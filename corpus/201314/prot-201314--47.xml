<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2013</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2013</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201314--47</head>
          <docDate when="2013-12-16">2013-12-16</docDate>
        </div>
      </front>
      <body>
        <div>
          <note n="394ed477">
            ﻿
          </note>
          <note n="e1e2f983">
            Riksdagens protokoll
          </note>
          <note n="46697568">
            2013/14:47
          </note>
          <note type="date" n="cd485787">
            Måndagen den 16 december
          </note>
          <note n="184b584e">
            Kl. 10:00 - 21:14
          </note>
          <note n="04341074">
            1 § Justering av protokoll
          </note>
          <note n="efb5195b">
            Protokollen för den 9 och 10 december justerades.
          </note>
          <note n="e2eeb6e3">
            2 § Meddelande om ändring i kammarens sammanträdesplan
          </note>
          <note n="bc909fde">
            Talmannen meddelade att fredagen den 20 december kl. 9.00 skulle
            interpellationssvar lämnas.
          </note>
          <note n="7c57d79a">
            3 § Anmälan om subsidiaritetsprövning
          </note>
          <note n="27dc2ae8">
            Talmannen anmälde att utdrag ur följande protokoll i ärenden
            om subsidiaritetsprövning av EU-förslag hade kommit in:
          </note>
          <note n="cad479dc">
            4 § Anmälan om uppteckningar vid EU-nämndens sammanträden
          </note>
          <note n="848186c1">
            Talmannen anmälde att uppteckningar från EU-nämndens sammanträde
            fredagen den 29 november hade kommit in.
          </note>
          <note n="52a4a525">
            5 § Anmälan om fördröjt svar på interpellation
          </note>
          <note n="147e2a97">
            Följande skrivelse hade kommit in:
          </note>
          <note n="863596c2">
            Interpellation 2013/14:188
          </note>
          <note n="96e6dc86">
            Interpellation 2013/14:188 ROT-fusket
          </note>
          <note n="5cc5a6a1">
            Interpellationen kommer inte kunna besvaras inom föreskriven
            tid.
          </note>
          <note n="2af02de1">
            Skälet till dröjsmålet är tjänsteresor och sedan tidigare inbokade
            engagemang.
          </note>
          <note n="70b841eb">
            Rikard Jermsten
          </note>
          <note n="270e7ee8">
            6 § Ärenden för förnyad bordläggning
          </note>
          <note n="97b9e26e">
            Följande dokument bordlades för andra gången:
          </note>
          <note n="6ecd13ea">
            7 § Tillgänglighet och deltagande i val
          </note>
          <note type="speaker" n="9ba57e89">
            Anf. 1 JONAS ÅKERLUND (SD):
          </note>
          <note n="658f6105">
            Herr talman! Dagens debatt gäller konstitutionsutskottets betänkande
            KU9 Tillgänglighet och deltagande i val .
          </note>
          <u who="jonas_akerlund_45e72b" xml:id="i-2f5cdb9081651cf3-0" n="07fe9597" prev="i-56dc5bc3794ba614-0">
            <seg n="705ccd62">
              De ändringar som föreslås syftar till att vallokaler ska vara
              tillgängliga för var och en, vilket innebär att den nuvarande
              möjligheten för kommuner att använda vallokaler och förtidsröstningslokaler
              som inte uppfyller kraven på tillgänglighet för personer med funktionsnedsättning
              tas bort.
            </seg>
            <seg n="ff008f3b">
              Vissa av förslagen till lagändringar är ett led i genomförandet
              av ett unionsdirektiv, och ändringarna föreslås träda i kraft
              den 28 januari 2014. Vi har inga problem med betänkandet. Det
              allra mesta tycker vi är mycket bra, så när som på ett undantag:
              Vi anser att rösträtten ska vara förbehållen svenska medborgare.
            </seg>
          </u>
          <note n="4e7c8e39">
            Lagändringarna syftar även bland annat till att underlätta för
            utländska unionsmedborgare att ställa upp som kandidater i val
            till Europaparlamentet samt att möjliggöra för utländska unionsmedborgare
            med diplomatisk immunitet att delta i val till Europaparlamentet,
            kommunfullmäktige och landstingsfullmäktige.
          </note>
          <note n="73d55295">
            Herr talman! Jag yrkar bifall till Sverigedemokraternas reservation.
          </note>
          <note type="speaker" n="b0d18b97">
            Anf. 2 BJÖRN VON SYDOW (S):
          </note>
          <u who="bjorn_von_sydow_21fd65" xml:id="i-43f319cd3aef555f-0" n="7d88fd81">
            <seg n="78619b86">
              Herr talman! För utskottets majoritet vill jag yrka bifall till
              förslaget i betänkandet.
            </seg>
            <seg n="a9ea009f">
              Principen om att det ska vara möjligt för personer som är bosatta
              i Sverige men saknar svenskt medborgarskap att delta i de kommunala
              och landstingskommunala valen är sedan flera årtionden en ledande
              princip för denna frågeställning. Jag kan därför inte se att reservationen
              är berättigad i dag.
            </seg>
          </u>
          <note n="76b4e8fe">
            Överläggningen var härmed avslutad.
          </note>
          <note n="7275361d">
            8 § Hälsovård, sjukvård och social omsorg
          </note>
          <note type="speaker" n="4da1101d">
            Anf. 3 ANDERS W JONSSON (C):
          </note>
          <u who="unknown" xml:id="i-c03e380c463e1c13-0" n="f2ffbe1f">
            <seg n="91e705ac">
              Herr talman! Det är lite grann av jultradition att så här i adventstider
              få debattera statsbudgetens utgiftsområde 9, som handlar om hälso-
              och sjukvård, folkhälsa, äldreomsorg, sociala tjänster, ANDT och
              barnrättspolitik. Det ger mig som företrädare för Centerpartiet
              möjlighet att berätta hur jag ser på de prioriteringar som regeringen
              har valt att göra.
            </seg>
            <seg n="a3c0914d">
              Med tanke på att det nu är den åttonde budget som alliansregeringen
              lägger fram går det att se de stora förändringar som har skett
              sedan 2006. Budget handlar slutligen om hur statens pengar ska
              fördelas. Den intressanta frågan blir förstås vilka resurser som
              ska avsättas för området. Det handlar även om att se på vilka
              förändringar som skett sedan 2006.
            </seg>
            <seg n="371d8b5e">
              I regeringens förslag till budget 2014 satsas inte mindre än
              62 miljarder kronor på utgiftsområde 9. Det ska då jämföras med
              motsvarande siffra i budgeten 2006, som var den sista budget som
              den nuvarande oppositionen lade fram. Då satsades 47 miljarder
              på utgiftsområde 9. Det är en ökning med 15 miljarder eller närmare
              30 procent. När det i högstämda toner talas om att alliansregeringen
              har gjort nedskärningar inom välfärden ska man nog påminna sig
              om hur verkligheten ser ut. Detta är en ökning, om man bara ser
              till utgiftsområde 9, med 30 procent från 47 till 62 miljarder.
            </seg>
            <seg n="eea9d144">
              I Sverige är det inte staten utan framför allt kommuner och landsting
              som är ansvariga för stora och viktiga delar av välfärdspolitiken.
              För att få en bra bild av alliansregeringens prioriteringar på
              välfärdsområdet räcker det därför inte med att bara se till vårt
              utgiftsområde – socialutskottets utgiftsområde 9. Man måste också
              se vad som har hänt med de generella statsbidragen till kommuner
              och landsting. I budgeten kan man se att det mellan åren 2006
              och 2014 har skett en ökning från 58 till drygt 90 miljarder.
              Inte heller här är det fråga om någon nedskärning, utan dess raka
              motsats.
            </seg>
            <seg n="ee719016">
              För kommunernas och landstingens ekonomi är det dock inte statsbidragens
              storlek som egentligen är det viktigaste. Helt avgörande för kommunsektorns
              ekonomi är hur många människor som har jobb och därmed betalar
              skatt. Fler i arbete ger mer pengar till vård, skola och omsorg.
              Finanspolitiska rådet har i sina rapporter pekat på att en enda
              person som går från arbetslöshet eller sjukskrivning till arbete
              ger ett plus på 250 000–300 000 kronor i skatteintäkter. Vi har
              i dag minst 200 000 fler i arbete än 2006. Det är den viktigaste
              förklaringen till att kommunsektorn 2014 beräknas ha intäkter
              på mer än 880 miljarder – jämfört med 656 miljarder 2006.
            </seg>
            <seg n="ac4f0dc0">
              När man ser på den totala effekten har de samlade utgifterna
              på välfärdsområdet sedan 2006 ökat med 67 miljarder kronor i fasta
              priser. Bara för hälso- och sjukvården handlar det om en ökning
              med 28 miljarder kronor. Omvandlat till procent innebär det en
              ökning med 13 procent.
            </seg>
            <seg n="23a5e228">
              Herr talman! Jag vill vara den förste i den här debatten att
              erkänna att behoven inom välfärdssektorn långt ifrån är tillfredsställda.
              Det finns äldre som inte får plats på särskilda boenden, sjuka
              som inte får den rehabilitering de har rätt till och människor
              i glesbygd som inte får den närhet till sjukvård som de har rätt
              till. Men den som beskriver denna utveckling inom välfärdsområdet
              med begrepp som nedskärningar och att man har raserat välfärden
              har antingen inte läst på de siffror som årligen tillkännages
              i statsbudgeten eller utgår ifrån att väljarna inte har gjort
              det.
            </seg>
            <seg n="2bb76d5e">
              Pengar är inte detsamma som kvalitet i välfärden. Det finns ett
              samband, men det är svagt. Att en kommun lägger ned mycket pengar
              på äldreomsorg är inte lika med att kommunen har en äldreomsorg
              av hög kvalitet. Det är därför viktigt att inte bara titta på
              hur många kronor som stoppas in utan också vad det är för välfärd
              som kommer medborgarna till del.
            </seg>
            <seg n="3c2c0893">
              I OECD:s index för resultat av hälso- och sjukvård placerar sig
              Sverige på en andraplats med bättre siffror än vi hade 2006. Vi
              har i Sverige den jämnast fördelade hälsan inom hela OECD-området.
              Inget annat land har en så jämn fördelning av förväntad livslängd.
            </seg>
            <seg n="80c45ce2">
              Vi har mycket goda resultat vad gäller cancerbehandling och världens
              näst lägsta barnadödlighet, bara för att ge några exempel på medicinska
              resultat. Förtroendet för primärvården ökar år från år, väntetiderna
              minskar och tillgängligheten till apotek och vård har ökat.
            </seg>
            <seg n="0254d396">
              I en jämförelse som European Observatory on Health Systems and
              Policies har gjort konstateras att Sverige har det bästa sjukvårdssystemet
              bland 43 jämförda länder. Om alla länder i Europa bedrev sjukvård
              på samma nivå som Sverige skulle årligen två miljoner liv räddas.
            </seg>
            <seg n="48c9552d">
              Icke desto mindre går det inte en dag och absolut inte en vecka
              utan att vi blir påminda om de stora utmaningar som det svenska
              välfärdsbygget står inför. Hur ska vi långsiktigt garantera finansieringen
              av svensk välfärd? Hur ska vi gå vidare för att minska de sociala
              klyftorna? Hur ska vi komma till rätta med skillnaderna, minska
              byråkratin och samtidigt behålla den topposition vi har i världen?
              Även om vi har kunnat se stora förändringar till det bättre under
              senare år finns det fortfarande stora utmaningar.
            </seg>
            <seg n="419dc428">
              Herr talman! För de flesta människor är en väl fungerande sjukvård
              och en bra äldreomsorg något av det absolut viktigaste. För Centerpartiets
              del kan vi genom samarbetet i Alliansen visa mycket tydliga positiva
              resultat. Vi kommer också att i god tid före valet redovisa en
              gemensam vision för hur välfärden ska fortsätta utvecklas positivt
              i det här landet. Mot Alliansens gemensamma agerande står en splittrad
              opposition som inte ens kan ge svar på hur en eventuell vänsterregering
              skulle kunna se ut, än mindre vilken välfärdspolitik den skulle
              driva.
            </seg>
            <seg n="1d9774fe">
              Vi har en socialdemokrati som inget hellre vill än att återigen
              styra över resurser från välfärden till bidragssystemet och som
              genom stora skattehöjningar på företag bromsar ekonomin så att
              resultatet blir mindre pengar till välfärd. Det är en socialdemokrati
              som inte har förstått att pengar till välfärd inte skapas genom
              kraftiga skattehöjningar utan genom att svenska företag blir framgångsrika
              i en stentuff konkurrens på en global marknad.
            </seg>
            <seg n="7a78fd41">
              Det finns ett vänsterparti som nu också med stöd från Miljöpartiet
              vill sätta stopp för all sjukvård och äldreomsorg som bedrivs
              av aktiebolag som kan ge utdelning till sina ägare. Dessutom finns
              det ett miljöparti som tycker att köer i vården inte är något
              större problem och som därför vill avskaffa kömiljarden.
            </seg>
            <seg n="45dd8143">
              Riksdagsvalet 2014 står mellan å ena sidan en fortsatt utveckling
              av välfärden med en stark ekonomi och framgångsrika företag som
              grund och å andra sidan ett kaos med minskande resurser, tvärstopp
              för entreprenörer och ökande köer.
            </seg>
            <seg n="d0ac6d61">
              Herr talman! Med dessa ord vill jag för Centerpartiet och för
              övriga allianspartier tillstyrka regeringens förslag till medelsanvisningar
              och begärda bemyndiganden avseende utgiftsområde 9. Vi yrkar bifall
              till utskottets förslag i betänkande SoU1 frånsett beslutspunkterna
              2 och 4. För tids vinnande avstår vi från att yrka bifall till
              våra två reservationer.
            </seg>
          </u>
          <note n="b6aac8ca">
            I detta anförande instämde Karin Östring Bergman (C).
          </note>
          <note type="speaker" n="e562a9e4">
            Anf. 4 LENA HALLENGREN (S):
          </note>
          <u who="lena_hallengren_7a31c9" xml:id="i-41613f1400af27da-0" n="dc5f52bf">
            <seg n="cb543a52">
              Herr talman! Det är dags för mandatperiodens sista debatt om
              utgiftsområde 9.
            </seg>
            <seg n="a8161e18">
              Låt mig inleda med att säga att svensk hälso- och sjukvård håller
              en mycket hög medicinsk standard och utförs av professionella
              medarbetare. Jag tror att vi svenskar delar en stolthet över hälso-
              och sjukvården, som är en central och uppskattad grundbult i vårt
              moderna välfärdssamhälle. Även OECD konstaterade häromdagen att
              den svenska vården hör till de bästa i världen sett till bland
              annat medicinska resultat.
            </seg>
            <seg n="8bfe44e2">
              Men något håller på att hända. Flera delar av sjukvården har
              i dag allvarliga problem. I Helsingforssområdet oroar sig dagligen
              gravida kvinnor över att inte få plats på BB. I Skåne är bristen
              på vårdplatser så stor att Socialstyrelsen konstaterat dödsfall
              som konsekvens, och på allt fler akutmottagningar i landet tvingas
              sjuka, ofta äldre, vänta i timmar på hjälp.
            </seg>
            <seg n="a6f8a6c3">
              OECD utvecklar problematiken och påpekar att den svenska vården
              bör bli bättre på att bemöta personer med komplexa vårdbehov.
              OECD slår också fast att det bör formuleras nationella kvalitetsmål
              för vården och att ansvariga myndigheter måste se till att de
              fria vårdvalen inte går ut över patienter som har komplexa vårdbehov.
            </seg>
            <seg n="0034326a">
              Barn- och äldreminister Maria Larsson, som också är på plats
              i kammaren i dag, kommenterar så här till Sveriges Radio: Vi tror
              att det behövs en bättre samordning av sjukvården och har föreslagit
              att vi ska titta på att sjukvården faktiskt finns i statlig regi,
              vilket skulle göra det enklare att styra och få till stånd mer
              likvärdig vård över hela landet.
            </seg>
            <seg n="0306ad8e">
              Uttalandet väcker flera frågor. Vilka är vi i sammanhanget? Är
              det endast Kristdemokraterna, eller inkluderar det något större
              parti eller till och med hela regeringen? Det är högst oklart.
            </seg>
            <seg n="2ee55d81">
              En än större fråga är på vilket sätt det skulle bli enklare att
              styra sjukvården om den fanns i statlig regi. Och vad talar för
              att vården skulle bli mer likvärdig över landet för att den styrs
              från Socialdepartementet när olikheterna i dag finns inom varje
              enskilt landsting? Kanske kan dagens debatt bringa något mer klarhet
              i detta.
            </seg>
            <seg n="fad59142">
              Herr talman! Jag noterar framför allt att vi inte hör något om
              resurser, trots att Sveriges Kommuner och Landsting enhälligt
              inför budgetåret 2014 i princip förutsatte ökade statsbidrag för
              att kunna bibehålla nuvarande standard på välfärdstjänsterna –
              men det beror väl helt sonika på att regeringen för åttonde året
              i rad prioriterar skattesänkningar före resurser till sjukvården
              och välfärden.
            </seg>
            <seg n="1984a4c2">
              Förutom 120 miljoner kronor för att införa vårdval i specialistvården
              blir det ytterligare några överenskommelser med SKL som var och
              en tillför några miljoner till en sektor som omsätter hundratals
              miljarder. Särskilt utpekad är vården när det gäller kroniska
              sjukdomar, där en överenskommelse ska göras om en satsning på
              70 miljoner kronor.
            </seg>
            <seg n="d76be14d">
              Vi socialdemokrater tillför i vårt budgetförslag 2 miljarder
              kronor, eller 18 gånger mer än regeringen om man så vill, till
              sjukvården eftersom vi ser behoven och menar att vi på olika sätt
              måste lätta på trycket på vårdavdelningar och akutmottagningar.
              Alla har rätt till en god sjukvård. Den som blir sjuk ska veta
              att han eller hon får hjälp av personal som har den bästa utbildningen,
              tillräckligt med tid och arbetar med de modernaste metoderna och
              den senaste medicinska tekniken. Detta kräver bland annat resurser.
            </seg>
            <seg n="3ac5b87c">
              Herr talman! Det är ändå smått löjeväckande att vi ska stå här
              i kammaren och diskutera om anslagen har räknats upp och också
              om de har ökat i värde. Välfärden har ju inte tillförts ökade
              resurser. Däremot har befolkningen ökat med nästan en halv miljon
              människor. Fler i befolkningen betyder skatteintäkter som ökar
              i kronor och ören. Men priser stiger och vinster och löner blir
              högre, och ingen yrkesgrupp, inte heller i vården, har haft stillastående
              löner sedan 2006, vilket naturligtvis innebär att kostnaderna
              2012 för att finansiera samma verksamhet är högre än de var 2006.
            </seg>
            <seg n="b4602d82">
              Ofta påstår man i samma andetag att skatten sänkts med massor
              för alla, men det stämmer inte heller. Skatten har sänkts ganska
              mycket, men bara för löntagare och mest för dem med höga inkomster.
              Däremot har ojämlikheten mellan människor ökat sedan den moderatledda
              regeringen tillträdde 2006.
            </seg>
            <seg n="087fbd61">
              I bästa fall är detta siffertricksande ett sätt att försöka föra
              väljarna bakom ljuset. I värsta fall är det regeringen som saknar
              kunskap i grundläggande matematik.
            </seg>
            <seg n="07fa7917">
              Herr talman! Någon vecka innan OECD:s rapport kom en undersökning
              från Health Consumer Power House som visade att tillgängligheten
              minskar. Jag citerar: Bara Serbien har nu lika långa väntetider
              som Sverige. Trots att regeringen pumpat in många kömiljarder
              händer mycket lite. Det tycks som att landstingen, som borde ha
              ansvaret, inte bekymrar sig. I både augusti och september fick
              ett fåtal landsting del av den så kallade kömiljarden.
            </seg>
            <seg n="1f8801cd">
              Detta ställer ändå frågan om kömiljarden på sin spets. Jag vill
              understryka – så att ingen behöver ställa den frågan – att kömiljarden
              var bra. Den skakade om och bidrog till ett delvis annat synsätt,
              men den var inte allena saliggörande. Frälsningen var inte kommen.
            </seg>
            <seg n="fdef579e">
              Om inte socialdemokratiska argument eller professionskritik biter
              kanske verkligheten gör det till slut, så att vi nu kan ha en
              seriös diskussion om hur vi ska öka tillgängligheten och undvika
              de uppenbara brister som vi ser med kömiljarden.
            </seg>
            <seg n="767d0f15">
              Vi har i flera budgetalternativ föreslagit att patientkontrakt
              ska införas på bred front. Det handlar om patientkontrakt som
              upprättas mellan landstinget och patienten och omfattar alla delar
              i hälso- och sjukvården: besök, undersökningar, röntgen, remisser
              och inte minst en tidsplan. Bristen på exakta besked och att inte
              veta när och vad som ska genomföras är ofta frustrerande för patienten
              och skapar ett missnöje med vården. Vi anslår i vårt budgetförslag
              medel för att stimulera utveckling av patientkontrakt.
            </seg>
            <seg n="f8f13e45">
              Herr talman! Vi ser det civila samhällets engagemang som viktigt
              och väsentligt och ökar i vårt budgetförslag anslaget till alla
              handikapporganisationer och patientorganisationer med 10 procent.
              Det är medel som vi tror kommer att vara till stor nytta och som
              vi hoppas ska bidra till att utveckla organisationernas verksamhet.
            </seg>
            <seg n="9181b86d">
              Herr talman! Vi vill också öka stödet till Ågrenska stiftelsen,
              för att än fler ska kunna delta i deras familjeveckor. Det är
              veckor som anordnas för familjer som fått ett barn med en sällsynt
              sjukdom eller ett sällsynt syndrom. Det är en veckolång vistelse
              som anordnas för att hela familjen ska få kunskap, stöd och kontakter
              när livet förändras på ett sätt som inte samhället alltid har
              beredskap för.
            </seg>
            <seg n="1fd33679">
              Herr talman! Att jobbpolitiken har misslyckats är uppenbart.
              Lika uppenbar är oförmågan att minska det så kallade utanförskapet.
              Förutom statistik som visar att arbetslösheten är högre nu än
              när regeringen Reinfeldt tog över 2006 kan vi se att försörjningsstödet
              har ökat och att nästan varannan biståndsmottagare i dag söker
              försörjningsstöd just på grund av arbetslöshet i stället för att
              ta del av a-kassa eller annat arbetslöshetsunderstöd.
            </seg>
            <seg n="200810d6">
              En konsekvens av detta blir att barnfattigdomen alltmer etableras.
              Och när regeringen ska vidta någon åtgärd blir det att erbjuda
              extra ersättning till barnfamiljer med långvarigt försörjningsstöd
              mot uppvisande av kvitto på barnens fritidsaktiviteter. Syftet
              må definitivt vara gott, men vi menar att det är bättre att räkna
              upp försörjningsstödet till samma barnfamiljer i stället för att
              de med mössan i hand ska visa upp sina kvitton. Än mer häpnadsväckande
              är det väl att inte heller detta är viktigare än skattesänkningar.
              Satsningen ska betalas med pengar som skulle ha gått till äldreomsorg.
            </seg>
            <seg n="5ff490da">
              I Socialdemokraternas budget tillskjuter vi i stället medel för
              satsning på barn som växer upp i familjer med långvarigt försörjningsstöd,
              och vi låter äldreomsorgen behålla sina resurser.
            </seg>
            <seg n="9c9cfe9f">
              Herr talman! När det gäller alkoholpolitiken kommer det ett separat
              betänkande till våren, baserat på motioner från den allmänna motionstiden.
              En fråga som garanterat kommer att debatteras då är frågan om
              hur vi ser till att i lagstiftningen täppa till den uppenbara
              oklarhet som City Gross har utnyttjat – det handlar om Systembolagets
              ensamrätt att försälja alkohol, som vi som bekant har ett undantag
              för i EU. Eftersom regeringen nu för tiden lägger fram alla tänkbara
              lagförslag i budgeten, ibland för att skynda på, ibland för att
              slippa stor debatt, vill jag ta tillfället i akt att fråga ansvarigt
              statsråd varför inte detta har lagts in i budgeten. Varför agerar
              regeringen så saktfärdigt när så många kunde förutse just denna
              utveckling?
            </seg>
            <seg n="3bc607b9">
              Herr talman! Den svenska välfärden och den svenska välfärdsmodellen
              är ingen naturlag. Den har vi tillsammans byggt upp under långt
              mindre än ett sekel. Vi har byggt välfärden medvetna om att vi
              kostar som mest i början och i slutet av livet. Däremellan har
              vi tack och lov inte så stor aning om vad som händer, men just
              därför försäkrar vi oss bland annat mot arbetslöshet och sjukdom.
              Tanken är att vi alla ska känna trygghet och därmed frihet att
              våga ta nya steg, våga byta jobb, söka en utbildning, bilda familj.
              Det förutsätter att vi inte ständigt ifrågasätter andras val och
              sätt att leva livet, och det kräver solidaritet människor emellan.
              Det kräver att handslaget gäller även vid stora ekonomiska påfrestningar.
              Det kräver att vi vårdar och underhåller välfärdsbygget och att
              vi inte tillåter det att gå sönder.
            </seg>
            <seg n="53978a3a">
              Vi står förstås bakom samtliga socialdemokratiska reservationer
              och särskilda yttranden, men för tids vinnande yrkar jag bifall
              endast till reservation 2.
            </seg>
          </u>
          <note n="94a8f773">
            I detta anförande instämde Ann Arleklo, Lennart Axelsson, Catharina
            Bråkenhielm, Gunnar Sandberg och Meeri Wasberg (alla S).
          </note>
          <note type="speaker" n="1f6bd341">
            Anf. 5 ANDERS W JONSSON (C) replik:
          </note>
          <u who="unknown" xml:id="i-c03e380c463e1c13-1" n="f2ffbe1f">
            <seg n="5c329dff">
              Herr talman! Det är intressant att lyssna på Lena Hallengren,
              för här avtecknar sig den stora skillnaden i hur vi ser på svensk
              välfärd. Vi är helt och hållet överens om att det behövs betydligt
              större ekonomiska resurser.
            </seg>
            <seg n="952e624d">
              Jag kan förstå att Lena Hallengren väljer att bortse från att
              resurserna till välfärdsområdet sedan 2006 har ökat med 67 miljarder
              kronor. Trots att Sverige har gått igenom två av de svåraste lågkonjunkturerna
              i mannaminne har vi alltså lyckats tillskjuta 67 miljarder till
              välfärdssektorn. Jag har förståelse för att det är ett besvärande
              faktum för Lena Hallengren. Men den viktiga principiella skillnaden
              handlar om frågan: Hur ska vi se till att vi framgent kan få mer
              resurser till välfärden?
            </seg>
            <seg n="2f98b9ed">
              Karin Söder, en av mina förebilder inom socialpolitiken, brukar
              säga så här: Anders, glöm aldrig bort att pengar till välfärden
              inte kommer likt manna ramlande från himlen, utan de kommer genom
              att svenska företag är framgångsrika på en global marknad.
            </seg>
            <seg n="41a95601">
              Det är klart att detta är den stora skillnaden mellan Alliansens
              politik och Socialdemokraternas politik. Vi ser att mer pengar
              skapas genom att vi får bättre fart i svensk ekonomi, fler människor
              i jobb och fler människor i sysselsättning. Socialdemokraterna
              tror i stället att det är genom kraftiga skattehöjningar för företag
              och även till viss del för individer som man kan få in mer pengar.
            </seg>
            <seg n="e8da0d2c">
              Vi har, herr talman, inte minst med tanke på förra veckans diskussion
              sett hur skattefrågan direkt påverkar tillväxten. Min fråga till
              Lena Hallengren är därför: Hur kan man tro att vi får mer pengar
              till svensk välfärd genom att bromsa den svenska ekonomin genom
              att göra stora skattehöjningar?
            </seg>
          </u>
          <note type="speaker" n="f43b9ce2">
            Anf. 6 LENA HALLENGREN (S) replik:
          </note>
          <u who="lena_hallengren_7a31c9" xml:id="i-41613f1400af27da-1" n="dc5f52bf">
            <seg n="383940cd">
              Herr talman! Jag trodde att den arbetsmarknadspolitiska debatten
              ägde rum förra veckan. Därför gjorde jag inget långt arbetsmarknadspolitiskt
              inlägg utan höll mig till just socialpolitik, hälso- och sjukvård
              och många andra områden som vi har på utgiftsområde 9.
            </seg>
            <seg n="751276bf">
              Det är naturligtvis inte så att det kommer någon manna från himlen.
              Den som vill får tro på det. Jag har aldrig förespråkat det. Det
              har inte heller Socialdemokraterna som parti gjort.
            </seg>
            <seg n="0bb20303">
              Man jämför kronor 2012 med kronor 2006, som om mer kronor och
              ören till kommuner och landsting skulle innebära att man får ökade
              resurser. Anders W Jonsson kan ägna sin andra replik åt att förklara
              det. Man kan räkna antalet anställda i den kommunfinansierade
              sektorn. År 2006 var det ungefär 132 personer per 1 000 invånare.
              År 2012 hade det sjunkit till 126 personer per 1 000 invånare.
              Det är ett annat sätt att mäta om man faktiskt kan bära de kostnader
              som vi bör göra, den välfärd som vi har bestämt oss för att vi
              ska bedriva.
            </seg>
            <seg n="52625a3a">
              Det är naturligtvis ett problem att regeringen talar om kronor
              och ören när verksamheterna ska betala löner och omkostnader som
              stiger i takt med inflationen.
            </seg>
          </u>
          <note type="speaker" n="3505d70b">
            Anf. 7 ANDERS W JONSSON (C) replik:
          </note>
          <u who="unknown" xml:id="i-c03e380c463e1c13-2" n="f2ffbe1f">
            <seg n="13b96ba2">
              Herr talman! Den centrala frågan är hur stora ekonomiska resurser
              man är beredd att satsa på välfärdssektorn, å ena sidan genom
              statsbidrag, å andra sidan genom att bedriva en framgångsrik politik
              som får fler människor i arbete. Det handlar dessutom om att mäta
              hur resultaten i sjukvården och äldreomsorgen har förändrats under
              de senaste sex åren. Där talar fakta sitt tydliga språk. Vi kan
              i dag uppvisa betydligt bättre resultat inom äldreomsorgen och
              framför allt inom sjukvården än de resultat som vi hade 2006.
            </seg>
            <seg n="b0a4f689">
              Det är ett läge där man har fått 67 miljarder kronor mer till
              välfärdssektorn, dessutom 200 000 fler skattebetalare. Det är
              klart att det ger en helt annan effekt även vad det gäller resultaten
              i välfärdssektorn. Det går inte att bortse från det.
            </seg>
            <seg n="ee716678">
              Men här är den stora skillnaden i välfärdsdiskussionen. Vi är
              helt överens om att det kommer att behövas betydligt större ekonomiska
              resurser till sjukvården, äldreomsorgen, sociala tjänster och
              så vidare. Men hur skapas de resurserna? Där har vi helt olika
              uppfattningar från Alliansens sida och från vänsteralternativets
              sida. Min fråga kvarstår: Hur kan man tro att det blir mer pengar
              till välfärden genom att bromsa ekonomin genom jättelika skattehöjningar?
            </seg>
          </u>
          <note type="speaker" n="df36764f">
            Anf. 8 LENA HALLENGREN (S) replik:
          </note>
          <u who="lena_hallengren_7a31c9" xml:id="i-41613f1400af27da-2" n="dc5f52bf">
            <seg n="ef2818a8">
              Herr talman! Anders W Jonsson representerar ett av fyra partier
              i en regering som på sju års tid har sänkt skatten med 130 miljarder.
              Varje krona har varit ett medvetet val. Där har inte välfärden
              varit det val som ni har gjort. 130 miljarder kronor hade räckt
              till rätt mycket skola, vård och omsorg.
            </seg>
            <seg n="e522076f">
              Man påstår att vi gör gigantiska skattehöjningar när vi säger
              att vi ska höja restaurangmomsen, till exempel. Jag tycker att
              det är att ta i. Däremot handlar det om att faktiskt se att utvecklingen
              går framåt. Det handlar om satsningar på kunskap och utbildning
              och på kompetens för dem som arbetar i den här sektorn men också
              i samhället som helhet. Du representerar en regering som drar
              ned kraftigt på utbildningssystemet. Det är bara ett exempel på
              hur vi kan skilja oss åt när det gäller att skapa resurser och
              utveckling för framtiden.
            </seg>
          </u>
          <note type="speaker" n="87ea85bb">
            Anf. 9 SAILA QUICKLUND (M):
          </note>
          <u who="saila_quicklund_0e2c08" xml:id="i-f85320a0e7bae7ed-0" n="69002c35">
            <seg n="7c8deec6">
              Herr talman! Jag vill börja med att yrka bifall till förslaget
              i betänkande SoU1, med undantag för punkterna 2 och 4. Jag avstår
              alltså från att yrka bifall till våra två reservationer. Jag vill
              också hälsa statsrådet Maria Larsson välkommen till debatten.
            </seg>
            <seg n="5c71d481">
              I dagens debatt kommer jag att fokusera på hälso- och sjukvårdsfrågorna.
              Min kollega Margareta B Kjellin kommer att tala om de ansvarsområden
              som hon har, alltså frågor om äldre och funktionshinder.
            </seg>
            <seg n="1eae95d7">
              När alliansregeringen tog över regeringsmakten 2006 såg vi många
              utmaningar för den svenska sjukvården. Här fanns en undermålig
              tillgänglighet. Det var långa köer som inte följdes upp och inte
              ens mättes. Det resulterade i stora kunskapsluckor om vårdens
              egentliga resultat. Vi såg en närmast obefintlig valfrihet för
              patienter och anhöriga i fråga om vilken vårdcentral, vilken hemtjänst
              eller vilket äldreboende man skulle bruka.
            </seg>
            <seg n="7c99585d">
              Sedan dess har mycket hänt. SKL:s verksamhetsstatistik visar
              hur utvecklingen har sett ut mellan 2006 och 2012. Antalet vårdcentraler
              har ökat med 190. Tack vare regeringens valfrihetsreform har vi
              de senaste åren sett en viktig utveckling i den starkt ökade tillgängligheten.
              De nya vårdcentralerna har gjort att 80 procent av Sveriges befolkning
              i dag har mindre än fem minuters bilresa till sin närmaste vårdcentral.
            </seg>
            <seg n="58985945">
              År 2006 var Sverige ett av få länder med en reglerad apoteksmarknad
              och ett statligt monopol. Sedan alliansregeringen avreglerade
              apoteksmarknaden har 330 nya apotek öppnat, en ökning med 36 procent.
              Det gör att många inte längre behöver åka lika långt för att hämta
              ut sina mediciner. Apotekens öppettider har också ökat markant
              från i genomsnitt 42 till 53 timmar per vecka.
            </seg>
            <seg n="8de8736e">
              Lagstadgad vårdgaranti och kömiljard har bidragit till att köerna
              på flera viktiga medicinska områden har minskat dramatiskt. Det
              må vara svårt att jämföra hur det såg ut innan 2006, eftersom
              Socialdemokraterna inte gjorde någon som helst uppföljning eller
              kontroll av vårdköerna, men det man kan se är att väntetiderna
              för patienterna har kortats väsentligt de senaste åren, och starkt
              bidragande till den positiva utvecklingen är just den nationella
              vårdgarantin och kömiljarden. Enligt Socialstyrelsen, som på regeringens
              uppdrag har följt upp vårdgarantin och kömiljarden, har kömiljarden
              varit ett viktigt incitament för att få landstingen att bli mer
              engagerade i frågan om att minska väntetiderna inom vården.
            </seg>
            <seg n="eb891bb2">
              Andelen patienter som behöver vänta längre än 90 dagar har mer
              än halverats. Andelen genomförda läkarbesök inom sju dagar har
              ökat från 89 procent 2007 till 93 procent 2012. Antalet patienter
              som väntar på ett besök eller en behandling inom specialistvården
              har minskat. År 2007 hade 73 procent av patienterna väntat kortare
              tid än 90 dagar. År 2012 fick 90 procent tid för specialistbesök
              inom 90 dagar.
            </seg>
            <seg n="be185538">
              Antalet medarbetare inom vården har ökat sedan 2006. Antalet
              sjuksköterskor ökade med drygt 5 200 mellan 2006 och 2010, en
              ökning med 5 procent. Under samma period ökade antalet läkare
              med drygt 3 500, en ökning med 11 procent. Sverige har i dag flest
              läkare per tusen invånare i världen.
            </seg>
            <seg n="7c9828ab">
              Alliansregeringen har också genomfört satsningar på öppna jämförelser
              och kvalitetsregister för att öka kunskapen hos patienter och
              anhöriga om var de kan få den högsta kvaliteten i vården.
            </seg>
            <seg n="52fd19c3">
              Alliansregeringen har vidare tagit fram strategier inom en rad
              olika områden, exempelvis patientsäkerhet, läkemedelsförskrivning
              och cancervård, för att öka kvaliteten inom dessa områden.
            </seg>
            <seg n="f719f7bd">
              Slutligen har Alliansregeringen beslutat om att ta fram en ny
              patientlag där det är patienten och inte systemet som ska stå
              i centrum. Lagen syftar till att stärka patientens ställning inom
              vården, bland annat genom ökade möjligheter till valfrihet.
            </seg>
            <seg n="53ad5ed2">
              Herr talman! Oppositionen vill gärna ge väljarna bilden av att
              sjukvården krackelerar och att resurserna till välfärden står
              emot skattesänkningar. Verkligheten är en annan.
            </seg>
            <seg n="b21bf772">
              Sedan 2006 har de totala resurserna till vård, skola och omsorg
              ökat med 67 miljarder kronor i reella mått mätt. Enbart sjukvården
              har fått 28 miljarder kronor, vilket är detsamma som 13 procent
              i ökade resurser. Det är oerhört viktigt att arbetslinjen får
              fortsätta råda i Sverige för att vi ska kunna finansiera en god
              välfärd.
            </seg>
            <seg n="01ff9f3f">
              Herr talman! I Sverige har vi en lång och stolt tradition av
              att satsa på hälso- och sjukvård. Oavsett vad man har i plånboken
              eller vilken sjukdom man än skulle drabbas av finns ett välutvecklat
              skyddsnät med en sjukvård i världsklass att tillgå.
            </seg>
            <seg n="b196b682">
              Sverige ligger i världstopp vad gäller förväntad livslängd. En
              hälso- och sjukvård som kommer alla med behov till del gör att
              vi svenskar lever längre än människor i de flesta andra länder
              i världen. I internationella jämförelser är chansen att överleva
              när man drabbas av cancer hög. Det är ett resultat av våra satsningar
              på forskning, högkvalitativ vård, läkarutbildning och god tillgång
              till rätt mediciner och rätt behandlingar. Att regeringen har
              satsat 4 miljarder på forskning och innovation är därför mycket
              glädjande, eftersom vi kan fortsätta att leda utvecklingen inom
              de här områdena.
            </seg>
            <seg n="3ea426b3">
              Herr talman! I internationell jämförelse har Sverige i dag den
              jämnaste fördelningen av livslängd i världen. Ändå finns många
              patienter som kan vittna om den ojämlikhet som råder inom vården.
              Högutbildade kan vissa gånger få en bättre vård än lågutbildade,
              trots att vården är skattefinansierad och det därmed inte är inkomstnivån
              som styr tillgången till vård. Stora skillnader mellan olika delar
              av landet i vårdköer och vilka läkemedel man har rätt att få är
              en stor politisk utmaning som kräver flera lösningar.
            </seg>
            <seg n="2318366b">
              De nationella riktlinjerna som tagits fram för sjukvården har
              till syfte att skapa en mer likvärdig insats över landet. Dock
              tolkar landstingen riktlinjerna olika, och här behövs mer informations-
              och utbildningsinsatser för att förbättra situationen.
            </seg>
            <seg n="847befed">
              Öppna jämförelser har gjort det enklare för patienter att välja
              bästa möjliga vårdcentral och synliggör skillnaderna mellan landstingen.
              Detta är ett mycket viktigt steg för att närma oss en jämlikare
              sjukvård.
            </seg>
            <seg n="9f7f968e">
              Herr talman! Även om mycket har blivit bättre kvarstår flera
              utmaningar för sjukvården både på grund av den demografiska utvecklingen
              och utifrån geografiska aspekter. En av de största utmaningarna
              är att kunna erbjuda en god hälso- och sjukvård och omsorg på
              lika villkor oavsett var i landet man bor. Här har landstingen
              ett stort ansvar.
            </seg>
            <seg n="e701cf51">
              Hälsoresultaten i Sverige är nu bland de bästa i världen. Sverige
              hade före 2006 världens friskaste befolkning men var samtidigt
              det land som hade flest sjukskrivna. Detta har alliansregeringen
              nu ändrat på i positiv riktning. De medicinska resultaten är bland
              de bästa i världen. Även om utmaningar nu kvarstår ska vi vara
              oerhört stolta över den svenska hälso- och sjukvården.
            </seg>
          </u>
          <note type="speaker" n="0519d6df">
            Anf. 10 LENA HALLENGREN (S) replik:
          </note>
          <u who="lena_hallengren_7a31c9" xml:id="i-41613f1400af27da-3" n="dc5f52bf">
            <seg n="06c543fc">
              Herr talman! Det var ett moderat anförande från Saila Quicklund.
            </seg>
            <seg n="5fdb8c3b">
              Jag hör Saila Quicklund, liksom andra moderata och borgerliga
              ledamöter, å ena sidan förneka kopplingen resurser–kvalitet, å
              andra sidan hävda med emfas att skatteintäkterna har ökat så mycket
              att det finns nästan hur mycket pengar som helst att göra sjukvård
              för. Jag undrar vilken fot ni egentligen står på? Finns det en
              koppling mellan resurs och kvalitet? Ja eller nej?
            </seg>
            <seg n="bb4e649d">
              Det är ett faktum att ni hela tiden för fram lösningen skattesänkningar,
              marknadsinspirerade ersättningssystem och privatiseringar av vården.
              På vilket sätt ska köerna kortas och vården bli bättre med mer
              av skattesänkningar, fri etablering och ersättningssystem utan
              koppling till vårdtyngd?
            </seg>
          </u>
          <note type="speaker" n="5aec1a14">
            Anf. 11 SAILA QUICKLUND (M) replik:
          </note>
          <u who="saila_quicklund_0e2c08" xml:id="i-f85320a0e7bae7ed-1" n="69002c35">
            <seg n="f4e436c6">
              Herr talman! Lena Hallengren har tidigare uttalat att Sverige
              håller på att gå sönder, att Sverige far illa av vinstjakten och
              att skattesänkningar och privatisering inte fungerar. Lena Hallengren
              ondgör sig över de satsningar som regeringen har gjort där företagandet
              och den privata delen har varit viktig för utvecklingen – konkurrens
              och så vidare.
            </seg>
            <seg n="af6f5f8a">
              Skiljelinjerna mellan Socialdemokraterna och Moderaterna är tydliga
              i alliansregeringen. Jag har följt sjukvården på nära håll under
              25 år, och jag har sett en fantastisk utveckling, även om utmaningar
              kvarstår.
            </seg>
            <seg n="ac5d142b">
              Det som berör mig och bekymrar mig är att Socialdemokraterna
              väljer att lägga 56 procent av sin budget på transfereringssystem,
              det vill säga bidrag och Amspolitik, och 8 procent till hälso-
              och sjukvård. Man vill begränsa vinstuttaget för de privata utförare
              som har gjort att delaktigheten, kvaliteten via konkurrensen,
              tillgängligheten via de kortare köerna samt valfriheten har ökat.
              Allt detta vill nu Socialdemokraterna begränsa.
            </seg>
            <seg n="1ff2f371">
              Varför vill ni rasera den politik som har gett så positiva resultat,
              Lena Hallengren?
            </seg>
          </u>
          <note type="speaker" n="02719998">
            Anf. 12 LENA HALLENGREN (S) replik:
          </note>
          <u who="lena_hallengren_7a31c9" xml:id="i-41613f1400af27da-4" n="dc5f52bf">
            <seg n="05e2dbe3">
              Herr talman! Vi kan väl gå ut och fråga alla dem som sitter och
              väntar vid en akutmottagning på den personal som sliter otroligt
              hårt, alla dem som skulle vilja vidareutbilda sig och som inte
              får sin kompetens tillvaratagen.
            </seg>
            <seg n="a2e41c1a">
              Jag hade två frågor med anledning av Saila Quicklunds anförande.
              Den ena var: Finns det en koppling mellan resurs och kvalitet?
              Å ena sidan förnekar ni den kopplingen, och å andra sidan vill
              ni påstå att ni har tillfört mycket ökade resurser.
            </seg>
            <seg n="db3039ce">
              Saila Quicklund nämnde ytterligare någon siffra som handlade
              om bidrag inom hälso- och sjukvård som jag inte känner igen. Däremot
              kan jag konstatera att skatteintäkter räknat i kronor och ören
              ökar när befolkningen ökar, när priserna stiger och när vinster
              och löner blir högre.
            </seg>
            <seg n="01446668">
              Jag kan ge ett annat exempel. Under perioden 2002–2006 låg skattenivån
              nästan still, men intäkterna ökade med 23 procent. Det är ingen
              politisk match att bara följa med i den utvecklingen. Frågan är
              vilka övriga politiska prioriteringar som regeringen har för avsikt
              att göra. Jag konstaterar att för åttonde året i rad är det skattesänkningar
              som står överst på den moderata agendan. Det verkar inte vara
              någon skillnad.
            </seg>
            <seg n="c4101e11">
              Återigen: Finns det någon koppling mellan resurs och kvalitet?
              På vilket sätt ska köerna ytterligare kortas med skattesänkningar,
              fri etablering och ersättningssystem utan koppling till vård?
              Det är de modellerna som ni så här långt har valt och som ni är
              nöjda med.
            </seg>
          </u>
          <note type="speaker" n="92978b66">
            Anf. 13 SAILA QUICKLUND (M) replik:
          </note>
          <u who="saila_quicklund_0e2c08" xml:id="i-f85320a0e7bae7ed-2" n="69002c35">
            <seg n="1b3704f6">
              Herr talman! I många av debatterna, oavsett ämne, den senaste
              veckan i riksdagen har vi sett att Socialdemokraterna samlar sig
              utifrån att man absolut vill angripa regeringen med att skattesänkningarna
              slår mot välfärden. Det är skattesänkningar som ni faktiskt godkänner.
              Ni har godkänt de fyra första jobbskatteavdragen, och nu har ni
              sagt att ni även ska genomföra det femte. Det är då märkligt att
              ni kritiserar och säger att det skulle minska välfärdssatsningarna.
            </seg>
            <seg n="fd1b0dc1">
              Anders W Jonsson preciserade i ett tidigare anförande att 28
              miljarder har satsats på hälso- och sjukvården, vilket har ökat
              tillgängligheten, kvaliteten och delaktigheten för patienterna.
              Allt fler patienter är mer nöjda. 16 av de 20 bästa hälsocentralerna
              har privata utförare, något som Lena Hallengrens parti i dag ondgör
              sig över. Man vill försvåra vinstuttaget. Av de 14 000 privata
              företag som finns inom vård och omsorg har 10 000 färre än 20
              anställda. Det är småföretagare som Lena Hallengren ondgör sig
              över. Många av dessa har en kvinna som vd och ägare. Det är en
              viktig jämställdhetsaspekt.
            </seg>
            <seg n="fb559181">
              Vi har sänkt skatterna, och skatteintäkterna har ökat. Som jag
              nämnde är satsningarna på 28 miljarder till hälso- och sjukvården,
              i lågkonjunktur. Gentemot oss och regeringen inför valet är det
              en tydlig skiljelinje: Bidragslinjen står mot arbetslinjen. Alla
              vet här att arbete, och det måste även oppositionen erkänna, är
              det som ger en bättre välfärd. Socialdemokraterna väljer att lägga
              sina satsningar på det som inte ger tillväxt i landet eller en
              bättre välfärd. De som inte arbetar ska premieras. Här är skiljelinjen
              tydlig.
            </seg>
          </u>
          <note type="speaker" n="6c861439">
            Anf. 14 AGNETA LUTTROPP (MP):
          </note>
          <u who="agneta_luttropp_1e8337" xml:id="i-513ff531b9f39ff8-0" n="f95a77b5">
            <seg n="f24809e0">
              Herr talman! Jag yrkar naturligtvis bifall till alla Miljöpartiets
              reservationer, men för tids vinnande lyfter jag reservationerna
              3 och 7.
            </seg>
            <seg n="f831359d">
              Utgiftsområde 9 är ett väldigt brett och stort område. Det är
              omöjligt att tala om allt, och jag kommer att koncentrera mig
              på ett par områden. Innan jag börjar med det vill jag säga att
              jag är glad och stolt över att Sverige har en så bra sjukvård
              som det har. Annars hade Sverige inte kommit tvåa i OECD-jämförelsen.
              Som många tidigare har sagt finns det väldigt många utmaningar.
              En del av dem handlar om folkhälsa, en del handlar om omfattande
              administration och en del om den ökade psykiska ohälsan.
            </seg>
            <seg n="fa21e57b">
              Miljöpartiets vision på sikt är en annan hälso- och sjukvård
              än den vi har i dag. Folkhälsoperspektivet behöver på ett helt
              annat sätt än i dag genomsyra politiska beslut och skapa betydligt
              bättre förutsättningar för hälsa. Samtidigt är det helt centralt
              att ha en tillgänglig vård. Ett problem som då och då förekommer
              är brist på samverkan mellan kommun och landsting. Det drabbar
              alltför ofta individen. Det är naturligtvis individens behov som
              ska stå i centrum.
            </seg>
            <seg n="cbb6fc6d">
              Vi vill satsa 56 miljoner mer än regeringen under de kommande
              fyra åren på att få mer förebyggande arbete med bidrag till folkhälsa
              och sjukvård. I stället för den så kallade kömiljarden, som bara
              använts av hälften av kommunerna, föreslår vi en hälsomiljard.
              Vi vill ersätta kömiljarden. Det gör vi för att ha ett hälsofrämjande
              och långsiktigt arbete för att minska köerna.
            </seg>
            <seg n="24947beb">
              Vi avsätter 50 miljoner till en folkhälsokommission för mer hållbara
              och jämlika levnadsvillkor. Inom äldrevården avsätter vi 540 miljoner
              kronor mer än regeringen.
            </seg>
            <seg n="f5e7a4c9">
              Personliga ombud, som ju inte är ett måste för kommunerna och
              som vi ibland ser minska i antal, tycker vi är en väldigt viktig
              insats. Där vill vi öka anslaget med 50 miljoner.
            </seg>
            <seg n="986b51a9">
              Vi vill vidare ge mer pengar till Ågrenska stiftelsen, som också
              Socialdemokraterna tog upp, som utför ett väldigt viktigt arbete
              med sällsynta diagnoser.
            </seg>
            <seg n="11c001c5">
              Herr talman! Jag tror att många av oss har uppmärksammat att
              tre professionella yrkesgrupper har protesterat mot den ökande
              administration som försvårar för dem att vara just professionella.
              Det gäller poliser, lärare och läkare. Det är centralt att vi
              som politiker tar ansvar för att läkare i första hand ska få ägna
              sig åt sin läkarprofession, det vill säga mötet med patienter.
              Nu citerar jag: Samhället måste lita till kunskapen hos de i verksamheten
              – en ödesfråga för välfärden. Så skrev fackordförandena för lärare,
              läkare och polis tidigare i år på DN Debatt.
            </seg>
            <seg n="089a5616">
              Jag fortsätter: Debattörerna menar att verksamheterna i dag har
              en större administrativ överbyggnad än tidigare. Verksamheter
              styrs av statistik. Tilliten till det professionella ansvaret
              har ersatts av kontrollsystem som riskerar att sätta den professionella
              etiken ur spel och som hotar den grundläggande mänskliga kvaliteten
              i verksamheterna.
            </seg>
            <seg n="4ecbbb47">
              Det är klart att detta inte är bra, utan vi behöver göra någonting
              åt de professionellas frustration över att inte kunna ägna sig
              åt sin grunduppgift. Vi måste lita på professionen och lita på
              deras goda omdöme.
            </seg>
            <seg n="6439abf7">
              Som patient vill man känna sig trygg med att det finns en fungerande
              sjukvård den dag man behöver den, en sjukvård med kompetent personal
              som jobbar enligt de senaste rönen och har tid och möjlighet att
              ägna sig åt sina patienter. Den som utbildar sig inom vården vill
              å sin sida naturligtvis få bra arbetsvillkor. Det sammanfaller
              delvis med patienternas önskemål, men inte alltid helt. Utvecklingsmöjlighet,
              att få ägna sig åt det man vill och är bra på och en inte alltför
              stressig tillvaro är någonting som man behöver.
            </seg>
            <seg n="1f03b0a4">
              En bra arbetsmiljö är alltså grundläggande. Att ha tid och möjlighet
              att utföra sitt arbete på ett bra sätt är det som har störst betydelse.
              Tid för handledning och reflexion är någonting som det måste finnas
              utrymme för.
            </seg>
            <seg n="e2839971">
              I dagsläget är administrationen en tung del. Vi i Miljöpartiet
              anser att den behöver granskas och systemen förbättras. Det är
              inte bra att varje landsting har sitt eget kostsamma system. Det
              skapar allt annat än effektivitetsvinster.
            </seg>
            <seg n="bc3e1ee8">
              Regeringen bör ge Socialstyrelsen i uppdrag att se över den administration
              som belastar personalen i vården. I detta uppdrag bör ingå att
              se över de bristande it-system som finns i vården. Vi anser även
              att Arbetsmiljöverket bör få i uppdrag att inleda ett särskilt
              utvecklingsarbete för en bättre arbetsmiljö i vården.
            </seg>
            <seg n="0d9049d4">
              Herr talman! Världshälsoorganisationen, WHO, förutspår att depression
              kommer att vara den största orsaken till ohälsa globalt sett 2020.
              I Sverige står nu depression för den största kostnaden av alla
              diagnoser hos Försäkringskassan. Därför vore det bra om det hände
              mer inom psykiatrin i Sverige. Regeringen har gjort satsningar,
              men de har ofta varit kortvariga och inte lett till någon märkbar
              förbättring.
            </seg>
            <seg n="cdc6540e">
              Under senare år har forskningen om psykisk ohälsa och olika behandlingar
              ökat. Det har visat sig att psykoterapeutiska metoder har god
              effekt på de vanligaste formerna av psykisk ohälsa. På lång sikt
              har psykologisk behandling ofta bättre resultat än medicinsk behandling.
              Även om medicinering i många fall är nödvändig kan den också föra
              med sig nackdelar som olika biverkningar och miljöskador både
              vid produktion och vid konsumtion.
            </seg>
            <seg n="efa9acc6">
              Trots att Socialstyrelsens riktlinjer anger att de flesta depressioner
              och ångesttillstånd i första hand ska behandlas med psykoterapi
              ökar förskrivningen av antidepressiv medicin. På kort sikt är
              det ofta billigare för vårdgivaren att skriva ut medicin än att
              erbjuda samtalsbehandling, eftersom medicinen är subventionerad.
            </seg>
            <seg n="8b02e8f8">
              Samhället subventionerar besök hos enskilda läkare och sjukgymnaster
              för vård av fysisk hälsa, men inte för besök hos enskilda terapeuter
              för vård av psykisk ohälsa. Hälsoekonomiska beräkningar visar
              att nettovinsten för samhället av behandlad ohälsa i tid uppgår
              till ca 7 miljarder kronor per år. Psykisk ohälsa innebär stora
              kostnader för samhället, inte bara i form av utgifter för vård
              och läkemedel utan även indirekt genom kostnader för förlorad
              produktion som en följd av sjukskrivningar och förtidspensioneringar.
            </seg>
            <seg n="616c9a74">
              Miljöpartiet anser att besök hos legitimerade psykoterapeuter
              eller psykologer bör ingå i högkostnadsskyddet och att detta bör
              utredas.
            </seg>
          </u>
          <note type="speaker" n="a18e716c">
            Anf. 15 ANDERS W JONSSON (C) replik:
          </note>
          <u who="unknown" xml:id="i-c03e380c463e1c13-3" n="f2ffbe1f">
            <seg n="82309654">
              Herr talman! Agneta Luttropp från Miljöpartiet säger att man
              vill satsa mer på hälso- och sjukvård.
            </seg>
            <seg n="df90a7dc">
              Det landsting som jag verkar i, Gävleborg, fick 2006 – det vill
              säga den budget som Miljöpartiet hade inflytande över – 1,4 miljarder
              i statsbidrag. Landstiget i Gävleborg får i dag 1,6 miljarder
              kronor i statsbidrag. Satsat mer på välfärden och på sjukvården
              är någonting som den här regeringen i allra högsta grad har gjort.
              Det är bra att Miljöpartiet tycker att det är en klok politik.
            </seg>
            <seg n="c985ffd0">
              Men jag blir oroad över Miljöpartiets resonemang om köerna. Enligt
              Miljöpartiets resonemang är köerna inget problem. Man vill komma
              åt köerna genom att ta bort kömiljarden och i stället satsa på
              en hälsomiljard. Det är jätteviktigt att vi satsar på förebyggande
              åtgärder, men kan Agneta Luttropp förklara för mig hur köerna
              i sjukvården skulle minska beroende på att fler människor drar
              ned på sitt rökande, dricker mindre alkohol och rör sig mer? Långsiktigt
              är det säkert så, men de människor som köar på akutmottagningen
              ser nog inte riktigt det sambandet.
            </seg>
            <seg n="d111702c">
              Här i närheten ligger Capio Sankt Göran, ett fantastiskt akutsjukhus
              i Helsingfors som Miljöpartiet och Agneta Luttropp ifrågasätter
              ganska starkt. Det beror inte på att personalen är missnöjd, eftersom
              personalen tycker att det är ett fantastiskt ställe att arbeta
              på. Det beror inte heller på att patienterna skulle vara missnöjda,
              eftersom de flesta patienter är väldigt nöjda, mer nöjda än på
              andra Helsingforsssjukhus. Sankt Göran är ett sjukhus som toppar
              de flesta kvalitetsjämförelser.
            </seg>
            <seg n="d36016ed">
              Men man ifrågasätter att sjukhuset sedan lång tid tillbaka ägs
              av ett riskkapitalbolag. Är det inte dags att Miljöpartiet fokuserar
              på kvalitet, nöjd personal och nöjda patienter i stället för att
              likt Vänsterpartiet haka upp sig på ägandeformer?
            </seg>
          </u>
          <note type="speaker" n="3516c573">
            Anf. 16 AGNETA LUTTROPP (MP) replik:
          </note>
          <u who="agneta_luttropp_1e8337" xml:id="i-513ff531b9f39ff8-1" n="f95a77b5">
            <seg n="1c6655b3">
              Herr talman! När det gäller att byta ut kömiljarden till en hälsomiljard
              handlar det om det långsiktiga hälsoarbetet. Du var inne på det,
              Anders. Vi vill att människor ska leva ett hälsosamt liv. Vi ser
              också att det behövs mer än bara sjukvård. Detta behöver spänna
              över flera olika områden. Vi bör underlätta för människor att
              kunna leva mer hälsosamt med till exempel cykelbanor. Vi är övertygade
              om att om man lever mer hälsosamt är chansen stor att köerna till
              sjukvården minskar.
            </seg>
            <seg n="827d781f">
              Det är ju inte alla som använder sig av kömiljarden. Med en hälsomiljard
              kommer det förhoppningsvis att bli fler som använder den än som
              använder dagens kömiljard.
            </seg>
            <seg n="542be99b">
              Kömiljarden har också haft en del negativa effekter. Effekterna
              var positiva speciellt i början. Köerna har kortats. Men det är
              många inom sjukvården som säger att det har blivit svårare med
              det andra besöket, dit det kan vara långa köer. Kömiljarden kan
              ge incitament för att man hellre tar sig an de enklare fallen.
              Så kömiljarden har inte bara haft goda effekter.
            </seg>
          </u>
          <note type="speaker" n="9072d397">
            Anf. 17 ANDERS W JONSSON (C) replik:
          </note>
          <u who="unknown" xml:id="i-c03e380c463e1c13-4" n="f2ffbe1f">
            <seg n="241b948b">
              Herr talman! Jag ifrågasätter inte att man ska göra stora satsningar
              på förebyggande åtgärder och se till att människor lever mer hälsosamt.
              Men det jag inte kan förstå är kopplingen. Plötsligt behövs det
              ingen satsning på kömiljard, utan man ska i stället satsa på det
              förebyggande arbetet.
            </seg>
            <seg n="6b1ecaeb">
              Under ett antal år har det pytsats ut miljarder till landstingen,
              och det har inte påverkat köerna ett dugg. Men kömiljarden innebar
              en drastisk ökning av tillgängligheten för svenskar. Köerna har
              minskat högst avsevärt.
            </seg>
            <seg n="cb24990f">
              Agneta Luttropp svarade inte på min andra fråga. Jag känner inte
              igen mig i Miljöpartiet, ett miljöparti som tidigare alltid har
              prioriterat kvalitet i sjukvården, varit mån om att patienterna
              och personalen skulle vara nöjda och varit öppen för nytänkande
              i sjukvården. Sedan blir man nu – liksom Vänsterpartiet – fullständigt
              fixerad vid driftsformen.
            </seg>
            <seg n="e637d27b">
              Bara för att ett av Helsingforsssjukhusen ägs av ett riskkapital
              ska man sabotera verksamheten genom att ställa helt andra krav.
              Varför fokuserar inte Miljöpartiet som tidigare på kvalitet, patientnöjdhet
              och nöjd personal? I stället fixerar man sig likt Vänsterpartiet
              helt och hållet på driftsformen, vilket för de flesta patienter
              är fullkomligt ointressant. När jag går till en akutmottagning
              bryr jag mig inte om ifall sjukhuset ägs av ett riskkapitalbolag
              eller inte. Detta är också tämligen ointressant för personalen.
              Dessutom har riskkapitalbolaget i en Helsingforsskontext visat
              sig driva ett av de absolut bästa sjukhusen kvalitetsmässigt.
            </seg>
            <seg n="9cb6699c">
              Varför har Miljöpartiet övergivit den tidigare mycket sunda inställningen
              till förmån för en ren vänsterpartistisk politik där man jagar
              driftsformer?
            </seg>
          </u>
          <note type="speaker" n="87984e6e">
            Anf. 18 AGNETA LUTTROPP (MP) replik:
          </note>
          <u who="agneta_luttropp_1e8337" xml:id="i-513ff531b9f39ff8-2" n="f95a77b5">
            <seg n="77b1cdf5">
              Herr talman! Det kongressen har tagit beslut om och det vi säger
              om vinst är att det främsta för de privata företag som finns inom
              sjukvård och skola ska vara sjukvård och undervisning. Det ska
              alltså inte vara vinsten utan det man håller på med som är det
              främsta. Vi är övertygade om att det inte saboterar vare sig kvalitet,
              patienternas nöjdhet eller personalens trivsel.
            </seg>
            <seg n="167e8e34">
              Vi sätter verkligen kvalitet i främsta rummet – det gör ju alla
              partier. Patienterna är de allra viktigaste. Att de får den vård
              de behöver är det allra viktigaste. Vården behöver inte bli sämre
              därför att vinsten inte ska vara den främsta drivkraften. Det
              är det vi säger, och det var det vår kongress tog beslut om.
            </seg>
            <seg n="885403d5">
              Jag återgår till kömiljarden, eftersom det fortfarande fanns
              tvivel om den. Vi tror först och främst att en hälsomiljard kommer
              att utnyttjas mer än en kömiljard.
            </seg>
            <seg n="edc2d4bd">
              Jag har varit på hälsocentraler i min hemkommun Västerås, och
              där är det någonting som verkligen används. De används väldigt
              mycket i förebyggande syfte. Det är det som är syftet med hälsocentralerna.
              De är välbesökta, och de får väldigt goda resultat både för individen
              och för samhällets ekonomi.
            </seg>
          </u>
          <note type="speaker" n="0bce02f9">
            Anf. 19 SAILA QUICKLUND (M) replik:
          </note>
          <u who="saila_quicklund_0e2c08" xml:id="i-f85320a0e7bae7ed-3" n="69002c35">
            <seg n="ce9eb675">
              Herr talman! Jag fick snabbt göra om min fråga. Jag hade nämligen
              också tänkt ställa frågan angående borttagande av kömiljarden
              till förmån för hälsomiljarden. Men jag byter fråga.
            </seg>
            <seg n="98bed48b">
              Jag ser att Miljöpartiet vill lägga 500 miljoner på nya platser
              på läkarutbildningen. Under mitt anförande belyste jag just satsningarna
              från regeringen på läkarutbildningen. Sedan 2006 har man utökat
              antalet platser på utbildningen med 36 procent. Sverige har alltså
              flest läkare per tusen invånare i världen. Ändå väljer ni att
              lägga en så pass stor andel på att vidareutveckla platserna, alltså
              ett större antal platser på läkarutbildningen.
            </seg>
            <seg n="182ebb3c">
              Min fråga till Agneta Luttropp blir då: Hur tänker ni? Du får
              gärna motivera det.
            </seg>
          </u>
          <note type="speaker" n="a7fc75dc">
            Anf. 20 AGNETA LUTTROPP (MP) replik:
          </note>
          <u who="agneta_luttropp_1e8337" xml:id="i-513ff531b9f39ff8-3" n="f95a77b5">
            <seg n="226763a6">
              Herr talman! En motivering är att det är svårt att få vissa kategorier
              läkare även om vi har flest. Det är ont om läkare inom en del
              specialiteter, som psykiatri och geriatrik.
            </seg>
            <seg n="c84c949d">
              Dessutom får många läkare i dag åka till utlandet för att utbilda
              sig. Det är uppenbart att det finns ett behov. Många av de läkare
              som finns inom den svenska sjukvården har åkt utomlands för att
              utbilda sig.
            </seg>
            <seg n="df69a9fc">
              Dessutom tvingas många landsting ha hyrläkare, vilket är otroligt
              dyrt.
            </seg>
            <seg n="d5cdc3d4">
              Det är några av de skäl som vi har för att föreslå ett utökat
              antal platser på läkarutbildningen.
            </seg>
          </u>
          <note type="speaker" n="4fd68898">
            Anf. 21 SAILA QUICKLUND (M) replik:
          </note>
          <u who="saila_quicklund_0e2c08" xml:id="i-f85320a0e7bae7ed-4" n="69002c35">
            <seg n="de273c45">
              Herr talman! Vi vet att det inte är brist på läkare. Däremot
              ser vi stora problem för primärvårdsläkarna. Mätningar visar att
              80 procent av deras arbetstid går till administration och 20 procent
              till patientmöten.
            </seg>
            <seg n="e4625004">
              Jag kan ge ett exempel från det landsting som ni styr, mitt eget
              landsting i Jämtlands län. Läkarna på operation där har kompledigt
              på fredagar, men övrig operationspersonal finns där, med operationssköterskor,
              undersköterskor och så vidare. Men läkarna finns inte tillgängliga.
              Det är något slags systemfel som gör att vi inte nyttjar läkarkompetensen.
            </seg>
            <seg n="b98c529d">
              Vi ser också att flera arbetsuppgifter säkert skulle kunna utföras
              av andra professioner för att avlasta läkarna.
            </seg>
            <seg n="2091ccc0">
              Det ter sig då märkligt att Agneta Luttropp väljer att inte se
              den problematiken utan ensidigt satsar på ett utökat antal platser
              på läkarutbildningen. Du får gärna kommentera varför ni väljer
              den här lösningen i stället för att åtgärda den problematik som
              jag nu påtalar. Vetenskapen och professionen själva har också
              berättat om att detta är den verkliga problematiken.
            </seg>
          </u>
          <note type="speaker" n="21ab9874">
            Anf. 22 AGNETA LUTTROPP (MP) replik:
          </note>
          <u who="agneta_luttropp_1e8337" xml:id="i-513ff531b9f39ff8-4" n="f95a77b5">
            <seg n="28d78f3c">
              Herr talman! Jag tvivlar inte på det. Jag har själv tagit upp
              det. Frågan om personalen kommer upp mer i nästa debatt, när vi
              ska prata om personalförsörjning. Det här är väl en typisk fråga
              om personalförsörjning.
            </seg>
            <seg n="e4f87345">
              I det län som jag kommer ifrån, Västmanland, har man en otrolig
              brist på allmänläkare. Det är tyvärr det län i landet som har
              den största bristen på allmänläkare.
            </seg>
            <seg n="7464fc6b">
              Jag tror också att administrationen säkert skulle kunna göra
              en hel del, och jag tror att det är ett systemfel. Men jag tror
              inte att det räcker. Inom olika områden är det väldigt svårt att
              få läkare, och det är inte minst inom de områden jag tidigare
              nämnde, psykiatri och geriatrik. Många läkarstuderande åker från
              Sverige, till exempel till Polen, för att utbilda sig.
            </seg>
            <seg n="b4085d5d">
              Vi tror att det behövs fler läkare i Sverige, så att det finns
              läkare i hela Sverige och inte bara i de mer befolkningstäta områdena.
            </seg>
          </u>
          <note type="speaker" n="c2ccdb17">
            Anf. 23 BARBRO WESTERHOLM (FP):
          </note>
          <u who="barbro_westerholm_2d1903" xml:id="i-fdaba8de4a3502e6-0" n="a49de503">
            <seg n="527f7172">
              Herr talman! Folkpartiet har samma yrkande som Centern och Moderaterna,
              så det upprepar jag inte här.
            </seg>
            <seg n="ffc71c11">
              Vi ska ju inte gå utanför vårt utgiftsområde, men jag kan inte
              låta bli att göra det med tanke på vad som står i särskilda yttranden
              om den katastrof som är på arbetsmarknaden.
            </seg>
            <seg n="78720235">
              I går fick vi läsa att arbetslösheten går ned. Den var 7,8 procent
              förra månaden, och nu är den 7,5. Man förutser nästan arbetskraftsbrist
              nästa år. Det tycker jag att vi ska ha med oss här.
            </seg>
            <seg n="e79d2454">
              Vi har delat upp debatten så att Maria Lundqvist-Brömster tar
              sociala frågor, funktionsnedsättning och psykiatri, och jag ska
              använda min tid till sjukvård, frågor kring årsrika och eventuellt
              folkhälsa.
            </seg>
            <seg n="47db42ca">
              Som folkpartist måste jag säga att jag är stolt över de framsteg
              som har gjorts under de snart åtta år som vi har varit i regeringsställning.
              Men det är naturligtvis mycket kvar som behöver göras. Jag vill
              ta upp några områden här.
            </seg>
            <seg n="596896f4">
              Jag är stolt över att jag fick igenom beslutet om vård för gömda
              och papperslösa. Men Folkpartiet vill ju att vi nu också ska få
              en definition på vård som inte kan anstå. Jag som läkare har väldigt
              svårt att se hur man kan göra en avgränsning där, men det är min
              personliga synpunkt.
            </seg>
            <seg n="5de72127">
              Vi har fått myndigheten Inspektionen för vård och omsorg, som
              ska garantera patientsäkerhet och kvalitet i vård och omsorg.
              Folkpartiet ser det som väldigt viktigt att man utvecklar metoderna
              för att garantera kvalitet. I dag har det kommit in många anmälningar
              till myndigheten, men vi i Folkpartiet tycker att kommuner och
              landsting måste ta ett större egenansvar för att det ska vara
              en hög kvalitet och ta hand om patientsäkerhetsärendena. Här finns
              en utvecklingspotential.
            </seg>
            <seg n="b2a8e837">
              Att vi har fått en lagstiftning om patientrörlighet i EU är också
              mycket bra, inte minst för människor med sällsynta diagnoser.
              Det underlättar för dem att få vård och insatser vid specialistcentrum.
              Men Folkpartiet ser också att det finns en fara här med spridning
              av multiresistenta bakterier. Det är något som vi måste hålla
              ögonen på.
            </seg>
            <seg n="b7ec0790">
              Köerna har det talats mycket om.
            </seg>
            <seg n="a37b22cb">
              Beträffande jämlik vård finns det – det ser vi i alla kvalitetsjämförelser
              – mycket kvar att göra. Det är ett arbete som måste ske i samarbete
              mellan staten, Socialstyrelsen och Sveriges Kommuner och Landsting.
              Man har kommit överens om vilka riktlinjer det bör vara för till
              exempel p-pillerförskrivning. Nu gäller det också att landstingen
              anammar de riktlinjerna, så att det blir samma möjlighet över
              hela landet. Det är något som Folkpartiet följer mycket noga,
              liksom andra frågor som gäller riktlinjer för en jämlik vård.
            </seg>
            <seg n="ff61fe5d">
              Det kommer en patientlag, som jag ser fram emot mycket. Visst
              är hälso- och sjukvårdslagen tydlig när det gäller patientens
              självbestämmande och rättigheter, men vi ser att det fortfarande
              finns en paternalism i hälso- och sjukvården. Vi ser fram emot
              en lag med jämbördiga förhållanden mellan vårdgivare och vårdtagare.
            </seg>
            <seg n="33ba916b">
              I fråga om årsrika människor har det faktiskt gjorts stora framsteg.
              De senaste mätningarna visar att 89 procent av dem som får vård
              och omsorg i den här generationen är nöjda eller mycket nöjda.
              Men det är 11 procent som inte är så nöjda, och dem läser vi också
              om i medierna ganska ofta. Det är så mycket att det faktiskt skrämmer
              människor att söka sig till äldreomsorgen för att arbeta där.
            </seg>
            <seg n="9d808749">
              Folkpartiet skulle vilja se mycket mer av presentationer av framgångar
              som görs i de olika boendena på olika håll. Det har nu kommit
              en skrift med 19 fallbeskrivningar, hur man har arbetat med stöd
              av de pengar som regeringen har satsat. Där kan man lära en hel
              del.
            </seg>
            <seg n="973317f0">
              Vi har fått den nationella värdegrunden som en etisk plattform
              att stå på inom vården och omsorgen. Det är mycket viktigt. Vi
              har fått parboende, som ger människor rätt att bo tillsammans
              intill det att de lämnar detta jordeliv.
            </seg>
            <seg n="4dbf7d59">
              Men det är viktigt med den kvalitetsuppföljning som vi gör. Jag
              har varit ganska länge i politiken, och jag har aldrig sett så
              många utvärderingar av ny lagstiftning som har gjorts sedan 2006.
              De utvärderingarna ger oss underlag för att utveckla den lagstiftning
              som vi har trott på och som i långa stycken har visat sig vara
              bra men där det finns en del kvar att göra.
            </seg>
            <seg n="56947c85">
              Kvalitetsjämförelserna har i och för sig kritiserats för att
              de tar mycket resurser. Men när det gäller vårdkonsumtionen och
              hur den fördelas och den läkemedelsregistrering som vi har visar
              jämförelserna mycket tydligt vilka kommuner och landsting som
              måste göra mer.
            </seg>
            <seg n="e4ae03ed">
              När det nu har talats mycket om resurser och resurstillskott
              vill jag avslutningsvis ta upp att det finns resurser som kunde
              användas bättre i hälso- och sjukvården, i vården och omsorgen,
              inte minst när det gäller årsrika människor. Får vi fason på läkemedelsbehandlingen
              kan människor till och med skrivas ut från vård- och omsorgsboenden.
              Kostnaden för en plats i vård- och omsorgsboende ligger på 500
              000–700 000 kronor om året. Kan man skrivas ut med hemtjänst sjunker
              kanske kostnaden till 150 000 kronor.
            </seg>
            <seg n="0abbc290">
              Jag kan ge rader av exempel, men mina anmälda sex minuter har
              för länge sedan gått, så jag avslutar mitt anförande.
            </seg>
          </u>
          <note type="speaker" n="57276f90">
            Anf. 24 LENA HALLENGREN (S) replik:
          </note>
          <u who="lena_hallengren_7a31c9" xml:id="i-41613f1400af27da-5" n="dc5f52bf">
            <seg n="dc1d78ea">
              Herr talman! Eftersom Barbro Westerholm valde att sluta med resursfrågan
              tänker jag att Barbro Westerholm med sin erfarenhet och kunskap
              både politiskt och från myndighetsvärlden skulle kunna reflektera
              lite grann över det faktum att det finns så många alliansföreträdare
              som påstår att man har satsat 28 miljarder på sjukvården mellan
              2006 och 2014 – när helt enkelt budgetarna har ökat med 28 miljarder.
            </seg>
            <seg n="c39dfc01">
              Är det ett resonemang som Barbro Westerholm delar?
            </seg>
          </u>
          <note type="speaker" n="e0196f80">
            Anf. 25 BARBRO WESTERHOLM (FP) replik:
          </note>
          <u who="barbro_westerholm_2d1903" xml:id="i-fdaba8de4a3502e6-1" n="a49de503">
            <seg n="d2d836f3">
              Herr talman! Satsningarna tycker jag är helt riktiga. Men samtidigt
              måste man se till att det inte blir förgiftade pengar, som Sveriges
              Kommuner och Landsting brukar säga – pengar som styr fel. Det
              är därför vi har alla dessa uppföljningar.
            </seg>
            <seg n="8530e3f4">
              I Folkpartiet är vi väldigt noga med att vi också ska se var
              vi kan hämta hem resurser. I samordnad vård och omsorg för årsrika
              människor finns det mycket att hämta enligt Mats Thorslunds och
              Ulla Gurners utredning. Det har också gjorts en del försök. Det
              är här som regeringen har satsat stimulansmedel. Lite grann finns
              redovisat i beskrivningen av 19 ställen där man har arbetat på
              lite olika sätt. Det finns också beskrivet från Norrtälje, Tiohundraprojektet.
              Det är mångmiljonbelopp som man kan vinna om man lägger hälso-
              och sjukvårdspengarna och omsorgspengarna i samma påse.
            </seg>
            <seg n="2e2538a8">
              Det har komplicerats lite grann av Alliansens lagstiftning om
              vårdval. Det är något som vi ska rätta till, så att vårdvalet
              kan gälla hela paketet och inte delar av paketet.
            </seg>
            <seg n="5eed1d32">
              Detta är en del av de lärdomar som vi gör på Allianssidan när
              vi sätter nya reformer i sjön. Vi går vidare med dem i bagaget.
            </seg>
          </u>
          <note type="speaker" n="a18b46c7">
            Anf. 26 LENA HALLENGREN (S) replik:
          </note>
          <u who="lena_hallengren_7a31c9" xml:id="i-41613f1400af27da-6" n="dc5f52bf">
            <seg n="a713f9d1">
              Herr talman! Det Barbro Westerholm nu säger om vårdvalspaket
              var intressant. Jag tror att vi är många som söker det. I dag
              är det ett otroligt pusslande för den enskilde när man erbjuds
              så många vårdval, så många val och så mycket valfrihet, när man
              kanske egentligen vill göra ett enda val och garanteras ganska
              mycket, som då ska vara välfungerande inom ramen för det paketet.
            </seg>
            <seg n="57d47fca">
              Men jag vet inte om Barbro Westerholm förstod min fråga riktigt.
              Det är klart att man ska effektivisera och samordna och se till
              att de olika påsarna mellan stat, landsting och kommuner verkligen
              används på allra bästa sätt.
            </seg>
            <seg n="1ef43c43">
              Det jag vill fråga om gäller detta. 28 miljarder kronor på åtta
              år har anslagen räknats upp med. Men lönerna har ökat, utbildningskostnaderna
              stiger och kostnaderna för inköp av materiel, läkemedel och vad
              det kan vara ökar. Då vill jag fråga: En årlig uppräkning, är
              det samma sak som en satsning?
            </seg>
          </u>
          <note type="speaker" n="415c33ec">
            Anf. 27 BARBRO WESTERHOLM (FP) replik:
          </note>
          <u who="barbro_westerholm_2d1903" xml:id="i-fdaba8de4a3502e6-2" n="a49de503">
            <seg n="9f0de456">
              Herr talman! Vi kan hålla på och diskutera ord. Vi ser att de
              rationaliseringsvinster som finns och som kan täcka in lönehöjningarna
              är en sida. De här pengarna är avsedda för satsningar och inte
              bara för att rinna in i den vanliga budgeten. För dem som tittar
              på den här debatten blir det till slut en obegriplig lek med ord.
            </seg>
            <seg n="c6ad00bf">
              Jag tycker att man ska skilja på två saker.
            </seg>
            <seg n="36d1da77">
              Vi har den rationalisering som landsting och kommun måste göra
              och som det finns möjlighet att göra för att där få fram pengar
              för löneökningar. Jag lärde mig faktiskt väldigt mycket av Tiohundraprojektet,
              där vi kunde klara den delen med rationaliseringar.
            </seg>
            <seg n="8775d448">
              Det är en annan sak när man ska göra nya satsningar. Ta till
              exempel att använda ny, modern teknik – e-hälsa, Skype och annat
              – i hälso- och sjukvården för att minska bland annat sjukresor
              till vårdcentraler. Där gör sådana här investeringspengar mycket
              stor nytta.
            </seg>
            <seg n="23c12810">
              Vardagen kan man klara. Men för utvecklingen är den här typen
              av pengar oerhört väsentlig.
            </seg>
          </u>
          <note type="speaker" n="37781089">
            Anf. 28 PER RAMHORN (SD):
          </note>
          <u who="per_ramhorn_ce43b3" xml:id="i-05f48c381b78d971-0" n="206715d0">
            <seg n="625a2da4">
              Herr talman! Vi debatterar nu Utgiftsområde 9 Hälsovård, sjukvård
              och social omsorg . Det är ett stort och viktigt område som berör
              oss alla förr eller senare.
            </seg>
            <seg n="0cf90a06">
              Politik är att prioritera och välja väg. För oss sverigedemokrater
              är sjukvården och omsorgen högt prioriterade områden. Därför satsar
              vi sammanlagt 3,5 miljarder mer än regeringen inom detta område,
              och det är behövligt. Alldeles nyligen släpptes nämligen en rapport
              som visar att Sverige under 2013 tappade fem placeringar i en
              sammanställning över sjukvården i 35 europeiska länder jämfört
              med året innan. Detta är naturligtvis en oroande utveckling som
              måste vändas.
            </seg>
            <seg n="cb9df676">
              Herr talman! Hundratals patienter drabbas varje dag av bristen
              på vårdplatser i Sverige. I september i år tog svenska sjukhus
              varje dag emot 430 patienter som de egentligen inte hade plats
              för. Det är lätt att man tror att detta bara är siffror och inte
              tänker mer på det. Men bakom varje siffra finns det människor
              av kött och blod.
            </seg>
            <seg n="8c743dce">
              I medierna kunde vi nyligen läsa om en tvåårig pojke som kom
              in till sjukhuset med vattkoppor. Han hänvisades först till infektionskliniken
              för vuxna, men när tillståndet blev värre fanns det inte någon
              plats vare sig på barnintensiven eller på vuxenintensiven för
              denna lilla pojke. I väntan på en vårdplats blev pojkens tillstånd
              livshotande, och han avled trots läkarnas försök att rädda hans
              liv.
            </seg>
            <seg n="589f81a7">
              Det här mycket tragiska fallet med den tvååriga pojken är bara
              ett av många fall där patienter avlider på grund av att det saknas
              vårdplatser.
            </seg>
            <seg n="fbef49ee">
              På Skånes universitetssjukhus har man konstaterat att bristen
              på vårdplatser har varit direkt avgörande då åtta patienter har
              avlidit. Det är inte acceptabelt i ett välfärdsland som Sverige.
              De svenska sjukhusen är många gånger kroniskt överbelagda, och
              det är mer regel än undantag att det är brist på vårdplatser ute
              på landets sjukhus.
            </seg>
            <seg n="000643d3">
              Antalet vårdplatser per invånare har minskat konstant de senaste
              tio åren. Denna utveckling får inte fortsätta. Vi vill i stället
              öka antalet vårdplatser ute i verksamheterna, och därför satsar
              vi sverigedemokrater extra resurser på vårdplatser under kommande
              budgetperiod.
            </seg>
            <seg n="ccee2bc8">
              Herr talman! Undersökningar visar att 77 000 personer avstod
              från att hämta ut sina mediciner då de ansåg att de inte hade
              råd med det. 48 000 avstod från att söka sjukvård med samma motivering,
              alltså att de inte hade råd. Även patientföreningar vittnar om
              att allt fler inte har råd att hämta ut sin medicin på apoteken.
            </seg>
            <seg n="b33c740b">
              Därför är vi sverigedemokrater fortsatt negativt inställda till
              en höjning av högkostnadsskyddet som genomfördes vid det förrförra
              årsskiftet. Höjningen innebar en försvårad situation för många
              sjuka och äldre som nu tvingas lägga en allt större del av sin
              inkomst på läkemedel och sjukhusbesök.
            </seg>
            <seg n="568b0d02">
              Vi vill återställa högkostnadsskyddet till 900 kronor för besök
              inom sjukvården och till 1 800 kronor för läkemedel. Detta skulle
              innebära en klar förbättring för dem som har det allra sämst ställt
              i vårt samhälle.
            </seg>
            <seg n="ab8f8eb7">
              Herr talman! En nyligen publicerad rapport från Socialstyrelsen
              visar att väntetiderna på landets akutmottagningar ökar och att
              skillnaderna mellan sjukhusen blir allt större. De flesta sjukhus
              har infört ett mål om en total väntetid på akuten på fyra timmar
              för 90 procent av patienterna. Men bara sju av Sveriges akutmottagningar
              når detta mål, och läget har också försämrats sedan 2010 då den
              förra granskningen gjordes. Detta är ingen bra utveckling, utan
              den måste vändas. Därför anslår vi sverigedemokrater 1 miljard
              extra för att förbättra akutsjukvården och öka tillgängligheten
              inom detta område.
            </seg>
            <seg n="f0bf1c60">
              Herr talman! När hon föddes på BB fanns sköterskor och doktorer
              beredda. När hon gick bort var vi ensamma och fick ingen hjälp
              från någon. Det värsta var inte att min flicka dog; det värsta
              var att hon hade så ont och att vi inte kunde hjälpa henne.
            </seg>
            <seg n="ed2c2376">
              Dessa skakande ord kommer från en pappa till en fyraårig flicka
              vars dotter hamnade mellan stolarna när det gäller att få tillgång
              till den palliativa vården. Varken kommunen eller landstinget
              ville ta ansvar för den här lilla flickan i livets slutskede,
              och det fick förödande konsekvenser.
            </seg>
            <seg n="07c9cd09">
              De flesta familjer önskar att deras svårt sjuka barn vårdas hemma
              så långt det är möjligt. Då är det mycket viktigt att det finns
              tillgång till palliativa hemsjukvårdsteam oavsett var i landet
              man bor, så att barnen och deras föräldrar kan känna sig trygga
              med den vård som de får. Men i dag är tillgången till den palliativa
              vården för barn ojämlikt fördelad över landet. I dagsläget spelar
              ofta ålder, diagnos och bostadsort stor roll för vilken hjälp
              man ska få.
            </seg>
            <seg n="a35a5693">
              När det gäller vuxna har kommunen skyldighet att erbjuda hemsjukvård.
              Men barn har inte samma skyddsnät på grund av att kommunerna har
              ansvar bara för hemsjukvård från och med en viss ålder, oftast
              från 18 år och uppåt. Problem uppstår när det inte finns tydliga
              överenskommelser mellan kommuner och landsting, vilket innebär
              att föräldrar och barn kommer i kläm.
            </seg>
            <seg n="5ab63772">
              Vi sverigedemokrater anser att det är hög tid att införa ett
              lagstadgat krav på överenskommelser mellan kommuner och landsting
              som tydliggör och förstärker deras ansvar på området, så att fler
              liknande och tragiska händelser som den som drabbade denna flicka
              och hennes familj aldrig mer ska behöva inträffa.
            </seg>
            <seg n="31f35778">
              Herr talman! Till sist vill jag yrka bifall till reservationerna
              6, 9 och 10.
            </seg>
          </u>
          <note type="speaker" n="2c8e0134">
            Anf. 29 ANDERS W JONSSON (C) replik:
          </note>
          <u who="unknown" xml:id="i-c03e380c463e1c13-5" n="f2ffbe1f">
            <seg n="8dbd4c1e">
              Herr talman! Det har varit mycket diskussion tidigare här i debatten
              om ekonomiska resurser, och pengar är förvisso mycket viktiga
              för den svenska välfärden. Men det finns en sak som är ännu viktigare,
              nämligen alla de fantastiska människor som varje dag går till
              äldreomsorgen och sjukvården och bär den på sina axlar. Utan dessa
              människor vore sjukvård och äldreomsorg över huvud taget ingenting.
              Många av dem som gör det är utlandsfödda. Äldreomsorgen i Sverige
              är i stort sett helt beroende av människor födda i andra länder.
              Även sjukvården och den avancerade sjukvården är det. Man räknar
              med att uppemot 30 procent av dem som jobbar i äldreomsorgen är
              utlandsfödda. 25–30 procent av våra tandläkare är utlandsfödda,
              och 25–30 procent av våra läkare är utlandsfödda.
            </seg>
            <seg n="b2fc004e">
              Per Ramhorn representerar ett parti som i sin ideologi har att
              ständigt misstänkliggöra människor födda i andra länder. Hans
              partiledare har sagt att ett av de största hoten mot Sverige och
              den svenska välfärden är de människor som har islam som religion.
            </seg>
            <seg n="ddd6859d">
              Jag skulle vilja fråga Per Ramhorn hur det känns att stå här
              och debattera svensk välfärd i framtiden och företräda ett parti
              som konsekvent underskattar och konsekvent misstänkliggör mer
              än en tredjedel av de människor som faktiskt bär välfärden på
              sina axlar, de människor som vi är helt beroende av och som vi
              i stället borde vara oerhört tacksamma mot.
            </seg>
          </u>
          <note type="speaker" n="bbb8cc07">
            Anf. 30 PER RAMHORN (SD) replik:
          </note>
          <u who="per_ramhorn_ce43b3" xml:id="i-05f48c381b78d971-1" n="206715d0">
            <seg n="cc0c985a">
              Herr talman! Först vill jag säga till Anders W Jonsson att vi
              inte misstänkliggör någon över huvud taget. Jag håller med dig
              fullständigt om att många utlandsfödda gör ett fantastiskt jobb
              inom äldreomsorgen och sjukvården. Det har inte minst jag själv
              erfarenhet av. Den största andelen av dem som jag har jobbat med
              har varit utlandsfödda och har gjort ett jättebra jobb. Det har
              över huvud taget ingenting med det att göra.
            </seg>
            <seg n="326b328e">
              Att vi vill göra minskningar när det gäller invandringen och
              använda dessa resurser för att förstärka sjukvården ser jag inget
              problem i. Politik handlar ju om att prioritera. Vi satsar hellre
              dessa resurser på sjukvården.
            </seg>
            <seg n="679f1f74">
              Men, som jag sade, att utlandsfödda jobbar inom sjukvården har
              jag absolut inget problem med, och den största andelen av dem
              som jag har jobbat med har varit utlandsfödda.
            </seg>
          </u>
          <note type="speaker" n="99ef351c">
            Anf. 31 ANDERS W JONSSON (C) replik:
          </note>
          <u who="unknown" xml:id="i-c03e380c463e1c13-6" n="f2ffbe1f">
            <seg n="9277cc1b">
              Herr talman! Svensk sjukvård och svensk äldreomsorg är beroende
              av att vi även framgent kan få hit människor som är beredda att
              jobba i äldreomsorgen och som är beredda att ta arbete som läkare
              och sjuksköterska.
            </seg>
            <seg n="e897657b">
              Varje år importerar vi 1 500–1 600 läkare från utlandet till
              Sverige. Den politik som Per Ramhorn förespråkar, det vill säga
              begränsningar av invandringen, skulle på sikt få fullkomligt förödande
              konsekvenser för det svenska välfärdsbygget. Vi måste ha hit fler
              människor som är beredda att jobba i välfärden, inte färre.
            </seg>
            <seg n="3d611ba4">
              Men det allvarliga är kanske inte hur detta ser ut framöver,
              utan det allvarliga är att Per Ramhorn företräder ett parti som
              inte bara vill minska invandringen framgent utan som dessutom
              ifrågasätter många av de människor som gör heroiska insatser i
              den svenska sjukvården. I ett läge där man utmålar att ett av
              de största problemen för det svenska samhället är de människor
              som har en muslimsk bakgrund baktalar man också många av dem som
              gör fantastiska insatser i svensk sjukvård.
            </seg>
            <seg n="c97b3ef4">
              Min fråga kvarstår därför: Hur kan man stå i riksdagens talarstol
              och tala sig varm för välfärd men samtidigt baktala de människor
              som gör de här insatserna – och dessutom vara beredd att vidta
              åtgärder som drastiskt skulle minska möjligheten att få läkare,
              sjuksköterskor och inte minst personal i äldreomsorgen till Sverige?
            </seg>
          </u>
          <note type="speaker" n="74a0acd3">
            Anf. 32 PER RAMHORN (SD) replik:
          </note>
          <u who="per_ramhorn_ce43b3" xml:id="i-05f48c381b78d971-2" n="206715d0">
            <seg n="1823c0b3">
              Herr talman! Som jag sade tidigare baktalar vi inte de människorna
              över huvud taget. Som jag sade gör de ett fantastiskt jobb. Det
              har inte med den saken att göra att vi vill minska invandringen.
            </seg>
            <seg n="70ed2951">
              Det är ju så att vi har ett enormt utanförskap. Vi ska se till
              att de människorna får jobb innan vi ökar utanförskapet ännu mer.
              Sedan är vi inte emot arbetskraftsinvandring av spetskompetens
              – behöver vi läkare kan vi mycket väl fortsätta ta in läkare,
              helt enkelt.
            </seg>
          </u>
          <note type="speaker" n="891ea29a">
            Anf. 33 EVA OLOFSSON (V):
          </note>
          <u who="eva_olofsson_7c489a" xml:id="i-c9ecef348d120fc1-0" n="281f29fc">
            <seg n="ea6e5529">
              Herr talman! Jag vill börja med att yrka bifall till reservation
              2, som handlar om det alltmer administrativa i sjukvårdens arbete,
              och reservation 10, som handlar om ersättning till dem som drabbades
              av övergrepp och vanvård efter 1980.
            </seg>
            <seg n="85b09bad">
              Herr talman! Det är ett stort område vi talar om nu, och jag
              ska ta hela området ensam – jag har ingen partikamrat som kommer
              senare. Alla som lyssnar får alltså stå ut med att det kanske
              blir lite långt.
            </seg>
            <seg n="e9f75d7f">
              Vänsterpartiet vill ha ett tryggt och värdigt samhälle byggt
              på omtanke och solidaritet, och vi ser nu hur välfärdssamhället
              krackelerar alltmer. Högerregeringen har sedan 2006 lagt 27 gånger
              mer på skattesänkningar än på den gemensamma välfärden i kommunsektorn,
              det vill säga vård, skola och omsorg. Samtidigt som man sänkte
              skatterna med 140 miljarder kronor mellan 2006 och 2014 har de
              sammanlagda statsbidragen till kommunerna i fasta priser endast
              ökat med 5,2 miljarder. Det ger effekter vi kan se ute i verksamheterna.
            </seg>
            <seg n="1ab1e466">
              Vi kan se det i kunskapsskillnader och i att vi har stora grupper
              på fritis och förskola, och vi kan se att det är personalbrist
              inom sjukvården. Jag möter effekterna när jag träffar socialarbetare
              som säger att de inte längre kan känna att de gör det jobb de
              ska göra enligt den lagstiftning de ska följa. Jag ser det också
              när jag går med hemtjänsten eller när jag besöker ett äldreboende
              där personalen känner att de inte längre räcker till.
            </seg>
            <seg n="47143b0b">
              De ekonomiska klyftorna har också ökat, och tryggheten har försämrats
              för sjuka och arbetslösa. Jag möter allt fler människor som säger:
              Nej, nu får det vara nog – vi vill inte ha fler skattesänkningar.
              Vi vill i stället ha en bättre välfärd och ett samhälle som kan
              erbjuda alla ett värdigt liv.
            </seg>
            <seg n="3975f515">
              Eftersom jag kanske får frågan i en replik vill jag säga till
              Anders W Jonsson och andra här: Ja, vi har också en jobbpolitik.
              Vi satsar på fler jobb för ungdomar. Vi skapar jobb genom att
              se till att det kommer att byggas bostäder och att vi får en infrastruktur
              som fungerar. Vi satsar på småföretagen, och vi satsar på en grön
              omställning.
            </seg>
            <seg n="08b2ce7c">
              Det jag vill säga är att det finns ett tydligt politiskt vägval:
              egoismens väg eller den omtankens och solidaritetens väg vi i
              Vänsterpartiet väljer. Vi säger att vi satsar på välfärden i stället
              för på skattesänkningar. Vi satsar på att höja de generella statsbidragen
              till kommuner och landsting – vi räknar upp pris- och löneökningar.
              Vi gör riktade satsningar på sjukvården, skolan och äldreomsorgen.
              Det innebär hög kvalitet och fler anställda inom välfärdsverksamheten
              men också att vi trycker tillbaka den utveckling som är på gång,
              nämligen att vi kvinnor oavlönat ska ta hand om alltmer omsorgsarbete.
            </seg>
            <seg n="68712756">
              Det finns de som säger att äldreomsorgen inte behöver mer resurser
              utan att det gäller att jobba smartare. Det där tror jag inte
              ett dugg på. Visst behövs det utveckling och förändrade arbetssätt,
              men det behövs också mer personal. Därför öronmärker vi i Vänsterpartiet
              resurser till 6 000 fler anställda i äldreomsorgen. Det gör vi
              för att det ska finnas tid att tillgodose äldre personers individuella
              behov på äldreboendena och för att vi vill ha en hemtjänst där
              det så långt som möjligt är samma person som kommer – och där
              personalen ska slippa stressa mellan de äldre för att hinna med
              dagens schema.
            </seg>
            <seg n="349f270f">
              Att detta behövs kan man se i en färsk rapport från Kommunal
              som heter Stress och låg bemanning i äldreomsorgen . Mer än en
              femtedel av Kommunals medlemmar vill byta jobb inom tre år, och
              ser man på dem som är yngre än 35 är det en tredjedel. När man
              tar fram varför de inte vill jobba kvar i äldreomsorgen pekar
              de på den stress och tidspress det är när de ska ge vård och omsorg
              till de äldre. Om inte arbetsvillkoren i äldreomsorgen blir rimliga,
              hur ska vi då få fler människor som vill jobba i äldreomsorgen
              framöver? Det vet vi nämligen att vi behöver när vi får fler äldre.
            </seg>
            <seg n="7814ee13">
              Herr talman! Det finns ett upprop som har fått mer än 9 000 underskrifter
              från läkare, sjuksköterskor, psykologer med flera. Det heter Läkaruppropet.
              Jag citerar en del från uppropet:
            </seg>
            <seg n="c5bf0b63">
              Där politiker jublar över ökat antal sjukvårdsbesök ser vi hur
              kvaliteten försämras. Där politiker gläds över kapade vårdköer
              ser vi undanträngning av kroniskt sjuka till förmån för patienter
              med lättare åkommor. Där politiker ställer krav på kortare handläggningstider
              på akutmottagningarna ser vi hur patientsäkerheten hotas. Där
              politiker ser rationaliseringar, ser vi brist på vårdplatser och
              måste ägna en stor del av vår arbetstid till att leta sängar till
              patienter, eller skicka hem sjuka i brist på platser. Där politiker
              uppfattar kortade vårdtider som effektivisering oroas vi över
              ökat antal återinläggningar och komplikationer.
            </seg>
            <seg n="2a51eabc">
              Man avslutar uppropet med: Vi vill ha en sjukvård som styrs utifrån
              patientens behov. Vi vill ha en sjukvård där vi får agera utifrån
              vår professionalitet. Vi vill ägna oss åt det vi är utbildade
              för; att vara goda doktorer som tar hand om patienter på ett kunnigt,
              etiskt och empatiskt sätt. Låt oss få detta utrymme!
            </seg>
            <seg n="a38941fb">
              Det är dags att se över den sjukvård som styrs utifrån marknadsmekanismer
              och där alltmer av läkares och övrig personals tid går åt till
              administration i stället för att gå till patienterna. Vi vill
              se en sjukvård som styrs utifrån människors behov, inte utifrån
              vad som är lönsamt. Vi säger nej till kommersialisering av sjukvården.
              Vi vill inte låta patienter med privata sjukförsäkringar gå före
              i kön.
            </seg>
            <seg n="8ee6966c">
              Det är människor som ska välja, inte vårdföretagen, och därför
              vill vi inte ha den fria etableringsrätten. Vi ser med oro på
              den borgerliga privatiseringspolitiken i Helsingfors och hur den
              slår sönder en sammanhållen sjukvård – det privata vårdföretaget
              Capio kan bygga upp en sammanhållen vårdkedja medan vårdkedjorna
              slås sönder i landstingets egna verksamheter. De får nämligen
              inte vara med och driva den specialistsjukvård som flyttas ut
              från sjukhusen.
            </seg>
            <seg n="c19cdd27">
              Vi säger också nej till kömiljarden, på grund av de undanträngningseffekter
              som finns, och satsar i stället på att stärka primärvårdens förebyggande
              arbete med extra tyngdpunkt på socialt utsatta områden. Vi öronmärker
              också 1 ½ miljard till sjukvården. Landsting och regioner ser
              olika ut, och därför tycker vi att man lokalt ska prioritera hur
              pengarna ska användas. Det skulle dock räcka till 3 000 fler anställda.
            </seg>
            <seg n="4493f924">
              En av sjukvårdens stora utmaningar är att få tillräckligt med
              personal med rätt kompetens. Vi har i dag stor brist på specialistsjuksköterskor,
              vilket hänger samman med att man får betala sin utbildning själv
              och i stort sett inte får någon löneökning när man har gått den.
              Vi måste vända den utvecklingen, för den hotar kvaliteten i hälso-
              och sjukvården. Därför föreslår vi att sjuksköterskor ska få utbilda
              sig på betald arbetstid genom så kallade utbildningsanställningar.
            </seg>
            <seg n="818468cc">
              När klyftorna ökar hamnar barn i kläm. Medan de rikaste i Sverige
              har ökat sin disponibla inkomst med 79 000 mellan 2006 och 2011
              har den fattigaste tiondelen i vårt land faktiskt fått det sämre.
              För oss är det självklart att barnkonventionen ska bli svensk
              lag, men barndomen går inte i repris. Därför ökar vi underhållsstödet
              till ensamstående föräldrar och satsar på barnomsorg på obekväm
              arbetstid. Vi vill ha maxtaxa i förskolan. Glasögon ska alla barn
              kunna få; vi vill ha ett statligt glasögonbidrag. Läkemedel för
              barn ska också vara gratis.
            </seg>
            <seg n="c892a740">
              Regeringen inför ju en fritidspeng på högst 3 000 per år, mot
              uppvisande av intyg, för barn i årskurserna 4–9. Vänsterpartiet
              väljer en annan väg – vi satsar på alla barn genom en höjning
              av riksnormen med 300 kronor per barn och månad.
            </seg>
            <seg n="1b728517">
              Vi arbetar också för att förbättra barns och ungas villkor i
              den sociala barnavården. Vi kommer att debattera detta senare
              i dag när det gäller kompetenskrav.
            </seg>
            <seg n="cdba1b1e">
              Det behövs ökad kontroll men också ökat stöd till familjehem,
              och det är viktigt att fortsätta arbetet med att följa upp de
              barn och ungdomar som är omhändertagna och att lyssna på vad de
              själva har att säga. Vi har pengar till ett barnfricentrum för
              att stärka arbetet när det gäller barn som utsatts för våld och
              övergrepp.
            </seg>
            <seg n="3cecfea1">
              Att barn och unga far mycket illa när de omhändertas och placeras
              i fosterhem eller på institution vet vi genom att kvinnor och
              män har berättat för Vanvårdsutredningen vad de varit utsatta
              för. Upprättelseutredningen visade också att det sker i nutid
              och i dag.
            </seg>
            <seg n="3e083f28">
              Att frågan om ersättning gick från att det inte skulle bli någon
              till en bred uppgörelse här i riksdagen var viktigt. Vi kan se
              nu att det inte är utan problem med ersättningen, men redan under
              överläggningarna lyfte vi från Vänsterpartiet fram att vi ansåg
              att gränsen 1980 inte var ordentligt motiverad och utredd. Det
              är i dag 33 år sedan den gränsen sattes. Därför lyfter vi fram
              frågan i vår reservation.
            </seg>
            <seg n="6831932d">
              Till sist vill jag ta upp frågan om funktionsnedsättning.
            </seg>
            <seg n="1f8fa8c2">
              I dag får Torsdagsaktionen STIL-priset på hotell Malmen. I 1
              193 dagar har funktionshinderrörelsen protesterat utanför Regeringskansliet
              Rosenbad mot att bristande tillgänglighet inte blivit diskrimineringsgrund
              utan bara fagert tal. Nu hoppas jag i alla fall att vi snart får
              ett regeringsförslag i frågan.
            </seg>
            <seg n="497adc60">
              Attityden mot människor med funktionsnedsättning har hårdnat
              och levnadsvillkoren försämrats. Den redan höga arbetslösheten
              bland människor med funktionsnedsättning stiger. Den försämrade
              sjukförsäkringen slår hårt. Alltmer ifrågasätts det av ekonomiska
              skäl om vi har råd att ge människor möjlighet att leva ett självständigt
              liv och vara delaktiga i samhället. Det är nästan 20 år sedan
              vi fick LSS, lagen om stöd och service till vissa funktionshindrade.
            </seg>
            <seg n="4143c5fe">
              För många människor innebar den personliga assistansen att man
              äntligen kunde leva ett självständigt liv. Man kunde bo i egen
              lägenhet, skaffa familj, leva ett jämställt familjeliv, lämna
              barn på dagis och om man inte kunde arbeta kunde man delta i och
              utveckla sina egna intressen och ha ett självständigt liv. Nu
              ser vi att den rättigheten har urholkats. Vi ser att människor
              förlorar assistans, för det görs tuffare omprövningar. Men vi
              ser också att när det gäller hela LSS görs det mycket striktare
              bedömningar ute i kommunerna. Tv-programmet Kalla fakta visade
              ju ett avskyvärt synsätt på människor med funktionsnedsättning.
            </seg>
            <seg n="77b3240e">
              Jag har aldrig mött en handikapp- eller funktionshinderrörelse
              under alla de år som jag jobbat med de här frågorna som är så
              arg, besviken och orolig för vad framtiden ska föra med sig. Man
              ser att det blir försämringar på område efter område.
            </seg>
            <seg n="490eba0a">
              Vi i Vänsterpartiet kommer att fortsätta att aktivt bekämpa diskriminering
              och fördomar. Självklart måste lagstiftningen om bristande tillgänglighet
              komma, men det måste också göras något åt att människor står arbetslösa,
              att människor blir fattiga och lever i fattigdom hela sitt liv.
              Vi måste också återupprätta intentionen med LSS, att människor
              med funktionsnedsättningar ska kunna leva som oss andra. Mänskliga
              rättigheter för alla går före skattesänkningar och vinstintressen
              för Vänsterpartiet.
            </seg>
          </u>
          <note type="speaker" n="08c86dbb">
            Anf. 34 ANDERS W JONSSON (C) replik:
          </note>
          <u who="unknown" xml:id="i-c03e380c463e1c13-7" n="f2ffbe1f">
            <seg n="f2ec3e50">
              Herr talman! Det främsta kännetecknet för Vänsterpartiets politik
              på välfärdsområdet numera är att sortera bort allt privat företagande
              från hela välfärdssektorn. Det handlar om totalt 14 000 företag.
            </seg>
            <seg n="b230aebc">
              I stora delar av norra Jämtland, där Vänsterpartiet styr tillsammans
              med Socialdemokraterna, är man beredd att stänga ned primärvården.
              Det är inte på grund av bristande kvalitet, att personalen inte
              är nöjd eller att patienterna inte älskar hälsocentralerna i Hammerdal,
              Strömsund och Hoting, utan det är av ett enda skäl, nämligen att
              den driftiga entreprenör som har sett till att dessa har fungerat
              har tagit ut utdelning från sitt aktiebolag. Där detta inger mest
              oro är bland de assistansberättigade.
            </seg>
            <seg n="9e35854b">
              I augusti 2013 var det 15 766 svenskar som hade rätt till personlig
              assistans. Av dem hade 48,5 procent, eller 7 646, valt en privat
              utförare, ett privat aktiebolag. De har den rätten enligt nuvarande
              lagstiftning. De får välja kommunal assistans, privat assistans,
              anställa själva eller välja ett vinstdrivande privat företag som
              erbjuder assistans.
            </seg>
            <seg n="db601841">
              Min fråga till Eva Olofsson är: Varför ska man ta ifrån dessa
              människor den rättigheten, så att de fortsättningsvis inte får
              välja den assistansordnare som har ett aktiebolag bakom sig utan
              bara vara hänvisade till andra möjligheter? Det här, Eva Olofsson,
              inger stor oro hos de assistansberättigade i Sverige.
            </seg>
          </u>
          <note type="speaker" n="4801debd">
            Anf. 35 EVA OLOFSSON (V) replik:
          </note>
          <u who="eva_olofsson_7c489a" xml:id="i-c9ecef348d120fc1-1" n="281f29fc">
            <seg n="4310b8b0">
              Herr talman! Jag tror faktiskt inte att det gör det, i alla fall
              inte om de har hört vad Vänsterpartiet säger, för vi har inte
              lagt fram något sådant förslag när det gäller den personliga assistansen.
              Det har jag berättat för Anders W Jonsson, så det vet han egentligen.
            </seg>
            <seg n="aaff11ed">
              Däremot ser vi med oro på att riskkapitalbolagen har brett ut
              sig och plockat ut en massa pengar som i stället borde ha kunnat
              gå till de människor som behöver assistans. Vad jag förstår ser
              regeringen också över timschablonen. Jag hoppas att man då kan
              göra en förändring – det kan Anders W Jonsson svara på – som inte
              gör det besvärligare för de kooperativ, mindre företag och kommuner
              som bedriver personlig assistans. Oron är nämligen stor i dag
              att man faktiskt kommer att få försämrade förutsättningar. Det
              vore väldigt bra om du kunde garantera att man inte får det.
            </seg>
            <seg n="6cea9bf6">
              Vi är däremot emot vinstintresse i skola, vård och omsorg, och
              vi är det utifrån att vinsten styr fel. Den styr inte efter behov.
              Den styr inte jämlikt. Den prioriterar sådant som är lönsamt.
              Så ska vi inte ha det på dessa områden. Och vi är inte ensamma
              om att tycka det. Vi har hela Landsorganisationen bakom oss och
              också en majoritet av Anders W Jonssons väljare och andra väljare
              här i Sverige.
            </seg>
            <seg n="6900430f">
              Jag trodde att det bara var Moderaterna som hade en majoritet
              som tycker att det är bra att plocka ut skattepengar till vinst
              i stället för att låta dem gå till välfärdsverksamhet. Frågan
              är snarare var du står i förhållande till dina väljare.
            </seg>
          </u>
          <note type="speaker" n="41c87a7b">
            Anf. 36 ANDERS W JONSSON (C) replik:
          </note>
          <u who="unknown" xml:id="i-c03e380c463e1c13-8" n="f2ffbe1f">
            <seg n="22c93423">
              Herr talman! För Centerpartiet är det två saker som är helt avgörande
              vad gäller välfärden. Det handlar om att det ska vara högsta möjliga
              kvalitet. Dessutom ska individen ha rätt att välja.
            </seg>
            <seg n="1f9f36eb">
              För Eva Olofsson och Vänsterpartiet är det en helt annan ingång.
              Där handlar det om att individen inte ska ha rätt att välja utförare
              av välfärd, oavsett om det handlar om skola, äldreomsorg eller
              sjukvård, där det på något vis kan finnas ett aktiebolag i bakgrunden.
            </seg>
            <seg n="93b9b6ec">
              Det är snarast en logisk kullerbytta som Eva Olofsson och Vänsterpartiet
              gör när de säger att man inte ska ha rätt att välja skola om det
              kan finnas ett aktiebolag bakom och att man inte ska ha rätt att
              välja äldreomsorg om det är en privat utförare som har möjlighet
              att plocka ut vinst ur företaget. När det sedan plötsligt kommer
              till det mycket mer känsliga området assistans, där det i dag
              är 50 procent som har valt en privat utförare varav ett antal
              bedriver en verksamhet med hög kvalitet och dessutom genererar
              en hel del vinst, vågar inte Vänsterpartiet gå fram med ett förslag.
            </seg>
            <seg n="400d51c3">
              Signalen till de grupper som har valt privata utförare inom assistansen
              är den grundhållning som Eva Olofsson torgför här, nämligen att
              individens val ska begränsas, inte av kvalitet utan av ägandeform.
              Vid detta är Vänsterpartiet fullständigt fixerat. Det märkliga
              är att Vänsterpartiet inte då är konsekvent och vågar gå fram
              med ett förslag på ett område där det faktiskt finns vinstdrivande
              företag som genererar vinster och som dessutom oftast har hög
              kvalitet.
            </seg>
            <seg n="c2e19ccf">
              Vad jag inte kan förstå är varför Vänsterpartiet helt har släppt
              diskussionerna om kvalitet, nöjda patienter, nöjda brukare, nöjd
              personal och blivit så fullständigt fixerat vid denna enda fråga,
              nämligen ägandeform.
            </seg>
          </u>
          <note type="speaker" n="9a0a870f">
            Anf. 37 EVA OLOFSSON (V) replik:
          </note>
          <u who="eva_olofsson_7c489a" xml:id="i-c9ecef348d120fc1-2" n="281f29fc">
            <seg n="092e0cf4">
              Herr talman! Jag konstaterar att något svar på frågan om timschablonen
              fick jag inte från Anders W Jonsson.
            </seg>
            <seg n="0f448305">
              Den stora oron i dag handlar om att människor förlorar sin personliga
              assistans och inte kan leva sina liv som andra. Synskadades Riksförbund
              uppvaktade socialutskottet och sade: I vissa kommuner kostar det
              våra medlemmar 300 kronor att ta en promenad, för man har helt
              enkelt tolkat det så att ledsagningen inte ingår i LSS utan i
              socialtjänstlagen.
            </seg>
            <seg n="dac1a3b0">
              Det är det här som oroar människor med funktionsnedsättning i
              dag: skattesänkningar, tryck på kommuner, att man påstår att assistansen
              kostar så mycket och att man gör striktare bedömningar av grundläggande
              behov. Här är det regeringen som kan göra en ändring. Det är regeringen
              som kan säga: Nu förtydligar vi besluten så att de grundläggande
              behoven inte blir så strikt bedömda som de har blivit nu, utan
              människor kan fortsätta att leva de liv som de vill leva.
            </seg>
            <seg n="df4cb838">
              När det gäller vinst i välfärden är kvaliteten i välfärden viktig
              för oss. Därför finns det ingen anledning att plocka ut skattepengar
              ur en välfärd som har brist på resurser. Välfärden ska styras
              efter behov så att vi får en jämlik välfärd. Det ska vara öppet,
              demokratiskt och fritt för människor att välja men inte för företag
              att lägga sin verksamhet där det är mest lönsamt.
            </seg>
            <seg n="b8fd6006">
              Vi ska ha goda arbetsförhållanden. Vi vill inte ha företag som
              saknar kollektivavtal och som utnyttjar kvinnlig arbetskraft genom
              deltid, timanställningar och osäkra anställningar.
            </seg>
            <seg n="c54a2609">
              Vi vill ha en välfärd som fungerar bra såväl för de människor
              som ska få sina behov tillgodosedda därifrån som för dem som har
              sin arbetsplats där. Vi ser ingen anledning att flytta makt från
              demokratiskt styrda organ till riskkapitalbolag som inte ens vill
              skatta i Sverige.
            </seg>
            <seg n="837d9f74">
              Vi slår vakt om en välfärd av hög kvalitet och att vi gemensamt,
              inte riskkapitalisterna, ska kunna bestämma över välfärden.
            </seg>
          </u>
          <note type="speaker" n="a2f5300e">
            Anf. 38 BARBRO WESTERHOLM (FP) replik:
          </note>
          <u who="barbro_westerholm_2d1903" xml:id="i-fdaba8de4a3502e6-3" n="a49de503">
            <seg n="32fc901c">
              Herr talman! Jag är bekymrad över att Vänstern och du, Eva Olofsson,
              målar upp en bild av hälso- och sjukvården och äldreomsorgen som
              om allt vore elände. Jag tog i mitt anförande upp hur det skrämmer
              bort inte minst unga människor från att välja vård och omsorg
              eftersom de tror att allt bara är elände.
            </seg>
            <seg n="b497d368">
              Eva Olofsson måste ha besökt ett antal ställen där det har varit
              bra. Kan du inte tänka dig att beskriva även dem för att visa
              att det finns positiva exempel, att det går att inom ramen för
              tilldelade ekonomiska resurser klara en bra verksamhet?
            </seg>
            <seg n="5bb76421">
              Sankt Görans sjukhus har nämnts. Jag vill också nämna Sophiahemmet,
              som har landstingspatienter i långa rader. Där har man genom att
              återinföra sekreterare, vaktmästare och sådant förändrat arbetslivet
              för dem som är utbildade för ren hälso- och sjukvård, och det
              visar sig spara resurser.
            </seg>
            <seg n="f3685ce0">
              Jag har varit på äldreboenden där personalen har jagat tidstjuvar
              och funnit att det är bättre att en person springer ned i källaren
              och hämtar blöjor och glödlampor i stället för att alla gör det.
              Man har sparat in tjänster på det.
            </seg>
            <seg n="9fb7f416">
              Kan Eva Olofsson tänka sig att lyfta fram sådana exempel, eller
              har Eva Olofsson inte sett några?
            </seg>
          </u>
          <note type="speaker" n="454f03b5">
            Anf. 39 EVA OLOFSSON (V) replik:
          </note>
          <u who="eva_olofsson_7c489a" xml:id="i-c9ecef348d120fc1-3" n="281f29fc">
            <seg n="96f9c3fd">
              Herr talman! Jo, det har jag gjort. Jag var ansvarigt kommunalråd
              för äldreomsorgen i Göteborg i åtta år, men det är ett tag sedan.
              Som äldreomsorgspolitisk talesperson har jag varit ute på många
              äldreboenden och sett både bra saker och saker som inte fungerar.
            </seg>
            <seg n="2b3fa35e">
              Personalen är helt klart engagerad, och jag träffar många som
              älskar sitt jobb. Tyvärr säger en del av dem att de inte orkar
              jobba heltid och att de oroar sig för mer helgtjänstgöring, delade
              tider, neddragning av tjänster och kommunala nedskärningar.
            </seg>
            <seg n="061a8300">
              Problemet är att denna bild finns i alldeles för hög grad i dagens
              äldreomsorg. I stället för att få ökade resurser får många ställen
              veta att det ska tas bort ytterligare en tjänst eller att man
              får klara sig med mindre. Det är förödande för utvecklingen av
              äldreomsorgen.
            </seg>
            <seg n="d96317ce">
              Gerdas gård i Göteborg blir jag mycket glad av att besöka. Här
              är utgångspunkten att det är de äldres hem. De ska vara med och
              bestämma vad boendet utvecklar för verksamhet och hur pengarna
              används. De åker på semester, de har byggt ett spa och de har
              en pub, och de boende är med i arbetsgrupper om de vill.
            </seg>
            <seg n="457f33f1">
              Det är en underbar kontrast till det som många säger om att alla
              på våra äldreboenden är så dåliga så att de inte kan vara med
              på något. Visst behöver de äldre mycket stöd och omsorg, men när
              de får vara med kan de faktiskt göra riktigt mycket. Jag ska gå
              med en undersköterska på Gerdas gård en heldag under helgerna.
            </seg>
            <seg n="d6cf57bd">
              Jag är orolig för den ökande ojämlikheten vi ser framför oss
              i äldreomsorgen, Barbro. Finns denna oro hos dig också?
            </seg>
          </u>
          <note type="speaker" n="4e5938e0">
            Anf. 40 BARBRO WESTERHOLM (FP) replik:
          </note>
          <u who="barbro_westerholm_2d1903" xml:id="i-fdaba8de4a3502e6-4" n="a49de503">
            <seg n="85660e69">
              Herr talman! Mycket talar för att äldreomsorgen går åt rätt håll,
              inte minst genom de kvalitetsjämförelser som görs och som visar
              en stor nöjdhet bland människor som bor där, vilket jag nämnde
              i mitt anförande.
            </seg>
            <seg n="9fe7d1f4">
              Vi ska alltid kritiskt granska hur frågorna är ställda så att
              vi får korrekta svar. Här kommer alliansregeringen att gå vidare.
              Vi har både Myndigheten för vårdanalys och Inspektionen för vård
              och omsorg som penetrerar detta ytterligare.
            </seg>
          </u>
          <note n="382e201a">
            Tycker Eva Olofsson att kommuners och landstings egentillsyn
            är tillräcklig?
          </note>
          <note type="speaker" n="80de561e">
            Anf. 41 EVA OLOFSSON (V) replik:
          </note>
          <u who="eva_olofsson_7c489a" xml:id="i-c9ecef348d120fc1-4" n="281f29fc">
            <seg n="4b2b94d8">
              Herr talman! Jag tror att det kan vara både och: bättre i vissa
              kommuner, sämre i andra. Jag tror dock inte att det är den stora
              frågan.
            </seg>
            <seg n="f1140e8a">
              Jag ser hur privatiseringen och alla vårdval gör att resurser
              i äldreomsorgen läggs på att bygga upp kontrollapparater. Dessa
              pengar kunde ha använts bättre.
            </seg>
            <seg n="3a7b53d1">
              Jag har inte sett någon ordentlig uträkning på vad vårdvalet
              i äldreomsorgen kostar. Barbro Westerholm kan inte svara nu, men
              jag skulle vilja fråga om Alliansen ska tvinga på hela Sverige
              Helsingforssmodellen med över 120 vårdval. Det har man förstås
              inte överallt i Sverige, men de stora städerna Göteborg och Malmö
              skulle kunna hamna i samma situation som Helsingfors om man mot
              deras vilja tvingade på dem privatisering av äldreomsorgen.
            </seg>
            <seg n="15d138a2">
              Vi behöver göra mycket mer för äldreomsorgen. Vi behöver jobba
              med den utveckling som Barbro Westerholm talar om, men det räcker
              inte. Vi ser att man inte får ihop det med vettiga arbetsscheman
              och arbetsvillkor. Får vi inte bra personal till äldreomsorgen
              drabbas kvaliteten. Blir det fler delade turer och konstiga scheman
              är det inte lika attraktivt att jobba i äldreomsorgen.
            </seg>
            <seg n="311a934b">
              En del av de pengar som regeringen lade på utbildning hade sådana
              villkor att kommunerna inte kunde använda dem.
            </seg>
            <seg n="4b5647b5">
              Vi har lagt fram förslag på en långsiktig kompetenshöjning på
              tio år, och vi kopplar utbildningsvikariat till så att man ska
              ha råd att ta in vikarier.
            </seg>
            <seg n="8253feab">
              Vi kan också göra mycket mer för att utveckla det som görs på
              Gerdas gård så att människor kan påverka sin vardag. Däri ligger
              den stora valfriheten.
            </seg>
          </u>
          <note type="speaker" n="5abbc244">
            Anf. 42 SAILA QUICKLUND (M) replik:
          </note>
          <u who="saila_quicklund_0e2c08" xml:id="i-f85320a0e7bae7ed-5" n="69002c35">
            <seg n="2d7d7cf1">
              Herr talman! I betänkandetexten uttrycker Vänsterpartiet följande:
              Alliansen har en ensidig skattesänkarpolitik som minskar möjligheten
              till satsningar på en bättre välfärd.
            </seg>
            <seg n="b04e5e9b">
              Jag antar att ni bland annat tänker på jobbskatteavdraget. Ni
              ondgör er över att en sjuksköterska har fått 1 500 kronor mer
              i portmonnän och att den enskilde har fått mer pengar till konsumtion,
              vilket ger företagen medel att anställa fler. Vi vet att jobbskatteavdraget
              har gett 120 000 nya jobb.
            </seg>
            <seg n="ccf98b30">
              Det är alltså en felaktig skrämselpolitik av Vänsterpartiet.
            </seg>
            <seg n="6233e877">
              Man säger också att Vänsterpartiets målsättning är att trygga
              välfärden och att öka jämlikheten och jämställdheten. Det är precis
              samma som regeringen har. Det frapperande är att vi kan ha så
              lika målsättning men att vägarna dit skiljer sig så markant.
            </seg>
            <seg n="9076a40e">
              Vänsterpartiet vill verkligen eliminera företagsverksamheten,
              det privata utförandet, inom landsting och kommun. Ni talar om
              riskkapitalister fastän vi vet att 10 000 av 14 000 företag har
              färre än 20 anställda. 80 procent av LOV-företagen har en kvinnlig
              vd eller ägare som äntligen kan påverka arbetssituationen och
              förbättra lönerna.
            </seg>
            <seg n="6ab41168">
              De upplever också att de trivs bättre med en privat utförare.
              Vi vet att reformen har inneburit att valfriheten, delaktigheten
              och tillgängligheten har ökat. Enligt Demoskop uttrycker 90 procent
              att de vill kunna välja utförare.
            </seg>
            <seg n="19e0f61c">
              Min fråga till Eva Olofsson blir: Vad säger ni till de företag
              som känner stor oro över den politik Vänsterpartiet presenterar?
            </seg>
          </u>
          <note type="speaker" n="62226dde">
            Anf. 43 EVA OLOFSSON (V) replik:
          </note>
          <u who="eva_olofsson_7c489a" xml:id="i-c9ecef348d120fc1-5" n="281f29fc">
            <seg n="42f55626">
              Herr talman! Jag skulle vilja säga till de företagen att om de
              har idéer och vill göra och tillföra saker för att utveckla äldreomsorgen
              kan de få fortsätta med det också med Vänsterpartiets politik.
            </seg>
            <seg n="ae6c0aa1">
              Man får ha ett mindre överskott – styrräntan plus 1 procent –
              som man kan utveckla och ha till utbildning och annat i sitt företag.
              Men vi vill inte att man ska plocka ut vinst och använda skattepengarna
              till annat än verksamheten för äldre och för barnen i skolan.
            </seg>
            <seg n="f33daedc">
              Vi vill heller inte ha stora företag. Du pratar om antalet företag,
              Saila Quicklund, men det är de stora – Carema, Attendo och de
              andra – som står för den största andelen av verksamheten, inte
              de små företagen.
            </seg>
            <seg n="f2129460">
              Jag stör mig alltid lite på när man pratar om jämställdhet. På
              toppnivån i de stora företagen härskar männen – det är de som
              plockar hem vinsterna. Man pratar inte om de kvinnor som ska jobba
              i företagen. Man pratar inte om de kvinnor som inte kan försörja
              sig och få en fast tjänst och heltid. Man pratar inte om alla
              deltidsanställningar och att det finns småföretag som inte ens
              kan tänka sig att ha kollektivavtal.
            </seg>
            <seg n="3c1438d2">
              Man pratar heller inte om de otryggare anställningarna. När Kommunal
              var ute och frågade sade en majoritet: Vi kan känna att vi kan
              snacka med vår chef i vårt privata företag, men om vi fick välja
              skulle vi ändå vilja jobba i kommunen därför att det är en tryggare
              arbetsplats.
            </seg>
            <seg n="8d7b7ff6">
              Jag tror att kommunen kan göra mycket för att förbättra sin personalpolitik.
              Jag tycker att det är väldigt bra att flera kommuner nu tar rätten
              till heltid och fasta tjänster på allvar. Kvinnor ska kunna försörja
              sig på sin egen lön. Det är en grundläggande jämställdhetsfråga.
            </seg>
            <seg n="5ff2b10d">
              Jag skulle vilja fråga Saila Quicklund: Vad vill du göra åt alla
              tillfälliga och osäkra anställningar i den privata hemtjänsten
              i Helsingfors? Fixar du det?
            </seg>
          </u>
          <note type="speaker" n="9eb3e31b">
            Anf. 44 SAILA QUICKLUND (M) replik:
          </note>
          <u who="saila_quicklund_0e2c08" xml:id="i-f85320a0e7bae7ed-6" n="69002c35">
            <seg n="52bc03de">
              Herr talman! För det första är jag helt överens med Eva Olofsson
              om – och det driver också Moderaterna – rätten till heltid. Men
              det innebär även rätten till deltid. Det finns äldre människor
              som vill trappa ned där det inte är möjligt att göra så. Flexibla
              arbetstider tycker jag är ett bättre ordval.
            </seg>
            <seg n="2847a21f">
              Du uttrycker att man självklart ska kunna driva företag, men
              man får inte ha vinster. Jag har varit företagare och haft egen
              verksamhet inom sjukgymnastbranschen. Jag hade investeringar i
              utrustning och så vidare som jag måste betala. Att inte få göra
              vinst betyder att man tar bort företagandet. Det säger sig självt.
              Allt annat är bara att mörka.
            </seg>
            <seg n="bbd1bf2c">
              När det gäller Vänsterpartiets politik för en bättre välfärd
              vill jag poängtera att det handlar om hur vi kan få en bättre
              välfärd, inte i detaljer utan övergripande. Jag ska nämna några
              saker: Ni vill att fastighetsskatten ska tas tillbaka, att arvsskatten
              ska återinföras, att bolagsskatten ska höjas, att inkomstskatten
              ska höjas, att restaurangmomsen ska höjas och att valfrihet och
              tillgänglighet ska minskas.
            </seg>
            <seg n="8a853e93">
              I ditt anförande, Eva Olofsson, nämnde du att vi ska satsa på
              jobb för unga. Samtidigt vill du ta bort den halverade arbetsgivaravgiften
              för dem under 23. Det innebär 3 miljarder kronor mindre till kommun-
              och landstingssektorn, för så många är det som jobbar i den branschen.
            </seg>
            <seg n="112938fb">
              Med alla dessa skatthöjningar – 70 miljarder – och motståndet
              mot privata utförare, som har gett bättre kvalitet och tillgänglighet
              – det som människor vill ha och har fått smak på och som de inte
              vill ta bort i dag – blir min fråga: Hur ger det fler jobb och
              satsningar på välfärd?
            </seg>
          </u>
          <note type="speaker" n="11b129f8">
            Anf. 45 EVA OLOFSSON (V) replik:
          </note>
          <u who="eva_olofsson_7c489a" xml:id="i-c9ecef348d120fc1-6" n="281f29fc">
            <seg n="791fc7ad">
              Herr talman! Jag tycker att ökade klyftor och större skillnader
              mellan människor står för en typiskt moderat syn på samhället:
              Ja, jobbskatteavdrag ger köpkraft, men se det gör det inte om
              arbetslösa och sjuka får mer pengar att köpa för. Det är helt
              fel. Det handlar egentligen om vilket samhälle vi vill ha. Ska
              vi ha det samhälle vi har i dag där vi låter människor leva i
              fattigdom för att de är sjuka?
            </seg>
            <seg n="c2a2778a">
              Häromdagen, nu i veckan, stod människor med psykisk ohälsa och
              deras organisationer från Hjärnkoll här ute och hade just presenterat
              en rapport om vilken fattigdom många av dem lever i. De sade:
              Vi kommer inte i jobb och blir inte friskare för att vi lever
              under ekonomisk stress.
            </seg>
            <seg n="a1c170c3">
              Det är denna väldigt olika politik som skiljer oss åt. Vi vill
              inte ha ett samhälle med ökade klyftor. Vi vill att människor
              som är sjuka ska kunna vara trygga. Vi vill att man får en försäkring
              som gör att man kan ställa om. Vi vill satsa på kompetensutveckling
              och utbildning så att man kan ta de nya jobben. Däri ligger skillnaderna.
            </seg>
            <seg n="eb1efe81">
              Vi vill se till att vi kan bygga bostäder. Det ger en massa jobb
              genom investeringsstöd. I dag har vi en bostadsbrist som är skriande
              och hyror som gör att människor inte kan flytta. Människor som
              är äldre och behöver flytta till en modern lägenhet ska ha en
              bostadsrätt eller villa att sälja för att kunna flytta till och
              med till ett trygghetsboende, som har 8 000 i månadshyra.
            </seg>
            <seg n="36bb13f7">
              Skillnaden mellan oss är att vi vill ha ett jämställt och jämlikt
              samhälle med ett värdigt liv för alla, medan Moderaterna är beredda
              att säga: Detta handlar om bidrag, och de ska vi hålla nere. Om
              du inte kan jobba fullt ut hela tiden ska du inte ha ett värdigt
              liv. Där är den stora skillnaden mellan oss.
            </seg>
          </u>
          <note type="speaker" n="e78e997b">
            Anf. 46 ANDERS ANDERSSON (KD):
          </note>
          <u who="anders_andersson_dc6ae0" xml:id="i-f8635e35c7c3d3f9-0" n="9ef1ef52">
            <seg n="99580be9">
              Herr talman! Brister i sjukvården får vi rapporter om med jämna
              mellanrum. Det som inte fungerar ska uppmärksammas. Det är bra,
              och det är nödvändigt för ett öppet samhälle. Men vi får inte
              fara vilse och dra fel slutsatser. För att inte göra det kan man
              konstatera att Sverige är ett av världens absolut bästa länder
              och leva och bo i.
            </seg>
            <seg n="509153a1">
              Det är ett faktum att tillgängligheten till sjukvården har ökat.
              Vi har nu över 20 procent fler vårdcentraler. Regeringen har tillsammans
              med landstingen systematiskt jobbat bort de vårdköer som var ett
              faktum i vardagen för personal och patienter när Alliansen tog
              över regeringsansvaret 2006. Mer pengar än någonsin tidigare går
              nu till vårdområdet.
            </seg>
            <seg n="b138ddb9">
              Gömda och papperslösa får rätt till vård. Vi reformerar psykiatrin
              och tillskjuter nya resurser för att klara de utmaningar som ligger
              inom den psykiska ohälsan.
            </seg>
            <seg n="928316c1">
              När Alliansen fick regeringsansvaret sjösatte vi en tydlig strategi
              för att bekämpa cancer – denna sjukdom som har skapat sådan ångest
              och sådant lidande. Vi vet att cancerstrategin har varit viktig
              i ett utvecklingsarbete. När Alliansen fick regeringsansvaret
              sjösatte vi denna reform samtidigt som vi lyfte fram patientsäkerheten
              och att den måste finnas i fokus på ett helt annat sätt. Vi kan
              se en utveckling under de senaste tio åren.
            </seg>
            <seg n="3e942462">
              Personliga hälsokonton har utvecklats, en ny patientlag är på
              väg och arbetet med den nationella strategin för kroniska sjukdomar
              har inletts. Jag välkomnar detta och ser det som en oerhört viktig
              del i utveckling, trygghetsskapande och fokus på den enskilda
              patienten och medborgaren.
            </seg>
            <seg n="8007bdfe">
              Herr talman! Vi har fler läkare och sjuksköterskor i vårt land
              än någonsin tidigare. Vi har patienter som är allt nöjdare med
              sjukvården. Vi har högre kvalitet på vården än någonsin. Allt
              detta finns det siffror på i jämförelser i vårt land och internationellt.
              Det är kalla fakta.
            </seg>
            <seg n="0c3d5bec">
              Herr talman! Vi ledamöter väljer ofta att följa våra manus i
              en riksdagsdebatt. Det är bra för klockan och tidtagningen. Men
              låt mig här och nu säga att ett av de ämnen denna debatt har satt
              fokus på är i vilken mån resurser har tillförts sjukvården under
              de gånga sju åren med alliansregeringen och hur vi ser på framtiden.
            </seg>
            <seg n="393115de">
              I den delen är det ingen tvekan om att från 2006 fram till 2012,
              under sex års tid, har hälso- och sjukvården tillförts 28,2 miljarder
              i fasta priser – vi talar om fasta priser. Om vi skulle tala om
              löpande priser är det över 50 miljarder, men nu talar jag om fasta
              priser.
            </seg>
            <seg n="acfaf230">
              Det är ingen tvekan om att detta är en fantastisk utveckling:
              13,4 procents ökning – 28 miljarder – mitt under pågående ekonomisk
              kris i de flesta andra länder. Jag behöver inte nämna Grekland,
              Spanien eller Italien, utan vi vet att Europa har haft mycket
              svåra år sedan 2008. Under den här tiden har alliansregeringen
              med socialminister Göran Hägglund och barn- och äldreminister
              Maria Larsson varit med om att se till att vårdsektorn har utvecklats,
              och hälso- och sjukvården har tillförts 28 miljarder.
            </seg>
            <seg n="e52b959e">
              Jag tänker på detta och på att Lena Hallengren upprepar det som
              Stefan Löfven sagt i ett antal program hur många gånger som helst:
              2 miljarder, 2 miljarder, 2 miljarder, 2 miljarder. Det är vad
              Socialdemokraterna ska tillföra vårdsektorn. Det är det som ska
              rädda sjukvården. Då tittar jag bakåt. Sedan 2006, under sexårsperioden
              fram till 2012, har alliansregeringen tillfört 4,7 miljarder varje
              år. Det är verkliga resurstillskott. Det är 4,7 miljarder, inte
              tillfälligt nästa år, utan varje år.
            </seg>
            <seg n="d36faf31">
              Jag vill säga att grunden för mig som kristdemokrat när jag ser
              framåt är en politik som möjliggör ekonomiska satsningar och som
              har en målmedvetenhet. 2 miljarder, bästa Lena Hallengren och
              övriga socialdemokrater, är inte någon dundermedicin. Tvärtom
              är det bara hälften av den resursnivå i fasta priser som alliansregeringen
              har åstadkommit.
            </seg>
            <seg n="bffa6997">
              Det brukar vara så att det är på frukten man känner trädet. I
              det här avseendet har alliansregeringen levererat och visat att
              social omsorg och sjukvård är en hjärtefråga. Det är därför som
              jag vågar säga: Framtiden är tryggast med att alliansregeringen
              får fortsätta att styra i hälso- och sjukvården.
            </seg>
            <seg n="28b7b2de">
              Herr talman! Vi lever i en fantastisk tid där vi kan bota och
              lindra alltmer. Nya behandlingsmetoder och läkemedel öppnar ständigt
              nya möjligheter. Som en följd av denna positiva utveckling uppstår
              nya utmaningar som vi måste lösa och ta oss an. En av utmaningarna
              är att när vi mäter sjukvården, vilket Alliansen nu gör, till
              skillnad från hur det var i gången tid, kan vi se att det faktiskt
              finns ett antal omotiverade skillnader i vården. En sådan omotiverad
              skillnad handlar om att sjukvård kan vara på olika villkor beroende
              på var man bor. Det får inte vara skillnad om man bor i Ystad
              eller Haparanda, Kalmar eller Göteborg. Oavsett ålder, etnisk
              bakgrund och socioekonomisk tillhörighet, oavsett allt detta har
              vi rätt till hälso- och sjukvård på lika villkor. Det är utgångspunkten
              för Alliansens arbete.
            </seg>
            <seg n="1d60619e">
              Herr talman! En utmaning som vi på allvar måste ta oss an handlar
              om att möjliggöra för vårdens personal att ägna sig åt det man
              är utbildad för att göra. Arbetstiden måste få användas för patientmöten.
              Jag välkomnar därför att vår socialminister under hösten har utsett
              en samordnare för att analysera och bekämpa onödiga uppgifter
              som tynger många av vårdens medarbetare. Vi måste snabbare dra
              nytta av fördelarna med ny teknik, nya behandlingsmetoder och
              läkemedel. Vi måste se till att personalen får använda den kompetens
              den har oavsett vilken grupp i sjukvården som det rör sig om.
              Väntetiderna måste ytterligare förkortas så att patienterna får
              den vård som de har rätt till. Vården av de mest sjuka äldre måste
              fortsatt vara ett fokusområde. Detta får vi aldrig överge.
            </seg>
            <seg n="7e04993b">
              Herr talman! Jag konstaterar att min talartid är slut och vill
              avrunda med att säga att hur vi organiserar hälso- och sjukvården
              i framtiden är oerhört betydelsefullt. Jag välkomnar den diskussion
              som socialministern i sin roll som Kristdemokraternas partiledare
              har öppnat för och som handlar om hur vi bäst möter morgondagens
              krav inom hälso- och sjukvården och alltid har patienten i centrum.
              Vi har kommit långt, men jag tror att vi behöver sätta fokus på
              vad vi kan behöva förändra för att tillgodose och säkerställa
              en likvärdig hälso- och sjukvård över hela landet.
            </seg>
            <seg n="f6902301">
              Jag hoppas att Göran Hägglund ska bli framgångsrik i strävan
              att tillsätta en utredning som skapar en mer ändamålsenlig styrning
              och organisation av hälso- och sjukvården. Vi måste ha ett övergripande
              patientfokus, och vi måste också vara beredda att ompröva för
              att få en sjukvård som är likvärdig för alla oavsett om man bor
              i Ystad, Haparanda, Kalmar, Göteborg eller i någon annan del av
              landet.
            </seg>
            <seg n="44af18bf">
              Herr talman! Hälso- och sjukvård, äldreomsorg, funktionshinderspolitik,
              folkhälsoarbete och socialtjänstfrågor är grundpelare i vårt samhälle.
              Därför kommer vi kristdemokrater att vara engagerade för att säkerställa
              och också utveckla välfärden. Vi tror att vi tillsammans kan göra
              skillnad. Därför kommer vi att lägga stor energi på att vara med
              och utveckla och säkerställa att det vi har påbörjat kan fortsätta
              efter 2014.
            </seg>
            <seg n="23e7f34f">
              Herr talman! Allra sist vill jag i likhet med mina kolleger yrka
              bifall till förslaget i betänkande SoU1 frånsett beslutspunkterna
              2 och 4, där vi avstår från att yrka bifall till några reservationer.
              För tids vinnande har vi enbart detta yrkande.
            </seg>
          </u>
          <note type="speaker" n="0ca1d35d">
            Anf. 47 LENA HALLENGREN (S) replik:
          </note>
          <u who="lena_hallengren_7a31c9" xml:id="i-41613f1400af27da-7" n="dc5f52bf">
            <seg n="dc525261">
              Herr talman! Anders Andersson trodde nog att han skulle slippa
              repliker nu när ministern är på plats, men så blev det inte.
            </seg>
            <seg n="37096420">
              Du är ju egentligen den meste SKL-företrädaren på den borgerliga
              sidan, i alla fall i mina ögon. Som före detta SKL-företrädare
              tycker jag att det är intressant att spåna vidare lite grann om
              det som du själv tog upp i talarstolen om de ökade statsbidragen
              och satsningarna som har gjorts.
            </seg>
            <seg n="a33cb916">
              Jag vill bara slå fast, om det är någon som har missförstått
              mig, att ja, kommuner och landsting har mer pengar. Men är pengarna
              värda mer? Kan man köpa mer för dem? Räcker de till mer personal,
              teknik och medicinsk utrustning? Det är ju det som frågan handlar
              om, och jag hoppas att vi är överens om det.
            </seg>
            <seg n="c45e7c14">
              13,4 procent på sju år, tror jag att du sade, Anders. Åren 2002–2006
              var ökningen 23 procent. Under samma tid var du landstingsstyrelsens
              ordförande i Kalmar. Jag tänker att du måste har upplevt att du
              fick fantastiskt mycket pengar då, eftersom det var nya pengar
              hela tiden. Är det verkligen på fullt allvar, Anders Andersson,
              som du menar att det är nya pengar det handlar om när man räknar
              upp pengar utifrån att befolkningen ökar, utifrån att man har
              en äldre befolkning, eller yngre, vilket det nu handlar om, utifrån
              löner, kostnader och inflation? Alla former av löneökningar ska
              alltså ske inom ramen för rationalisering och effektivisering,
              om jag förstår dig rätt.
            </seg>
          </u>
          <note type="speaker" n="8233d0f2">
            Anf. 48 ANDERS ANDERSSON (KD) replik:
          </note>
          <u who="anders_andersson_dc6ae0" xml:id="i-f8635e35c7c3d3f9-1" n="9ef1ef52">
            <seg n="b47175e1">
              Herr talman! Jag får tacka Lena för epitetet den meste SKL-företrädaren.
              Jag har varit landstingsråd under många år, och jag har varit
              kommunpolitiker under många år. Jag har följt sjukvårdsfrågor
              och äldreomsorgsfrågor och vet att det avgörande mötet är det
              mellan patienten, omsorgstagaren, och den som ger omsorgen. Det
              kan vara personal inom äldreomsorgen, en sjuksköterska, undersköterska,
              läkare, sjukgymnast eller kurator som ger insatsen. Det mötet
              är det avgörande. På det här området har vi varit med om att tillföra
              resurser ihop med kommuner och landsting som innebär att den skräckbild
              som du försöker måla upp inte finns. När jag besöker enskilda
              vårdcentraler, sjukhus eller äldreboenden konstaterar man: Vi
              har fått hjälp med att på ett bättre sätt ge lindring i livets
              slutskede.
            </seg>
            <seg n="f90e5764">
              Vi fick en rapport där min hemkommun Högsby hade visat sig vara
              framgångsrik i den palliativa vården. Hade det varit möjligt utan
              dessa överenskommelser? I det avseendet har socialministern och
              barn- och äldreministern varit angelägna om att använda överenskommelserna
              med kommuner och landsting för att utveckla vården med ett ständigt
              patientfokus.
            </seg>
            <seg n="5e255083">
              Jag tror inte att det är många fler än möjligen du och några
              vänsterkompisar som vill rulla tillbaka bandet och därför säger:
              Vi vill ha det som det var för tio år sedan. De flesta välkomnar
              den utveckling vi har haft där resurserna har möjliggjort användningen
              av ny teknik. Vi har fått hjälp i utbildning som innebär att vi
              på ett bättre sätt kan ge stöd, hjälp och lindring att också bota,
              behandla och operera människor som behöver insatser. Den utvecklingen
              är jag stolt över. Jag vill fortsätta detta arbete. Det är därför
              som jag hoppas på en alliansregering 2014.
            </seg>
          </u>
          <note type="speaker" n="c64d9ce1">
            Anf. 49 LENA HALLENGREN (S) replik:
          </note>
          <u who="lena_hallengren_7a31c9" xml:id="i-41613f1400af27da-8" n="dc5f52bf">
            <seg n="0374f354">
              Herr talman! Om Anders Andersson tyckte sig höra några skräckbeskrivningar
              får han väl läsa igenom mitt anförande senare. Det var definitivt
              inte det jag förmedlade. Ingen vill väl rulla tillbaka bandet
              tio år.
            </seg>
            <seg n="5f5a662f">
              Frågan är om de 2 miljarder som Anders Andersson raljerade lite
              grann över i talarstolen spelar någon roll för sjukvården eller
              inte. Eftersom 70 miljoner kan revolutionerna hela vården för
              kroniskt sjuka borde 2 miljarder kunna revolutionera rätt mycket.
              Sedan är det naturligtvis inte det enda, men det är vad vi avsätter
              i den här budgeten.
            </seg>
            <seg n="97b50414">
              Om det nu handlar om nya resurser vill jag än en gång säga att
              2006 var 132 personer per 1 000 invånare anställda. År 2012 var
              det 126. Det är en minskning av antalet anställda per 1 000 invånare.
              Det om något är ett mått på att det är färre anställda; man har
              råd att anställa färre per 1 000 invånare.
            </seg>
            <seg n="7871113a">
              Bekymrar det inte alls, eller räcker alla överenskommelser med
              SKL?
            </seg>
          </u>
          <note type="speaker" n="3676f210">
            Anf. 50 ANDERS ANDERSSON (KD) replik:
          </note>
          <u who="anders_andersson_dc6ae0" xml:id="i-f8635e35c7c3d3f9-2" n="9ef1ef52">
            <seg n="f6946f7b">
              Herr talman! Min ambition är självklart att fortsätta göra satsningar.
              Varje krona gör skillnad. Men avgörande för att sjukvården ska
              kunna utvecklas är att antalet skattekronor ute i landsting och
              kommuner växer. För att skattekronorna ska öka i Kalmar läns landsting,
              i Kalmar kommun och i Hultsfreds kommun, där vi finns, är det
              viktigt att det finns sysselsättning, att arbetslösheten minskar
              genom att fler kommer i jobb. Det är den avgörande delen för den
              stora finansieringen.
            </seg>
            <seg n="48c36b97">
              Utöver det kan staten och regeringen i nuläget tillskjuta resurser.
              Det har vi gjort när det gäller de mest sjuka äldre. Under den
              här mandatperioden har 4 miljarder tillförts i en satsning ihop
              med kommuner och landsting. Avgörande för att vi ska kunna ta
              ansvar är dock att vi ser till att det finns en skattekraft som
              innebär nya skatteintäkter i våra kommuner och landsting. Regeringen
              ska vara med och bidra till detta, och det har vi gjort.
            </seg>
            <seg n="ce4c6dec">
              Därför ville jag tydliggöra jämförelsen mellan att regeringen
              som nu har suttit och som går in i valet 2014 har ett bokslut
              som redovisar att vi, mitt i ekonomisk kris, har vågat ta ansvar
              för att vårdsektorn inte ska falla undan. Tvärtom har resurstillskottet
              ökat med 13,4 procent i fasta priser, när inflationen är borträknad.
              Detta resurstillskott gör att välfärden har förutsättningar för
              att utvecklas. Därför kan vi klara av fler personer som drabbas
              av cancer eller personer som i dag behöver hjärt-kärlsjukvårdens
              insatser. Parallellt med förebyggande insatser måste vi ha resurser
              för att klara de aktuella behoven som finns inom hälso- och sjukvården.
            </seg>
          </u>
          <note type="speaker" n="6bd1c4ce">
            Anf. 51 EVA OLOFSSON (V) replik:
          </note>
          <u who="eva_olofsson_7c489a" xml:id="i-c9ecef348d120fc1-7" n="281f29fc">
            <seg n="0b42f940">
              Herr talman! Var har dina partikamrater gjort av de pengarna
              i Region Skåne, Anders Andersson? Har de inte fått några?
            </seg>
            <seg n="62e33925">
              Jag gjorde ett ganska intressant besök i veckan. Vi var och tittade
              på det som kommer att bli Sophiahemmets sjukhus nya BB i Helsingfors,
              med kapacitet för 4 000 födslar. Det behövs verkligen.
            </seg>
            <seg n="5ccf4ecf">
              Det kommer att bli ett bra BB, och det är kompetent personal
              som kommer att jobba där. De hade velat jobba enligt ett helhetskoncept
              med kontinuitet från MVC till BB och BVC. Det går inte, säger
              de, eftersom man då har olika vårdval. MVC har ett eget vårdval,
              och där man föder barnen har man ett vårdval. Konceptet gick alltså
              inte eftersom jag inte kan välja ett sådant koncept i Helsingfors.
            </seg>
            <seg n="b00e1e59">
              Nu verkar det också uppstå viss oro i Helsingfors för hur det
              ska gå med barnmorskorna. Vi vet att de har en tuff arbetssituation
              och är missnöjda och nu har ett barnmorskeuppror. Här i Helsingfors
              konkurrerar man om arbetskraften, och det verkar inte finnas någon
              samlad planering för hur man ska klara det framöver när detta
              nya BB och den nya neonatalvården öppnar och kommer att vara en
              attraktiv arbetsplats; det är attraktivt när man startar något
              nytt.
            </seg>
            <seg n="936d13e3">
              Det andra problemet som nämndes var att man i Helsingfors får
              välja vilket BB man vill komma till. Det har man alltid fått göra,
              långt före vårdvalen. Men det finns inget tak. Många väljer ett
              visst BB, men när man kommer dit och har värkar får man reda på
              att man inte får plats där utan får åka någon annanstans. När
              man står precis i en förlossning är det oerhört jobbigt att inte
              få komma till det ställe man har varit och tittat på.
            </seg>
            <seg n="465ff503">
              Är vårdvalet verkligen lösningen för att få en bra förlossningsvård
              här i Helsingfors?
            </seg>
          </u>
          <note type="speaker" n="41f7e40e">
            Anf. 52 ANDERS ANDERSSON (KD) replik:
          </note>
          <u who="anders_andersson_dc6ae0" xml:id="i-f8635e35c7c3d3f9-3" n="9ef1ef52">
            <seg n="f18536e5">
              Herr talman! Jag vill säga direkt till Eva Olofsson att när det
              gäller förlossningsvården och BB är det inte är acceptabelt att
              unga kvinnor tillsammans med sina män har upplevt en osäkerhet
              om ifall man har någon plats. Av den anledningen skrev Caroline
              Szyber, riksdagsledamot från Helsingfors, tillsammans med Ella
              Bohlin, vårt kommande landstingsråd i Helsingfors, en debattartikel
              och markerade att vi i vårt parti är beredda att säga att sjukvården
              måste vara organiserad för att var välkomnande. Det gäller särskilt
              i början och i slutet; när det gäller barnfödslar och när människor
              har sina sista timmar eller sista år ska de känna att det finns
              en kapacitet och en skyldighet att ta ansvar.
            </seg>
            <seg n="00f32718">
              I det avseendet är jag beredd att säga att förlossningsvården
              måste organiseras. Men jag vill inte vara förmyndare över Helsingforsspolitikerna
              och säga på vilket sätt och vilka lösningar man ska välja. Att
              barnmorskor har reagerat på bristande antal platser och på att
              man inte alltid har kunnat ge tillräckligt stöd och hjälp är uppenbart,
              och deras reaktion är välkommen.
            </seg>
            <seg n="85e1b8db">
              Jag inledde mitt anförande med att vi inte ska förneka att det
              finns brister. De ska synliggöras. Det är en del av det öppna
              samhället.
            </seg>
            <seg n="15decb8d">
              Jag kan dock lova Eva Olofsson att när det gäller trygghet för
              unga kvinnor och män som väntar sitt första, andra, tredje eller
              fjärde barn är vi beredda att organisera sjukvården på det sättet
              att man har valfriheten kvar – till skillnad från vad ni talar
              om. Valfriheten ska vara kvar, men man ska också ha en organisation
              som leder till att man kan föda tryggt i Helsingfors.
            </seg>
          </u>
          <note type="speaker" n="ec7564c7">
            Anf. 53 EVA OLOFSSON (V) replik:
          </note>
          <u who="eva_olofsson_7c489a" xml:id="i-c9ecef348d120fc1-8" n="281f29fc">
            <seg n="1e72541a">
              Herr talman! Frågan är om man har hela valfriheten kvar när upplägget
              leder till att man inte kan välja det helhetskoncept som man nog
              är intresserade av att utveckla på många håll. Det påminner mig
              om familjecentralerna där socialtjänst, MVC och BVC samarbetade
              – vilket ses som väldigt positivt när det gäller förebyggande
              arbete för barn – som försvann ihop med vårdvalet i Helsingfors.
              Man skulle göra olika vårdval här, och då fungerade inte den samordningen.
            </seg>
            <seg n="58b39ce6">
              Jag tror att det kommer att bli ett bra BB, men om man hade planerat
              utifrån hela Helsingforss situation kunde man ha lagt upp det
              på ett bättre sätt. Var är det bäst att ha detta BB? Hur kan vi
              få helhetskonceptet som man kanske vill prova? Hur kan vi försöka
              ordna det så bra som möjligt och inte rekrytera från varandra
              och konkurrera om personalen, vilket drabbar de kvinnor och föräldrar
              som ska ha barn? Det gör man inte nu, och det pekar på att det
              vi bygger upp är en fragmentisering av vården.
            </seg>
            <seg n="bbf29759">
              Jag skulle gärna vilja fråga dig, Anders Andersson: När man nu
              rullar ut specialistsjukvården från sjukhusen i Helsingfors har
              Alliansen i Helsingfors sagt i budgeten att det i sina absoluta
              huvuddrag ska vara privata utförare. Därmed omöjliggör man för
              den offentligt utförda vården att ens kunna konkurrera på lika
              villkor och bygga upp vårdkedjor. Är det ett rimligt sätt att
              sköta hälso- och sjukvården? Ska vi inte ens ha med de offentliga
              utförarna som en del av hälso- och sjukvården utan lämna över
              allt till vinstsyftande företag?
            </seg>
          </u>
          <note type="speaker" n="3ce5b9e6">
            Anf. 54 ANDERS ANDERSSON (KD) replik:
          </note>
          <u who="anders_andersson_dc6ae0" xml:id="i-f8635e35c7c3d3f9-4" n="9ef1ef52">
            <seg n="b7f3261d">
              Herr talman! Eva och jag, från Göteborg och Hultsfred, står i
              Helsingfors och diskuterar Helsingforss landstings stora ärenden.
              Jag tycker att det finns motiv för det ibland eftersom politiken
              hänger ihop på olika nivåer.
            </seg>
            <seg n="8ffc814c">
              Jag välkomnar ett citat som jag gärna upprepar: Jag tror att
              det kommer att bli ett bra BB. Sedan hade du några men. Du var
              dock med så långt, Eva, att du erkänner att det som nu planeras
              i Helsingfors, av Alliansen, kanske ändå är ganska bra för unga
              kvinnor och män som väntar barn i Helsingfors. Det är just detta
              som har varit Alliansens utgångspunkt. Vi har lyckats med att
              på punkt efter punkt reformera och utveckla sjukvården så att
              den får ett ökat patientfokus, för – som i det här fallet – både
              barn och föräldrar.
            </seg>
            <seg n="c1a26b02">
              Jag vill dock inte ta ifrån barnmorskor och annan vårdpersonal
              möjligheten att välja var man vill arbeta och vara anställd. I
              ditt resonemang är det ingen tvekan om att det bakom hörnet lurar
              någon form av instängningsmodell där man, av dig eller andra beslutande
              politiker, ska bli beordrad var man ska jobba.
            </seg>
            <seg n="9658d6ea">
              Jag tror att vi ska ha tilltro till professionens professionalitet,
              såväl till deras kompetens att ge vård – i det här fallet förlossningsvård
              – som till deras förmåga att välja arbetsgivare som de ser ger
              dem utvecklingskraft och möjlighet att använda kunskap, erfarenheter
              och empati i det viktiga omsorgsarbete som hela hälso- och sjukvården
              handlar om.
            </seg>
            <seg n="6ae29f7a">
              Inte minst när det gäller BB och förlossning är min ambition
              att behålla både valfriheten för patienter och valfriheten för
              personalen.
            </seg>
          </u>
          <note type="speaker" n="ff983615">
            Anf. 55 AGNETA LUTTROPP (MP) replik:
          </note>
          <u who="agneta_luttropp_1e8337" xml:id="i-513ff531b9f39ff8-5" n="f95a77b5">
            <seg n="d94fb289">
              Herr talman! Valfriheten när det gäller BB borde också få gälla
              var man vill föda sitt barn. På BB i Västerås har det under senare
              tid kommit in ett antal blivande mödrar som bor i Helsingfors,
              och det var kanske inte deras förstaval. Det är inte alltid valfriheten
              fungerar.
            </seg>
            <seg n="876dcb8e">
              Jag är inne lite grann på samma linje som Lena Hallengren. Det
              talas om minskad arbetslöshet och så vidare. Men nu har vi inte
              en minskad arbetslöshet, snarare tvärtom. Det är fler som är i
              arbete, säger ni, men det finns många siffror, inte minst i det
              län som jag kommer från, som visar att arbetslösheten ökar, till
              exempel bland ungdomar.
            </seg>
            <seg n="f1d30ddf">
              Min fråga är: Tills vi har en arbetslöshetsnivå som ger mer skattepengar
              – där är vi inte i dag – vad ska göras under tiden för att förbättra
              vården? Du säger själv att det behövs mer resurser, och dem ska
              vi få genom att få fler i arbete. Men vad gör vi under tiden?
              Vi kan inte låta vården stå stilla så att inget händer, när vi
              är väl medvetna om att det behövs mer resurser.
            </seg>
          </u>
          <note type="speaker" n="2aff29c9">
            Anf. 56 ANDERS ANDERSSON (KD) replik:
          </note>
          <u who="anders_andersson_dc6ae0" xml:id="i-f8635e35c7c3d3f9-5" n="9ef1ef52">
            <seg n="ad9af23d">
              Herr talman! När det gäller BB och förlossning i Helsingfors
              är det på det sättet att vi står för valfrihet. Vi ser också att
              det behövs en utbyggnad, och det har Kristdemokraternas politiska
              företrädare i Helsingforss läns landsting markerat. Vi ser ett
              utvecklingsarbete. Man ska kunna välja, inte känna sig tvingad.
              Varken personal eller patienter ska behöva uppleva detta. Det
              är en utmaning i ett växande Helsingfors. Men vi är övertygade
              om att Alliansen också i Helsingfors klarar det på bästa sätt
              i jämförelse med de alternativ som finns.
            </seg>
            <seg n="4aec6616">
              När det gäller resurserna till välfärden är väl detta debattinlägg,
              Agneta, ett typexempel på hur saker snurrar i luften. Du inleder
              med att säga att arbetslösheten inte har sjunkit utan ökar och
              att det är färre som kommer i jobb. Men som vi hörde här på förmiddagen
              har det skett en minskning från 7,9 till 7,5 procent, tror jag
              det är. Det är den notering som nu finns. Det är alltså fler som
              kommer i jobb och färre som är beroende av att leva i utanförskap
              med olika stöd. Mer resurser kan läggas på vården genom att människor
              kommer i arbete. Det finns skatter till landsting och kommun i
              Västerås precis som i Kalmar och Hultsfred.
            </seg>
            <seg n="3b048f7c">
              Det är detta som är grunden. Det är därför alliansregeringen
              har varit framgångsrik. Under ekonomiskt svåra år i Europa har
              sjukvården och äldreomsorgen tillförts nya resurser tack vare
              kombinationen av människor i arbete och en ständig profil att
              lyfta fram de mest sjuka äldre. Jag kan nämna psykiatrisatsningen
              och patientsäkerhetssatsningen. Vi är beredda att tillskjuta nya
              miljarder från staten, men grunden finns i att människor har jobb
              och är med och finansierar den grundläggande hälso- och sjukvården,
              som innebär att patienter känner trygghet och upplever kvalitet.
            </seg>
          </u>
          <note type="speaker" n="3280fe87">
            Anf. 57 AGNETA LUTTROPP (MP) replik:
          </note>
          <u who="agneta_luttropp_1e8337" xml:id="i-513ff531b9f39ff8-6" n="f95a77b5">
            <seg n="60a90a44">
              Herr talman! Då återgår jag nog till det egna länet, Västmanland,
              och flera andra län och därmed landsting som är i samma situation,
              nämligen att arbetslösheten inte sjunker. Följden blir naturligtvis
              att landstingen har mindre pengar, att resurserna till sjukvården
              minskar och att det blir mindre personal inom en redan trång sjukvård.
              Anders Andersson nämnde i sin inledning att det inte ser likadant
              ut över hela landet, och det kan jag skriva under på. Jag kan
              också skriva under på den andra utmaning som Anders Andersson
              nämnde, nämligen den med administrationen, som jag även tog upp
              i mitt huvudanförande.
            </seg>
            <seg n="6a0ce3f3">
              Jag vill så här i slutet av debatten ta upp någonting som vi
              inte har pratat om alls i dag men som oroar Miljöpartiet. Det
              gäller glesbygden och möjligheten till utbildad personal inom
              hela sjukvården. Där kan man verkligen prata om en utmaning. Vi
              hörde nyss att man importerar runt 1 600 läkare. Samtidigt som
              vi gör det tycker ändå Moderaterna att vi inte behöver fler utbildningsplatser.
              Men min oro gäller alltså glesbygden. Hur ser ni på detta?
            </seg>
          </u>
          <note type="speaker" n="2b10d3db">
            Anf. 58 ANDERS ANDERSSON (KD) replik:
          </note>
          <u who="anders_andersson_dc6ae0" xml:id="i-f8635e35c7c3d3f9-6" n="9ef1ef52">
            <seg n="64eb44c1">
              Herr talman! När det gäller ojämlikhet över landet har vi ett
              utjämningssystem, Agneta Luttropp. Vi har nyligen fattat beslut
              om reformering av detta. Det är jättekomplicerat; det vet alla
              som varit i närheten av det. Men vi är glada över att vi har detta
              mellan kommuner och landsting för att på det sättet få en gemensam
              likvärdig utveckling av hälso- och sjukvården i hela landet.
            </seg>
            <seg n="1a22f72c">
              Än en gång vill jag säga att arbetslösheten just nu sjunker.
              Fler får jobb. Därmed blir det fler skattekronor som kommer in
              för att svara för sjukvård, äldreomsorg, funktionshinderspolitik
              och socialtjänstinsatser. Det är glädjande, och detta måste vara
              huvudinriktningen.
            </seg>
            <seg n="a24e3f64">
              Du tar också upp administrationen. Jag hade i mitt skrivna anförande
              tänkt ha en extra hyllning till Göran Hägglund. Han har nu engagerat
              Göran Stiernstedt, som tidigare jobbat på SKL och har 20-årig
              erfarenhet av hälso- och sjukvården, och lyft in honom i regeringsarbetet
              med uppdraget att tillsammans med landstingen se till att undanröja
              flaskhalsar. Det kan ha att göra med den ibland bristande organisationen
              och den utbildning som kan behövas. Vi ska se till att administrationen
              inte äter upp den tid som behövs. Fler patienter ska känna att
              de tilldelas den tid som de önskar, och läkare och sjukvårdspersonal
              i övrigt ska känna att de har tid med patienterna. Vi fick ett
              exempel i en tidning förra veckan, där någon skrev att vårdens
              it-system äter upp läkarnas arbetstid. Det är inte så att regeringen
              har väntat in rapporterna. Redan nu är Göran Stiernstedt som samordnare
              på plats för att se till att personalen får möjlighet att ge den
              vård som behövs.
            </seg>
            <seg n="b00c98a6">
              När det gäller glesbygden kan jag säga att jag själv bor i ett
              litet samhälle med 600–700 invånare i en liten kommun i Småland.
              Jag vet vad glesbygd innebär. Jag inser också att det är viktigt
              att vi har sjukvård i hela landet, att hälsocentraler kan organiseras
              och att personal kan rekryteras.
            </seg>
          </u>
          <note type="speaker" n="71802bf5">
            Anf. 59 Statsrådet MARIA LARSSON (KD):
          </note>
          <u who="maria_larsson_4d031c" xml:id="i-4cc79bc447a0ead8-0" n="d8d03c43">
            <seg n="51d151c1">
              Herr talman! Vi i regeringen har i höst lagt fram vår åttonde
              statsbudget. Jag är väldigt glad över den ekonomiska stabilitet
              och den tydliga reformagenda som har kännetecknat våra budgetar
              och som kännetecknar Sverige i dag.
            </seg>
            <seg n="b6b51391">
              Den ekonomiska politiken har syftat till att både stödja sysselsättningsutvecklingen
              och förstärka den gemensamma välfärden. Trots den finansiella
              kris som drabbat en stor del av världen har Sverige genom detta
              haft en stark ekonomisk politik och därmed kunnat skapa utrymme
              för att både sänka inkomstskatter och ge människor en förbättrad
              välfärd. Oppositionen vill göra gällande att dessa två inriktningar
              är varandras motsatser. Det är tvärtom. De har varit varandras
              förutsättningar. Bara på omsorgens område har satsningarna ökat
              med 22 miljarder i fasta priser. Det är en ökning med 11,8 procent.
              Inflationen är borträknad. Det handlar om satsningar och prioriteringar.
            </seg>
            <seg n="1741ae4d">
              Eftersom tiden i talarstolen är begränsad kommer jag i mitt anförande
              att uppehålla mig framför allt vid äldre och barn.
            </seg>
            <seg n="045f6c75">
              I torsdags beslutade regeringen att skicka en skrivelse till
              riksdagen där jag redogör för den äldreomsorgspolitik som har
              funnits bakåt i tiden men också hur inriktningen för framtiden
              ser ut. Kanske har ni redan fått den i er hand.
            </seg>
            <seg n="716f096d">
              Välbefinnande, självbestämmande och kvalitet är ledorden för
              det stora förändringsarbete vi genomfört, däribland
            </seg>
            <seg n="76fcd195">
              Det är några exempel på vad vi har gjort under de senaste åren
              med fantastiska resultat. En kvinna från Tierp kom fram till mig
              för ett tag sedan och sade: Jag har jobbat i äldreomsorgen sedan
              70-talet. Det har aldrig hänt så mycket positivt som de senaste
              åren.
            </seg>
            <seg n="5f297aa2">
              Flera stora internationella undersökningar och jämförelser bekräftar
              att Sverige ligger i topp när det gäller äldreomsorg. Förra veckan
              berättade OECD att Sverige är ett modelland för hur äldreomsorg
              kan göras.
            </seg>
            <seg n="156b4888">
              De pekar också på att vi har genomfört rätt reformer. Det är
              exempelvis med LOV, som skapar en kvalitets- och effektivitetsutveckling,
              och med införande av öppna jämförelser och brukarundersökningar
              som mäter kvaliteten.
            </seg>
            <seg n="86740428">
              OECD pekar också på att vi är det land som har högst antal vårdanställda
              per 1 000 personer över 65 år och satsar näst mest resurser efter
              Nederländerna på äldreomsorg sett som procentandel av bni.
            </seg>
            <seg n="19ae1dae">
              Jag tror att jag måste säga det en gång till med tanke på de
              svartmålningar och skräckscenarier som målats upp här i talarstolen.
              OECD säger att vi är det land som har högst antal vårdanställda
              per 1 000 personer över 65 år. Vi är det land som satsar näst
              mest efter Nederländerna i procent av bni på äldreomsorg.
            </seg>
            <seg n="1874bcab">
              OECD har en rad förslag på förbättringsområden. Så är det. Vi
              är inte på något sätt färdiga, utan vi vill fortsätta. Global
              Age Watch jämför 90 länders äldreomsorg och placerar Sverige som
              etta i en sammanvägd bedömning. Statistik från olika FN-organ
              ligger till grund för detta.
            </seg>
            <seg n="9856c847">
              EU har i sin jämförelse av 27 medlemsländer utsett oss till bästa
              land att åldras i.
            </seg>
            <seg n="b5515e3e">
              Dessa goda resultat av internationella utpekare och internationella
              organisationer bestyrks också av den nationella brukarundersökningen
              där vi frågar de äldre själva och deras anhöriga vad de tycker
              om äldreomsorgen.
            </seg>
            <seg n="1dd51a0f">
              I år är det första gången som det är en totalundersökning. Ca
              140 000 äldre och deras anhöriga har svarat. Vi fick undersökningen
              för bara ett par veckor sedan. Att så många har svarat ger oss
              också möjlighet att bryta ned resultat på enhetsnivå förutsatt
              att det är minst 30 personer på en enhet som svarar.
            </seg>
            <seg n="ff83b8a4">
              Det är därmed ett spännande material för kommunpolitiker och
              för professionen för att fortsätta kvalitetssamtalet. Inte minst
              är det en bra vägledning för de äldre som just ska till att välja
              utförare av hemtjänst eller boende.
            </seg>
            <seg n="17f9445f">
              Vi kan konstatera att nöjdheten också i år ökar. Det är 89 procent
              som är nöjda eller mycket nöjda med sin hemtjänst, och det är
              fler som anger att de är mycket nöjda. Det är 83 procent som är
              nöjda eller mycket nöjda med sitt boende. Det är en ökning med
              3 procentenheter gentemot föregående år. Tryggheten ökar också.
            </seg>
            <seg n="9b6dcd40">
              Dessa resultat går på tvärs mot den mediebild som ofta lyfter
              fram enskilda exempel där kvalitetsbrister uppstått. De ska självklart
              uppmärksammas. Det är viktigt. Men det är också viktigt att ge
              den helhet som är än mer sann, nämligen att det finns väldigt
              mycket bra äldreomsorg i vårt land.
            </seg>
            <seg n="de5dc7e4">
              Det är äldreomsorgens chefer och personalen som gör arbetet som
              gör skillnaden när resultaten förbättras. Som äldreminister tycker
              jag att det är väldigt glädjande. Men arbetet är inte slutfört.
              De 11 procent som ännu inte är nöjda är utmaningen för vårt fortsatta
              arbete med att förstärka kvalitet och välbefinnande.
            </seg>
            <seg n="ad48e984">
              Särskilt gäller det de äldre personer som har flera sjukdomar
              och som utgör vårdens storkonsumenter. De har rätt att förvänta
              sig att deras vård och omsorg samordnas och fungerar bättre.
            </seg>
            <seg n="5175572f">
              De flesta barn som växer upp i vårt land har det bra och mår
              bra. Föräldrar älskar sina barn och vill dem väl. Men ibland brister
              förmågan hos de vuxna och barnen blir beroende av att andra vuxna
              stöder dem.
            </seg>
            <seg n="73f455fd">
              Inom den sociala barn- och ungdomsvården har min agenda varit
              tydlig och klar från allra första början. Det förebyggande arbetet
              måste bli bättre, och vi har byggt ut inte minst genom föräldrastöd.
            </seg>
            <seg n="0731b526">
              De mest utsatta barnen måste få ett skydd. Vi har utökat det
              skyddet. Vi har förstärkt lagstiftningen i flera omgångar för
              att inte minst barn ska få göra sin röst hörd, få ta del av information
              och få vara delaktiga i beslut som rör dem själva och att det
              finns en tillsyn och uppföljning så att man kan identifiera brister.
            </seg>
            <seg n="a41f87c1">
              Kunskapen om dessa barn har ökat genom öppna jämförelser som
              fortfarande är under utveckling och genom införandet av verktyget
              Max 18 som Barnombudsmannen handhar. Vi fortsätter utvecklingen
              av att förse socialtjänsten med evidensbaserade metoder. De regionala
              utvecklingsledarna är väldigt betydelsefulla för att ge stöd åt
              både politiker och socialarbetare ute i kommunerna.
            </seg>
            <seg n="b46803ed">
              Att det finns barn som lever i Sverige i långvarig social och
              ekonomisk utsatthet är bekymmersamt. Enligt den undersökning som
              Rädda Barnen presenterade förra veckan minskar barnfattigdomen
              i de flesta av landets kommuner. Det är förstås mycket glädjande.
              Det är mycket i vårt land som går åt rätt håll.
            </seg>
            <seg n="4e423863">
              För de barn som berörs är förändringsarbetet synnerligen nödvändigt.
              Man behöver arbeta med frågorna på både kort och lång sikt. Regeringen
              tar de frågorna på stort allvar.
            </seg>
            <seg n="b5eeaf72">
              Det handlar om att göra många olika saker och inte minst om att
              se till att antalet jobb växer till och att nyanlända snabbt kan
              komma in på arbetsmarknaden. Att få ett eget arbete är bästa möjligheten
              att kunna bryta utanförskapet.
            </seg>
            <seg n="51e38c4d">
              Det handlar också i det kortare perspektivet om den ekonomiska
              familjepolitiken som är till stöd för dem som befinner sig i en
              ekonomiskt utsatt situation.
            </seg>
            <seg n="9ffd7067">
              Flera av de åtgärder som regeringen har satt in syns ännu inte
              i statistiken och inte heller i Rädda Barnens statistik eftersom
              de har genomförts efter 2011. Förhoppningsvis kommer statistiken
              att ytterligare förbättras.
            </seg>
            <seg n="e8d3a4b7">
              Vi har höjt bostadsbidraget. Vi har sett till att föräldrapenningen
              för dem som har grundnivå eller dem med låg eller ingen inkomst
              höjs. Vi ha också aviserat inför kommande år ytterligare höjning
              av bostadsbidraget. Vi vet att det är en åtgärd som har hög träffsäkerhet
              när det gäller barnfamiljer med risk för ekonomisk utsatthet.
            </seg>
            <seg n="8f28378d">
              Barn kan uppleva bristande ekonomi som stigmatiserande. De kan
              inte delta i fritidsaktiviteter på samma sätt som andra barn.
              Statistiken visar också att de barnen i lägre utsträckning finns
              i organiserad fritidsaktivitet.
            </seg>
            <seg n="e1778dad">
              Flera barnrättsorganisationer har på olika sätt beskrivit hur
              barnen upplever det. Jag har också gett Barnombudsmannan i uppdrag
              att särskilt lyssna till de barnen i detta avseende.
            </seg>
            <seg n="b42f95b6">
              De barnen har lika stor talang för fotboll eller simhopp, och
              de har lika stort intresse för scouting eller gitarrspel som andra
              barn. Därför har regeringen föreslagit en så kallad fritidspeng
              för barn vars föräldrar mottar ekonomiskt bistånd under en tid
              av minst sex månader.
            </seg>
            <seg n="adee2177">
              De barnen och ungdomarna ska självklart ges möjlighet till en
              aktiv och utvecklande fritid och att utveckla sin talang och sina
              intressen. Det är med förvåning jag har sett att både Socialdemokraterna
              och Vänsterpartiet avstyrker förslaget.
            </seg>
            <seg n="86e6cdc4">
              I en barnrättsskrivelse som jag avser att lämna till riksdagen
              i februari nästa år kommer regeringen bland annat att lyfta fram
              frågan om barn i ekonomisk utsatthet. Precis som Rädda Barnen
              har regeringen nämligen identifierat att det finns kommuner som
              arbetar på ett strukturerat sätt med barn i ekonomisk utsatthet
              medan det i andra kommuner finns betydligt mer att göra. I skrivelsen
              avser vi därför att föreslå åtgärder för att stödja kommunerna
              i deras arbete med frågan.
            </seg>
            <seg n="acd464db">
              Herr talman! Vi kan konstatera att när utländska bedömare tittar
              på Sverige konstaterar de att Sverige är världens bästa land att
              åldras i. Min målsättning är att Sverige också ska vara världens
              bästa land att växa upp i.
            </seg>
            <seg n="2955030a">
              (Applåder)
            </seg>
          </u>
          <note type="speaker" n="27101a64">
            Anf. 60 LENA HALLENGREN (S) replik:
          </note>
          <u who="lena_hallengren_7a31c9" xml:id="i-41613f1400af27da-9" n="dc5f52bf">
            <seg n="36269cc7">
              Herr talman! Jag vill allra först korrigera statsrådet om hon
              möjligen har missförstått. Vi avvisar förslaget när det gäller
              fritidspeng, för vi höjer i stället försörjningsstödsnormen till
              barnfamiljer med motsvarande belopp. Dessutom lägger vi in 41
              miljoner till äldreomsorgen. Vi ser inte riktigt varför resurserna
              till äldreomsorgen ska minskas med motsvarande summa. Att ställa
              de grupperna mot varandra låter inte riktigt logiskt.
            </seg>
            <seg n="2fe11ae2">
              Eftersom äldreomsorgen är så väldigt bra är väl frågan om vi
              ska debattera den här. Det är ju inte mycket kvar när jag lyssnar
              på Maria Larsson. Hon säger någon gång att allt inte är perfekt
              i teorin, men det är svårt att läsa in att det finns i princip
              några utmaningar kvar. Jag tänkte fylla på med några stycken och
              se vad Maria Larsson har för reflexioner om dem.
            </seg>
            <seg n="47eeff09">
              Det finns allt färre platser på särskilt boende. 30 procent av
              dem som jobbar i hemtjänsten är obehöriga. Allt fler blir allt
              äldre, så även om vi tycker att vi i dag har dimensionerat verksamheten
              hyggligt vet vi att allt fler, rent volymmässigt, är i behov av
              vård och omsorg inom en tioårsperiod.
            </seg>
            <seg n="6be954af">
              Ungefär 3 500 söker omvårdnadsprogrammet varje år. Det är alldeles
              för få när vi vet att vi på tio år behöver kanske 100 000–150
              000 nya medarbetare.
            </seg>
            <seg n="f38e2d01">
              Äldre är utan tillsyn nattetid på våra särskilda boenden. Jag
              vill absolut inte svartmåla verksamheten, men jag tycker faktiskt
              att det fordras lite mer balans när man ska försöka beskriva hur
              dagens äldreomsorg ser ut. Man kan inte bara avvisa de brister
              som finns som enstaka exempel, för då kan man alltid förhålla
              sig till något slags medelvärde som inte säger så mycket om verkligheten
              och säga: De flesta har det bra, och några har det inte.
            </seg>
            <seg n="8b59bbfe">
              Det finns brister, och det är ganska stora utmaningar, skulle
              jag vilja säga, att hantera dem. Enstaka problem, som sagt – jag
              hade varit glad och nöjd om det varit det. Då hade vi med några
              enkla grepp kunnat rätta till det hela.
            </seg>
            <seg n="9f1e8b7f">
              Men hur hanterar vi egentligen kompetensförsörjning? Hur ska
              vi hantera det faktum att regeringens anslag – var det 500 miljoner
              kronor? – som skulle gå till att bygga särskilda boenden möjligen
              blir ett i Kalmar om man har tur och hittar en bra byggherre för
              500 miljoner? Det är ju inte mycket. Frågan är hur vi ska möta
              de stora, strukturella utmaningarna.
            </seg>
          </u>
          <note type="speaker" n="2892bcc4">
            Anf. 61 Statsrådet MARIA LARSSON (KD) replik:
          </note>
          <u who="maria_larsson_4d031c" xml:id="i-4cc79bc447a0ead8-1" n="d8d03c43">
            <seg n="f7bb9623">
              Herr talman! Det finns definitivt utmaningar kvar. Det jag vill
              göra är att sätta upp en motbild till den bild som finns och som
              är rådande på många håll. Den uttrycks av alla de äldre som jag
              möter när jag ute på besök nästan varje vecka. De säger: Här hos
              oss är det bra, men man har ju hört hur det är där borta. Det
              skapar en oro för att vi har en omsorg som inte kan möta behoven.
              Men när vi tittar på äldreomsorgen i stort ser vi att vi till
              stora delar möter behoven.
            </seg>
            <seg n="df9beee9">
              Därmed inte sagt att det inte finns utmaningar – det är jag den
              första att bejaka. Det är därför vi inte har lagt ned arbetet
              utan fortsätter med nya miljarder nästa år för att förstärka.
              Vi har precis betalat ut prestationsbaserade ersättningar till
              alla kommuner och landsting som har jobbat med kvalitetsförbättringsarbetet
              – mer än 900 miljoner gick ut i förra veckan. Nu har vi en satsning
              på 1 miljard och en ny överenskommelse med Sveriges Kommuner och
              Landsting för att fortsätta med det systematiska kvalitetsarbetet.
            </seg>
            <seg n="81693fc0">
              Det händer dramatiskt mycket förbättringsarbete. Det är det jag
              säger, och jag säger också att svensk äldreomsorg i jämförelse
              med andra länder står sig väldigt väl. Den bilden hoppas jag att
              vi gemensamt ska kunna förmedla, Lena Hallengren.
            </seg>
            <seg n="ec49a778">
              Anledningen till att vi vet det här nu är att vi har börjat mäta
              resultat. Jag kan vara lite förvånad över att inga brukarundersökningar
              eller öppna jämförelser kom till under alla era regeringsår.
            </seg>
            <seg n="ecd7be45">
              Att vi mäter gör att det kommer upp saker i ljuset som inte har
              varit där förut. Vi får möjlighet att jämföra kommuner med varandra.
              Vi ser att skillnaderna är stora mellan kommuner men också mellan
              olika boenden och enheter i en och samma kommun. Därför måste
              det här systematiska kvalitetsförbättringsarbetet fortsätta. Därför
              måste vi också fortsätta mäta.
            </seg>
          </u>
          <note type="speaker" n="534bba47">
            Anf. 62 LENA HALLENGREN (S) replik:
          </note>
          <u who="lena_hallengren_7a31c9" xml:id="i-41613f1400af27da-10" n="dc5f52bf">
            <seg n="aa5689a4">
              Herr talman! Vi kanske närmar oss varandra något. Jag kan konstatera
              att det kommer att behövas resurser för framtiden.
            </seg>
            <seg n="58b744f9">
              Jag vet att både Maria Larsson vid andra tillfällen och andra
              här i kammaren menar att resurser och kvalitet inte har något
              samband. Nej, det är klart att man inte kan kasta in pengar, som
              man ibland uttrycker det, i en verksamhet och tro att de per automatik
              leder till bättre kvalitet. Men om man inte ser att det kommer
              att behövas resurser för framtiden när vi ska bygga ut en verksamhet
              som omfattar många fler än den gör i dag, då har man problem.
            </seg>
            <seg n="bb9c1e3a">
              Så här långt prioriterar regeringen skattesänkningar. Det enda
              som egentligen berörs på äldreomsorgssidan i det här fallet och
              i den här budgeten är att man tar 42 miljoner och ska satsa dem
              på något annat angeläget. Frågan är varför två angelägna grupper
              ska stå mot varandra.
            </seg>
            <seg n="a5a5549a">
              Jag hänvisade till statsrådet i mitt anförande när det gällde
              förstatligad sjukvård. Eftersom du, Maria Larsson, var den som
              gjorde uttalandet vill jag fråga: Är det ett förslag som ska ses
              som ett regeringsförslag eller är det ett kristdemokratiskt förslag?
            </seg>
            <seg n="49ccba23">
              Om du möjligen hinner svara skulle jag också vilja veta på vilket
              sätt det skulle vara enklare att Socialdepartementet styrde den
              svenska sjukvården. Det är ju inte så att gränserna i dag går
              mellan landsting. De går inom landsting, mellan socioekonomiska
              grupper, mellan kön. De går på många olika bredder och ledder.
              Frågan är alltså: På vilket sätt skulle det vara enklare att uppnå
              likvärdig vård om den styrdes från Socialdepartementet?
            </seg>
          </u>
          <note type="speaker" n="71547661">
            Anf. 63 Statsrådet MARIA LARSSON (KD) replik:
          </note>
          <u who="maria_larsson_4d031c" xml:id="i-4cc79bc447a0ead8-2" n="d8d03c43">
            <seg n="7827d942">
              Herr talman! Det finns ett enkelt samband som oppositionen vägrar
              se: När vi sänker skatterna betyder det att fler kommer i jobb.
              I dag är det 200 000 fler i jobb än det var vid vårt regeringstillträde.
              Det skapar skatteintäkter. Ur dem kan vi skapa välfärd. Det är
              det enkla sambandet som ni alltid väljer att bortse från. Det
              är också det som är grunden för vårt fortsatta välfärdsbygge.
            </seg>
            <seg n="1f178676">
              Jag tror att det finns väldigt stora utmaningar när det gäller
              kompetensfrågorna. Jag hann inte återkomma till dem, men där tror
              jag att den stora utmaningen ligger. Det är därför jag tror att
              det är viktigt att vi beskriver äldreomsorgen som en framtidsbransch.
              Det ska finnas karriärmöjligheter, och man ska kunna vara där
              hela sitt arbetsliv.
            </seg>
            <seg n="867cf83b">
              En annan organisering av sjukvården är, tror jag, en viktig fråga
              att adressera. Jag gjorde det som kristdemokrat – enbart. Det
              framgår också av vad jag sade i den intervjun. Jag vet inte hur
              det klipptes, men det var i alla vad jag ganska tydligt sade.
            </seg>
            <seg n="60a6b4d3">
              Jag tror nämligen precis som Göran Hägglund att det är viktigt
              att vi börjar fundera över sjukvårdens organisering. Vi ser att
              det finns svårigheter med kompetensförsörjningen i en del mindre
              landsting i dag. Ska vi kunna fortsätta vara i toppklass och höja
              vår effektivitet måste vi också våga titta på de här frågorna.
            </seg>
            <seg n="18d1b0bd">
              Vi är inte rädda för framtidsfrågorna. Vi adresserar dem, vi
              tar oss an dem och vi tänker faktiskt också se till att både sjukvården
              och äldreomsorgen fortsätter ligga i topp i internationellt avseende.
            </seg>
          </u>
          <note type="speaker" n="ad9b72ff">
            Anf. 64 EVA OLOFSSON (V) replik:
          </note>
          <u who="eva_olofsson_7c489a" xml:id="i-c9ecef348d120fc1-9" n="281f29fc">
            <seg n="2de2b965">
              Herr talman! Först vill jag säga att jag tycker det är jätteroligt
              att Maria Larsson är med i debatten.
            </seg>
            <seg n="59b53fc4">
              Jag vill säga som Lena Hallengren: Vi yrkar avslag på regeringens
              förslag, för vi har ett bättre. Vi höjer alltså normen med 300
              kronor i månaden för varje barn som lever i en familj med försörjningsstöd.
              Det kostar också lite mer än regeringens förslag.
            </seg>
            <seg n="3f8edb36">
              Ett område som Maria Larsson inte tog upp och som jag tror att
              många hade förväntat sig skulle komma med är frågan om situationen
              för människor med funktionsnedsättning. Maria Larsson är ju ansvarig
              minister också på det området.
            </seg>
            <seg n="70aeee10">
              Jag upplever att oron och försämringarna inom det området är
              större än de varit på många år. Antalet människor med funktionsnedsättning
              som är arbetslösa är större. Det är svårare att få jobb.
            </seg>
            <seg n="323ed35f">
              Funkautredningen, som var regeringens utredning på området, har
              inte kommit. Nu var det oppositionen som lade ett förslag i arbetsmarknadsutskottet
              om att detta skulle komma tillbaka.
            </seg>
            <seg n="93a9ec54">
              Människor lever i hög grad i ekonomisk utsatthet. Många av dem
              har funktionsnedsättningar.
            </seg>
            <seg n="8b903e67">
              FUB var nyligen ute och gjorde undersökningar i kommuner utifrån
              hur de från sina organisationer upplever situationen för människor
              med intellektuella funktionsnedsättningar runt om i landet. De
              upplever att det hela är mer restriktivt, och de upplever att
              många kommuner ger uttryck för att de inte kan leva upp till lagstiftningen.
            </seg>
            <seg n="e62b095a">
              Vi kan se vad som händer med den personliga assistansen. Människor
              förlorar sin assistans. SRF har uppvaktat socialutskottet tillsammans
              med SSR och pekat på att ledsagningen inte fungerar på många håll.
            </seg>
            <seg n="2525bcf3">
              Jag skulle vilja veta vad ministern vill göra för att förändra
              och vända denna utveckling på funktionshindersområdet.
            </seg>
          </u>
          <note type="speaker" n="8aa09bbe">
            Anf. 65 Statsrådet MARIA LARSSON (KD) replik:
          </note>
          <u who="maria_larsson_4d031c" xml:id="i-4cc79bc447a0ead8-3" n="d8d03c43">
            <seg n="a4cd409e">
              Herr talman! När det gäller fritidspengen kan både ert och Socialdemokraternas
              förslag synas vällovliga. Men för de barn som det handlar om är
              det inte säkert att det gör någon skillnad. Ni tar vuxenperspektivet
              och säger: Det får gå till de vuxna. Det får ingå i den vanliga
              normen.
            </seg>
            <seg n="1878a038">
              Det vi säger är att det inte är alltid som de vuxna prioriterar
              barns fritidsaktiviteter. Därför vill vi ge detta specifikt till
              barnen. De här barnen har talang och intressen, men ni vill inte
              ge dem möjlighet att utveckla det. Vi ser att de i mindre grad
              deltar i organiserad fritidsaktivitet än andra barn. Vi vill att
              de ska ha denna möjlighet. Ni vill inte det; ni säkrar inte upp
              det. Jag tycker att det är synd, och jag tycker att det är motsägelsefullt
              jämfört med det ni brukar säga i talarstolen.
            </seg>
            <seg n="033622ea">
              Funktionshinderspolitiken är, som Eva Olofsson vet, ett område
              som berör många departement. Socialdepartementet är samordnande
              departement, men förslagen ligger på många olika håll. När det
              gäller den del som berör mitt ansvarsområde och som Eva Olofsson
              tar upp har vi för avsikt att inom en snar framtid ge ett uppdrag
              till Socialstyrelsen att titta över vissa saker inom LSS, bland
              annat ledsagningen.
            </seg>
            <seg n="2dc8224a">
              Låt oss också konstatera att även om enskilda personer får en
              minskad assistans fortsätter assistansen totalt sett på nationell
              nivå att öka – om man tittar på de nationella siffrorna – när
              det gäller antal timmar. Antalet personer har varit något mer
              konstant. Det är alltså fortsatt en ökning. Det talas ofta om
              detta som en minskning, och det är inte en sann bild.
            </seg>
            <seg n="a323ef76">
              Eva Olofsson! Jag måste få ställa en fråga. Ni har trovärdighetsproblem.
              Ingen ska få bedriva enskilt företag med vinst, men när det gäller
              assistansen ska det alltså vara fullt möjligt. Det går inte ihop.
              Ni är inte trovärdiga. Vad är det ni håller på med? Ni måste väl
              känna det själva, och Eva Olofsson måste kunna säga: Nej, vi har
              inte en politik som håller ihop i det här avseendet.
            </seg>
          </u>
          <note type="speaker" n="8194244b">
            Anf. 66 EVA OLOFSSON (V) replik:
          </note>
          <u who="eva_olofsson_7c489a" xml:id="i-c9ecef348d120fc1-10" n="281f29fc">
            <seg n="18d7b8b2">
              Herr talman! Det tycker jag nog att vi har. Jag får svara på
              samma sätt som förut: Jag upplever att trovärdighetsproblemet
              i dag ligger i om människor med funktionsnedsättning ska få leva
              ett liv som alla andra. Ska det som står i LSS gälla? Ska det
              som Sverige har skrivit under i FN:s konvention om rättigheter
              för människor med funktionsnedsättning gälla? Det innebär att
              de ska ha ett liv som alla andra i Sverige motsvarande sin ålder.
              De ska inte hålla till godo med något sämre. Nu ser livet ut så
              att människor inte längre kan leva ett liv som andra.
            </seg>
            <seg n="b1ff1302">
              Det är detta man är förbaskat orolig för. Det är när det gäller
              det här man känner sig trängd. Det handlar också om attityderna.
              Det talas om kostnader och att den personliga assistansen blir
              dyr. Har vi råd med det här? I denna debatt saknar jag statsrådets
              röst. Hon borde kunna gå ut och säga: Jo, det är så vi vill ha
              det. Människor ska leva på samma sätt som andra när man har en
              funktionsnedsättning.
            </seg>
            <seg n="d01181e2">
              Inte minst programmet Kalla fakta ställde detta lite på sin spets.
              Det är en kamp för medborgerliga mänskliga rättigheter. Jag kan
              säga att varenda del inom funktionshindersrörelsen som jag har
              träffat på pekar på att människor med funktionsnedsättning har
              sina levnadsförhållanden tillbakaträngda. De pekar på att man
              behöver se över och förtydliga LSS.
            </seg>
            <seg n="81a50107">
              Samma budskap får man till exempel från Akademikerförbundet SSR
              när de i sina nätverk talar med LSS-handläggarna. Handläggarna
              säger att de har ett ekonomiskt tryck och att de ska vara mer
              restriktiva. De kan inte längre ta något helhetsgrepp om eller
              ha någon helhetssyn på människors levnadsvillkor. Då måste man
              titta över och tydliggöra lagstiftningen. Man måste se till att
              människor kan leva som andra och ha ett självständigt liv. Detta
              ska inte trängas tillbaka.
            </seg>
            <seg n="47c8750b">
              Jag vill fortfarande veta vad ministern ska göra. Det vore också
              lite kul att höra om timschablonen.
            </seg>
          </u>
          <note type="speaker" n="e97d9a6a">
            Anf. 67 Statsrådet MARIA LARSSON (KD) replik:
          </note>
          <u who="maria_larsson_4d031c" xml:id="i-4cc79bc447a0ead8-4" n="d8d03c43">
            <seg n="a210b5db">
              Herr talman! Det är min absoluta målsättning att leva upp till
              det vi har skrivit: att man ska kunna leva som andra. Då ingår
              att vi nu tittar över timschablonen i en utredning, precis som
              Eva Olofsson vet. Utfallet av det har vi inte klart än.
            </seg>
            <seg n="bec82516">
              Att leva som andra innebär också att man får vara beslutskompetent
              över sitt eget liv. Det är därför assistansreformen har varit
              så viktig. Det är därför det är viktigt för den enskilde att få
              möjlighet att välja vem som ska utföra assistansen, vem som ska
              vara ens ledsagare och vem som ska hjälpa en med det som man inte
              kan av egen kraft. Man ska ha beslutskompetens över detta. Men
              det är detta som Eva Olofsson vill frånta alla äldre. De ska inte
              få vara beslutskompetenta över sitt liv. De ska tvingas tillbaka
              till ett system där man får stå med mössan i hand och säga tack
              så mycket när någon säger: Det här får du.
            </seg>
            <seg n="c7215836">
              Valfriheten och självbestämmandet hör ihop, och det är en kvalitetsfråga.
              Det säger ni ja till inom ramen för LSS. Då är det visst okej
              med vinster; det får till och med finnas riskkapitalbolag. Ni
              vill inte ändra på något där. Men ni gör det inte här. Ni vill
              inte ta till er friheten och hur mycket detta betyder för kvalitet
              och självbestämmande när det gäller de äldre. Ni fortsätter att
              inkompetensförklara de äldre när det gäller deras beslutsförmåga.
              Jag tycker att det är en helt obegriplig politik som inte hänger
              ihop.
            </seg>
          </u>
          <note type="speaker" n="1cdb5722">
            Anf. 68 AGNETA LUTTROPP (MP) replik:
          </note>
          <u who="agneta_luttropp_1e8337" xml:id="i-513ff531b9f39ff8-7" n="f95a77b5">
            <seg n="b45630f7">
              Herr talman! Jag fortsätter lite grann där Eva Olofsson slutade,
              nämligen med funktionshinderspolitik. Precis som Eva sade är det
              många som är arbetslösa, speciellt bland yngre. Det är till och
              med så många som 50 procent. Det är en siffra som det bara inte
              går att försvara eller knappast ens att förstå.
            </seg>
            <seg n="1d20b88d">
              Det finns verkligen en oro inom rörelsen runt funktionshinder
              inför allt det som händer inom assistans. Man upplever inte att
              LSS-intentioner finns kvar, utan det har gjorts till något eget
              och något annat som handlar om koll, koll, koll och ännu mer koll.
            </seg>
            <seg n="0a6b226e">
              Denna oro är ingenting som jag tror att någon av oss tycker är
              bra. Jag vet att det pågår en utredning som blir klar om något
              år. Tiden fram till dess är orolig för många. Någonting som oroar
              mig mycket bland allt annat är det som sker när detta kommer över
              i kommunernas händer. Då säger kommunen ofta att personen inte
              längre hör till personkretsen, vilket alltså innebär att man inte
              har någon som helst rätt till någon del av pluslagen LSS.
            </seg>
            <seg n="42457089">
              Frågan är om ministern har tänkt på detta. Nu tittar man mer
              på den statliga ersättningen för assistans. Är det dags att även
              titta på de bedömningar som man gör ute i kommunerna av assistans
              och andra LSS-grejer?
            </seg>
          </u>
          <note type="speaker" n="ec7334ff">
            Anf. 69 Statsrådet MARIA LARSSON (KD) replik:
          </note>
          <u who="maria_larsson_4d031c" xml:id="i-4cc79bc447a0ead8-5" n="d8d03c43">
            <seg n="56249f11">
              Herr talman! Det är en ganska vid fråga som Agneta Luttropp ställer.
              Låt mig först säga att jag är djupt bekymrad över arbetslösheten
              bland personer med funktionsnedsättning, som är högre än den bland
              personer utan funktionsnedsättning. Detta är mycket olyckligt.
            </seg>
            <seg n="44b101f9">
              Vi har försökt vidta en rad åtgärder för att förändra situationen.
              Låt mig bara nämna den strategi som vi har lagt fast för våra
              myndigheters sätt att arbeta. Där har Arbetsförmedlingen tydliga
              uppdrag att jobba med dessa frågor, och de har haft en stor informationskampanj.
            </seg>
            <seg n="c21faca2">
              Vi jobbar med att förändra attityder via projektet Hjärnkoll,
              som tidigare nämndes här. Arbetsgivaren måste våga anställa. Vi
              jobbar inom ramen för de statliga myndigheterna med ett praktikantprogram.
              Där säger vi till alla som är offentliga arbetsgivare att vi har
              ett ansvar att se till att personer med funktionsnedsättning kommer
              i anställning hos oss. Vi måste vara föredömen på området. Vi
              försöker alltså jobba på flera sätt.
            </seg>
            <seg n="03b2ad99">
              När det gäller LSS och personkretsen är det väl definierat vilka
              som ingår där. Om man upplever att man får ett felaktigt beslut
              därvidlag ska man överklaga och få det prövat av domstol. Det
              är min absoluta rekommendation, för det har inte skett några förändringar
              från vår sida när det gäller personkretsar.
            </seg>
            <seg n="99c72048">
              Då måste man få det prövat den lagliga vägen. Vi har överklaganderätt
              när det gäller den typen av beslut, och den ska man tillvarata.
              Det är absolut min rekommendation.
            </seg>
            <seg n="83d0fdb1">
              När det gäller kontrollen av LSS har vi gjort förändringar för
              att vi har sett att det finns en hel del fusk och överutnyttjande.
              Det kan vi aldrig godta, och då måste vi dess värre ha en kontroll.
              Det skulle vara utmärkt om ett handslag räckte överallt i den
              här världen, men så funkar det inte riktigt. Det är därför som
              vi också har fått vidta åtgärder för att komma åt det fusk och
              det överutnyttjande som finns inom ramen för LSS.
            </seg>
          </u>
          <note type="speaker" n="257a9583">
            Anf. 70 AGNETA LUTTROPP (MP) replik:
          </note>
          <u who="agneta_luttropp_1e8337" xml:id="i-513ff531b9f39ff8-8" n="f95a77b5">
            <seg n="4a3ccbc6">
              Herr talman! Ja, och det drabbar alla, även den majoritet som
              aldrig fuskar.
            </seg>
            <seg n="b0527658">
              Jag vill ändå säga något om detta med tydligheten i personkretsarna.
              Nr 1 och 2 är tämligen tydliga; det är nr 3 som är problemet.
              Den kan man inte säga är tydlig. Där skulle det behövas ett förtydligande.
            </seg>
            <seg n="8101db0a">
              Nu vill jag gå över till något helt annat, nämligen barnkonventionen.
              Krisen på 1990-talet drabbade barn och ungdomar väldigt hårt genom
              att man skar ned omkring 30 procent inom både förskola och skola.
              Då var det en nationalekonom som skrev om krisen och tog med att
              riksbankschefen säger: Vi höjer räntan med 3 procent, men innan
              vi gör det måste vi ta reda på hur det slår mot barnen. Detta
              är en ganska fantastisk utgångspunkt som jag tror att hela samhället
              skulle må väldigt bra av.
            </seg>
            <seg n="c9e48e89">
              Jag hör till dem som är övertygade om att den riktiga förändringen
              när det gäller barn och deras område inte kommer förrän vi har
              fått in barnkonventionen i svensk lag. Jag vet att många kommuner
              har barnchecklistor. Jag har själv suttit med dem när jag jobbade
              kommunalt. Men hur ofta gör vi det i riksdagen? Jag vet inte ens
              om det är möjligt, men det vore spännande att någon gång verkligen
              ta detta på allvar och se hur de beslut vi fattar drabbar eller
              gynnar barnen.
            </seg>
            <seg n="4d820eee">
              Jag undrar alltså: När får vi se barnkonventionen i svensk lag?
            </seg>
          </u>
          <note type="speaker" n="22ef60f3">
            Anf. 71 Statsrådet MARIA LARSSON (KD) replik:
          </note>
          <u who="maria_larsson_4d031c" xml:id="i-4cc79bc447a0ead8-6" n="d8d03c43">
            <seg n="d42000b1">
              Herr talman! Jag tillhör dem som tycker att det väldigt ofta
              är vuxenperspektiv som råder i vårt samhälle och att barnperspektivet
              används i för liten utsträckning eller tas på för litet allvar.
            </seg>
            <seg n="724bf5fd">
              Vi har sett det i och med att vi har en historia där barn har
              vanvårdats på ett sätt som är helt förfärligt. Låt oss lära för
              framtiden och se till att barns rättigheter stärks.
            </seg>
            <seg n="89110c9b">
              Jag har försökt göra ett sådant arbete i lagstiftning om den
              sociala barn- och ungdomsvården. Vi har en pågående process med
              upprättelse för vår historia, men det är också viktigt vad vi
              gör framåt.
            </seg>
            <seg n="b8ab4418">
              Barnkonsekvensanalyser, ekonomiska barnbokslut och annat som
              görs i olika kommuner är väldigt positivt. Vi har med statliga
              pengar satt i gång ett utvecklingsarbete tillsammans med Sveriges
              kommuner och landsting också på barnrättsområdet.
            </seg>
            <seg n="45d85356">
              Sedan har vi som Agneta Luttropp säkert vet tillsatt en utredning
              som ska titta på möjligheten och väga för- och nackdelar med att
              införa barnkonventionen i svensk lagstiftning. Jag och mitt parti
              Kristdemokraterna tillhör dem som tror att barns rättigheter skulle
              stärkas. Regeringen är fullständigt överens om att nu titta på
              detta i en utredning och att värdera detta. Utredningen ska vara
              klar i februari 2015, vill jag minnas.
            </seg>
            <seg n="fe3e498f">
              Sedan blir det intressant att se vad remissinstanserna tycker.
              Alla tycker inte som Agneta Luttropp och jag – en del tror att
              det kan försvaga barns ställning. Låt oss alltså se vad utredningen
              kommer fram till. Jag är övertygad om att även om vi får barnkonventionen
              som svensk lag kommer arbetet inte att vara fullgjort. Det kommer
              att krävas mer insatser framöver för att verkligen ge barn den
              rättsliga ställning som de är värda i vårt samhälle.
            </seg>
          </u>
          <note type="speaker" n="0aaf9c07">
            Anf. 72 CATHARINA BRÅKENHIELM (S):
          </note>
          <u who="catharina_brakenhielm_105a14" xml:id="i-8d5431350c718a85-0" n="aa56dda9">
            <seg n="f4319a4d">
              Herr talman! I dag, när vi debatterar budgeten, funderar vi på
              hur vi ska använda våra skattekronor och om de används rätt. I
              de konservativas anföranden här i dag skymtar inte ens en gnutta
              ödmjukhet när det gäller huruvida de verkligen är placerade rätt
              eller om det går att göra på något annat sätt.
            </seg>
            <seg n="64c7ad8d">
              Vi lever i en tid då det hellre sänks skatt och beviljas avdrag
              till höger och vänster än att man ger ett handtag till dem som
              verkligen behöver hjälp. Det finns en oro ute i samhället för
              att vi inte längre har råd med vårt gemensamma.
            </seg>
            <seg n="0094f44d">
              Starka finanser är viktigt, men de resurser som skapas ska komma
              alla medborgare till del. I den tid vi nu lever i är det de allra
              mest utsatta grupperna som får betala det mesta. Vi säger med
              bestämdhet nej till att regeringen väljer att ta medel från de
              statliga stimulansmedlen för äldreomsorgen för att finansiera
              fritidspengen för barn och ungdomar i utsatta familjer. I och
              med detta gör regeringen ett dubbelfel. Man tar från våra äldre
              och ger ett kränkande bidrag till fattiga barn – man gör det på
              ett mycket kränkande sätt.
            </seg>
            <seg n="0cd5d18f">
              Vi socialdemokrater har tack och med varit med och avskaffat
              utpekandet av fattiga barn i många sammanhang. Den skamkänsla
              man gav barnen på 1950-talet vill nu Kristdemokraterna återinföra.
              Man kallar det fritidspeng, och det ska ges bara till fattiga
              barn. Det handlar om möjligheten att få 3 000 kronor extra till
              fritidsaktiviteter per barn och familj – något som man inte skulle
              ha råd med annars.
            </seg>
            <seg n="2bb548bb">
              Detta är ytterligare ett klassiskt bidrag som man kan få efter
              att ha ansökt med kvitto i hand, ett av Alliansens alla bidrag.
              Anders W Jonsson brukar annars i talarstolen vara duktig med att
              peka ut oss socialdemokrater som de som står för bidragspolitiken,
              men det är inte sant. Alliansen bara ger den ett annat namn.
            </seg>
            <seg n="6e3a8a9b">
              Att barn offentligt ska behöva bära skammen av att vara ett fattigt
              barn och söka bidrag säger en hel del om människosynen och skillnaden
              mellan framför allt kristdemokrater och socialdemokrater. Det
              är många i dagens Sverige som har hamnat i gruppen fattiga. Vi
              vet att i många kommuner har socialbidragen, försörjningsstödet,
              ökat med över 50 procent. Det är klart att det är många som har
              hamnat i den gruppen på grund av Alliansens politik.
            </seg>
            <seg n="07d5f650">
              Vi socialdemokrater gör hellre trygghetssystemet starkare för
              oss alla. Vi vill ha generella lösningar så att ingen känner sig
              utpekad, och vi är beredda att lägga mer pengar på barns fritid
              i vår budget än vad Alliansen gör. Borgerlig välgörenhet av det
              här slaget vill vi för alltid förvisa till papperskorgen.
            </seg>
            <seg n="e838198e">
              Maria Larsson valde också att i sitt tal raljera och säga: Varför
              ska familjerna inte få bestämma över sina pengar själva? Hon sade
              det i LOV-debatten, och hon talade också om att man tar ifrån
              familjerna beslutsförmåga. I nästa stund talar hon dock om att
              man ska söka riktade bidrag, för annars kanske man inte använder
              dessa 3 000 kronor till just barnens fritid. I det här fallet
              var det väldigt viktigt.
            </seg>
            <seg n="68fd8e6f">
              Vi vill i stället att normen höjs med samma belopp, alltså de
              41 miljoner kronorna, och att det finansieras genom att stimulansbidraget
              för ökad användning av LOV i specialistsjukvården tas bort. Äldreomsorgen
              behöver sina pengar, och det trodde jag faktiskt att det betydde
              när Maria Larsson sade att den var så oerhört viktig. Att ställa
              två prioriterade områden mot varandra är bedrövligt. Uppenbarligen
              anser regeringen att ytterligare bidrag till privatiseringar är
              betydligt mer angeläget än äldreomsorgen.
            </seg>
            <seg n="c016446b">
              Vården och omsorgen ska vara till för alla och ges efter behov.
              Det är en klassisk socialdemokratisk grundvärdering. Den var inte
              fel förut, och den är inte fel nu. Den som kräver försäkringslösningar
              säger indirekt att alla inte ska ha den vårdstandard som man anser
              nödvändig för egen del.
            </seg>
            <seg n="8686bc34">
              Vissa saker ska inte bjudas ut. De ska inte fördelas efter köpkraft,
              utan det ska vara en modern, social allemansrätt. Vår gemensamma
              tillvaro blir mycket bättre då.
            </seg>
            <seg n="b06ddc15">
              En bra framtida omsorg om våra äldre kräver en långsiktig kvalitetsplan
              som sträcker sig över en tioårsperiod fram till 2025, tycker vi.
            </seg>
            <seg n="97b42f08">
              Herr talman! Vi vill att äldre med hemtjänst eller boende på
              äldreboende ska ha möjlighet till ett roligare och mer innehållsrikt
              liv. Hemtjänsten och insatserna på äldreboendet måste utvecklas
              så att det inte bara handlar om det allra nödvändigaste, att vara
              mätt, torr och ren, utan också rymmer saker som gör livet värt
              att fortsätta leva. Hur möjligheten till egen tid utformas och
              vilka insatser som ska rymmas är upp till varje kommun att bestämma,
              men i dag är det alltför stora skillnader mellan kommunerna.
            </seg>
            <seg n="568bc594">
              I dag hörde vi på morgonnyheterna hur man på ett äldreboende
              fick rycka upp de gamla kl. 5 på morgonen för att man skulle hinna
              duscha dem. Personalen tyckte att detta var vedervärdigt. Man
              befarade stora sjukskrivningar, för man orkade inte med på det
              här boendet. Det är alltså varken bra personalpolitik eller bra
              politik mot våra äldre. Så får det inte vara. Det är inte bra
              på alla ställen.
            </seg>
            <seg n="c7deb2c9">
              Av de runt 1,5 miljarder som staten avsätter i stimulansbidrag
              till äldreomsorgen går runt 300 miljoner till bidrag för byggande
              av fler platser i särskilda boenden. Det var en satsning som den
              socialdemokratiska regeringen inledde på sin tid. Kvarboendeprincipen
              har däremot drivits för långt på många håll. I dag finns det stor
              platsbrist på särskilda boenden. Dess värre fortsätter antalet
              platser att minska och är nu nere i ungefär 90 000 platser. Det
              är en minskning med 8 000 platser sedan 2006. Det går åt alldeles
              fel håll. Det behövs ytterligare initiativ från regeringen på
              det här området, inte minst inför den kommande åldersutvecklingen.
              Det är redan nu stor efterfrågan på boende i många kommuner. Detta
              är en bidragande orsak till att många äldre känner en otrygghet
              inför framtiden.
            </seg>
            <seg n="5c6dee70">
              Demens har blivit en folksjukdom. Den som är sjuk är helt beroende
              av sin omgivning. I dag lever över 150 000 personer med en demensdiagnos.
              Om bara 25 år räknar man med att siffran har stigit till 200 000
              personer. Demens kallas ofta för de anhörigas sjukdom. De anhöriga
              känner tillsammans med den som är sjuk oro och ångest inför sjukdomen.
              God demensvård måste handla om insatser som riktar sig både till
              den demenssjuke och till de anhöriga.
            </seg>
            <seg n="4369541a">
              Forskningen har gjort att vi vet alltmer om demens i dag, men
              för att kunskapen ska kunna användas måste personalen kompetensutvecklas
              så att de får ta till sig av den kunskapen. Det måste in på samtliga
              grundutbildningar inom vård och omsorg. Vi vill också arbeta för
              att alla personer som misstänks ha en demenssjukdom ska erbjudas
              en demensutredning.
            </seg>
            <seg n="88ea82e6">
              Dagens diskussioner om hur samhällsekonomin ska kunna klara en
              åldrande befolkning utgår från åtstramningar av den offentligt
              finansierade omsorgen och att den inte alls kommer att klara äldreomsorgens
              behov. Det skapar en oro för att man kanske inte ska få någon
              vård när man väl behöver den.
            </seg>
            <seg n="2fe451f6">
              Den minskade offentliga omsorgen ersätts inte i så hög grad som
              man tror av privata tjänster, utan den ersätts av anhörigomsorg.
              Offentligt finansierad äldreomsorg kan inte enbart ses som en
              kostnad, utan den är en otroligt viktig del i den sociala infrastrukturen.
              Den skapar förutsättningar för en god samhällsekonomi genom att
              öka framför allt det kvinnliga arbetsutbudet och genom att fler
              kvinnor kan orka arbeta heltid även om de har en äldre anhörig.
            </seg>
            <seg n="3e35d943">
              En prioriterad fråga för oss är vården av de mest sjuka äldre,
              våra mest sköra. Den har i dag stora brister. Vi vill att det
              tas fram nya modeller för en bättre vård för äldre. För många
              äldre är det en stor och svår händelse när man blir sjuk och måste
              ta sig till sjukvården. Man klarar det inte själv. Man tvingas
              ta sig med ambulans till akutmottagningar och sitta där i många
              timmar. Därför måste hemsjukvården utvecklas mycket mer, till
              exempel med hemläkarbilar, så att vården kan komma hem till de
              sjuka. Vi vill också förbättra direktinläggningar.
            </seg>
            <seg n="861da378">
              Multisjuka behöver en personlig vårdkontakt med ett helhetsansvar.
              Maria Larsson anser att det har gjorts väldigt mycket inom äldreområdet.
              Det må vara att intentionerna finns där, men inom Alliansen går
              pengarna till mycket annat. Vi vet att oerhört många kommuner
              brottas med en allt sämre ekonomi, inte minst för att utgifterna
              för försörjningsstöd har fördubblats. Och med den kommunala krympande
              penningpåsen ska förbättringar av äldreomsorgen göras, när man
              knappt håller näsan över vattenytan.
            </seg>
            <seg n="ca8d39e2">
              Nästa år höjer 106 kommuner och 6 landsting skatten. Vad tyder
              det på? Är det för att det är så bra och utvecklat i kommunerna?
              Det skulle vara intressant att få svar på det.
            </seg>
            <seg n="c1ecd215">
              Att ha en hög målsättning på papperet samtidigt som kommunernas
              ekonomi urholkas går inte ihop. Vi vill ha ett samhälle där konkurrenskraft
              och anständighet går hand i hand. Skattesänkningar och bidrag,
              kallade avdrag i de konservativas mun, har gått före äldreomsorgens
              utveckling för allianspartierna.
            </seg>
          </u>
          <note n="9b8b6401">
            Jag yrkar bifall till reservation nr 2 och reservation nr 8.
          </note>
          <note n="15dea79a">
            I detta anförande instämde Ann Arleklo, Lennart Axelsson, Lena
            Hallengren, Gunnar Sandberg och Meeri Wasberg (alla S)
          </note>
          <note type="speaker" n="17a77e46">
            Anf. 73 ANDERS ANDERSSON (KD) replik:
          </note>
          <u who="anders_andersson_dc6ae0" xml:id="i-f8635e35c7c3d3f9-7" n="9ef1ef52">
            <seg n="17980dc4">
              Herr talman! När jag lyssnade till Catharina Bråkenhielm fanns
              det ingen hejd på hur hon skulle vilja framställa skillnaden mellan
              kristdemokrater och socialdemokrater. Jag vill säga att det hon
              då synliggör är just skillnaden när det gäller ett barnperspektiv.
              Vi är beredda att se medborgarna ur ett enmetersperspektiv – det
              handlar om dem som har den längden och om deras behov – i förhållande
              till det vuxenperspektiv som helt förhärskar i socialdemokratin.
              Det är dags att barnen har advokater och företrädare som vågar
              se deras behov.
            </seg>
            <seg n="2c03819c">
              Vi kan titta i de rapporter som jag hoppas att också Catharina
              Bråkenhielm tar del av. I SCB:s rapport Barns fritid från 2009
              pekar man på att barn i ekonomiskt utsatta hushåll har en mindre
              aktiv fritid än andra barn. Detta är ett faktum. Det ändras inte
              av enbart normer. När det gäller riksnormen för försörjningsstöd
              höjde vi den 2012 – jag vill bara påminna Catharina om detta.
              Vi gjorde en generell höjning. Vad vi nu gör är att vi ser till
              att de grabbar och tjejer runt om i vårt land som inte har möjlighet
              att delta i scoutverksamhet, gå på simundervisning, vara på ridläger
              eller spela hockey ska få den chansen.
            </seg>
            <seg n="e6f21a94">
              Vi ser varje barn. Jag har använt enmetersperspektiv som begrepp
              här i kammaren förut. Vi vågar ha ett enmetersperspektiv. Våra
              ögon är ställda på den nivå där barn och ungdomar lever.
            </seg>
            <seg n="f94a8881">
              Jag är glad över att Rädda Barnen så sent som i förra veckan,
              tror jag att det var, välkomnade den här reformen. Där finns människor
              som har ett enmetersperspektiv.
            </seg>
            <seg n="86934fa3">
              Till sist kommer mina frågor till dig, Catharina: Skulle det
              här hamna i papperskorgen? Är det dit ni vill ha det? Jag undrar
              bara vad som hände uppe på SKL i fredags. Kan du redovisa Socialdemokraternas
              besked i Sveriges Kommuner och Landstings styrelse då man behandlade
              det här ärendet i fredags? Det skulle vara spännande att få höra
              din redovisning.
            </seg>
          </u>
          <note type="speaker" n="3343fabf">
            Anf. 74 CATHARINA BRÅKENHIELM (S) replik:
          </note>
          <u who="catharina_brakenhielm_105a14" xml:id="i-8d5431350c718a85-1" n="aa56dda9">
            <seg n="6f773412">
              Herr talman! Jag skulle bara vilja tala om att Socialdemokraterna
              har perspektiv för dem som är en meter och dem som är två meter
              och dem däremellan. Vi gör ingen skillnad på det.
            </seg>
            <seg n="fc504689">
              Alliansens partier har sett till att människor, inklusive barnfamiljer,
              har hamnat i en utsatt ekonomisk situation. De har det väldigt
              tufft i dagens Sverige med Alliansens politik. Det är inget enmetersperspektiv
              i det. Försörjningsstöden har dubblats i många kommuner. Det är
              svårt att få ekonomin att gå ihop när man betalar en högre skattesats
              för att man är sjuk. Hur har barnen det i den familjen? Är det
              ett enmetersperspektiv i det, Anders Andersson? Alliansens politik
              är ingen barnpolitik alls.
            </seg>
            <seg n="e68729c1">
              Vi höjer ramen och anser att valfriheten ska finnas för de här
              familjerna. Och de får detta i sitt försörjningsstöd. Om man vill
              ha ett enmetersperspektiv kan man höja normen rejält och se till
              att människor behandlas på ett värdigare sätt. I dag är arbetslösheten
              skyhög i Sverige. Det är klart att det slår ut människor. Ni har
              misslyckats totalt med enmetersperspektivet, Anders Andersson.
            </seg>
          </u>
          <note type="speaker" n="c8bf0311">
            Anf. 75 ANDERS ANDERSSON (KD) replik:
          </note>
          <u who="anders_andersson_dc6ae0" xml:id="i-f8635e35c7c3d3f9-8" n="9ef1ef52">
            <seg n="e398da95">
              Herr talman! Jag vill i diskussionen kring hur barn har det säga
              att alliansregeringen så sent som 2012 höjde bostadsbidraget till
              barnhushållen med 1,2 miljarder. Det var ett tydligt enmetersperspektiv.
              Barnfamiljerna skulle få en förstärkning. Vi har också höjt grundnivån
              i föräldraförsäkringen från 180 kronor per dag till 225 kronor.
              Det handlar om att barn och föräldrar ska få större möjligheter.
              Med fritidspengen ser vi nu till att vi inte heller överger de
              barn vars föräldrar lever i ekonomisk utsatthet. I det avseendet
              vill vi ge barnen en egen säkerhet i att de också ska få delta
              i scoutläger, att de ska få delta i hockeymatcher, att de ska
              få delta i ridtävlingar och faktiskt få chansen att delta i olika
              former av fritidsaktiviteter som andra barn. Det är därför vi
              lägger fram förslaget.
            </seg>
            <seg n="31904722">
              Jag noterar den totala tystnaden från Catharina Bråkenhielm.
              Jag lyssnade till ett brandtal mot fritidspeng från talarstolen
              där borta i kammaren, och sedan blev det tyst. Inte ens en andning
              om vad partikamraterna gjorde i fredags på Sveriges Kommuner och
              Landsting.
            </seg>
            <seg n="2f72068f">
              Det finns hundratals, till och med tusentals, socialdemokratiska
              kommun- och landstingspolitiker i Sverige. Jag vet det, och du
              vet det säkert. Dessa företräds av en ledning i Sveriges Kommuner
              och Landsting som förde en diskussion om fritidspengen. Diskussionen
              handlade inte om att lägga något i papperskorgen, utan den handlade
              om det skulle vara fråga om sex eller åtta månader. Det var en
              deljustering i en inriktning. Jag hörde inga rapporter i helgen
              från några socialdemokrater på Sveriges Kommuner och Landsting.
              De politikerna, dina partikamrater i kommunerna som möter barnen
              med enmetersperspektiven, har respekt för att alliansregeringen
              visar dem uppskattning, respekt och en framtid.
            </seg>
          </u>
          <note type="speaker" n="e09a16af">
            Anf. 76 CATHARINA BRÅKENHIELM (S) replik:
          </note>
          <u who="catharina_brakenhielm_105a14" xml:id="i-8d5431350c718a85-2" n="aa56dda9">
            <seg n="f810e823">
              Herr talman! Allianspartierna har skapat Sveriges största utanförskap.
              Sverige har en skyhög arbetslöshet som man inte klarar av att
              bekämpa, samtidigt som människor får veta att de är mindre värda
              och ska betala mer skatt. De ska få mindre pengar att handla för,
              göra saker för sina barn, åka på semester eller göra något annat.
              Den gruppen har växt lavinartat under de år som allianspartierna
              har suttit vid makten.
            </seg>
            <seg n="a2cb9ebb">
              Är det verkligen ett barnperspektiv? Ska barnet för att det är
              fattigt behöva gå till föreningen, be om ett kvitto, tåga upp
              på socialbyrån och lämna fram kvittot för att få pengar? Det är
              verkligen inte ett enmetersperspektiv.
            </seg>
            <seg n="2283190e">
              Vi vill ha generella bra nivåer där alla människor kan leva ett
              värdigt liv. Så även där det finns barn. Det ska inte alls vara
              det segregerade samhället som nu håller på att växa fram. Jag
              riktigt skäms över hur det är.
            </seg>
            <seg n="4fd235a9">
              Anders Andersson tjatar om SKL. Vi befinner oss i Sveriges riksdag
              och diskuterar här. Vi vill ha samma summa. 41 miljoner kronor
              lägger vi till barnfamiljerna för att öka normen. Pengarna kan
              användas till fritidsaktiviteter – om det är det som är nödvändigt.
              Vi drar inte ifrån pengarna. Vi vill inte tillbaka till 50-talet,
              då man fick ställa sig upp och bli befriad från avgifter eller
              få pengar till kläder därför att man levde i en fattig familj.
              Vi vill inte tillbaka dit, Anders Andersson. Vi vill framåt. Vi
              är framtidspartiet.
            </seg>
          </u>
          <note type="speaker" n="21de21f0">
            Anf. 77 BARBRO WESTERHOLM (FP) replik:
          </note>
          <u who="barbro_westerholm_2d1903" xml:id="i-fdaba8de4a3502e6-5" n="a49de503">
            <seg n="fefab3dd">
              Herr talman! När man lyssnar till Socialdemokraterna får man
              en känsla av att ni är helt omedvetna om regeringens satsning
              på de mest sköra äldre.
            </seg>
            <seg n="21b15a7d">
              Har Catharina Bråkenhielm läst rapporten 19 sätt att samverka
              bättre i frågan om de mest sjuka äldre? När jag bläddrar i skriften
              framgår många bra lokala exempel att ta fasta på.
            </seg>
            <seg n="35acf8c7">
              I Malå och Vännäs har man visat att det är möjligt att integrera
              kommunens och landstingets verksamheter, sjukstuga och äldreboende.
              Det har lett till positiva resultat.
            </seg>
            <seg n="4f308715">
              Försöken har genomförts i både alliansledda kommuner och socialdemokratiskt
              ledda kommuner. Det är olika politiska ledningar.
            </seg>
            <seg n="79ca2c9e">
              I projektet Multi7 i Umeå har man byggt upp ett nytt arbetssätt
              för omhändertagande i primärvården. I Hägersten-Liljeholmen finns
              nya rutiner för bättre samordning runt de sjuka äldre. I Västra
              Götaland finns nya rutiner för säker in- och utskrivning från
              sjukhusen. I Skellefteå finns multiprofessionella team. I Skåne
              arbetar man systematiskt med hela vårdprocessen runt sjuka äldre
              enligt en modell som man använder för stroke och artros. Det finns
              vidare samordnad vårdplanering. Jag kan göra listan lång.
            </seg>
            <seg n="ae66f7c9">
              Har ni inte tagit till er något av allt det som har gjorts?
            </seg>
          </u>
          <note type="speaker" n="c921d2ae">
            Anf. 78 CATHARINA BRÅKENHIELM (S) replik:
          </note>
          <u who="catharina_brakenhielm_105a14" xml:id="i-8d5431350c718a85-3" n="aa56dda9">
            <seg n="5739c738">
              Herr talman! Jo, det har vi gjort. Självklart! Det är därför
              vi vill satsa pengar på de äldre. Vi vill att det ska finnas pengar
              i landsting och kommuner. Vi har en helt annan politik än de borgerliga.
              Det är självklart att vi satsar på dem.
            </seg>
            <seg n="8fa9d797">
              Vi har många förslag i vår budget som är just satsningar på de
              äldre.
            </seg>
          </u>
          <note type="speaker" n="19e4d244">
            Anf. 79 BARBRO WESTERHOLM (FP) replik:
          </note>
          <u who="barbro_westerholm_2d1903" xml:id="i-fdaba8de4a3502e6-6" n="a49de503">
            <seg n="744d3d9b">
              Herr talman! Om vi dividerar pengarna med 290 eller 21 blir det
              inte så mycket av dem. Eftersom ni har läst rapporten hade jag
              förväntat mig att diskutera erfarenheter och lärdomar, till exempel
              att systematiskt standardiserat arbete lönar sig för de äldre
              och för ekonomin.
            </seg>
            <seg n="50d0806a">
              Ting tar tid att vända. Nu har man lokalt gjort dessa framgångsrika
              försök, men det tar tid att få ut kunskapen. Är ni beredda att
              föra vidare resultaten, som är en följd av regeringens äldresatsning?
            </seg>
            <seg n="01ad9504">
              Naturligtvis måste man titta på hinder och svårigheter. Där hittar
              vi i redovisningen att det finns ett motstånd mot förändring.
              Vare sig en kommun är alliansstyrd eller socialdemokratiskt styrd
              måste man försöka arbeta för att få bort hindren och fortsätta
              arbeta med de framgångsrika projekten. Jag vet att det är lite
              olika. Vissa gånger när man har fått projektpengar redovisas projektet
              upp i bokhyllan, och sedan händer inget mer.
            </seg>
            <seg n="e17d7fe8">
              Borde inte vi alla på den kommunala eller den landstingskommunala
              nivån, oavsett partifärg, vara drivande så att de lyckosamma projekten
              får bli en del av vardagen?
            </seg>
          </u>
          <note type="speaker" n="70664736">
            Anf. 80 CATHARINA BRÅKENHIELM (S) replik:
          </note>
          <u who="catharina_brakenhielm_105a14" xml:id="i-8d5431350c718a85-4" n="aa56dda9">
            <seg n="2ca00802">
              Herr talman! Barbro Westerholm säger att ting tar tid. Jag skulle
              vilja ändra det till att äldreomsorg tar tid och kostar pengar.
              Det går inte att bedriva äldreomsorg bara i projektform. Vi socialdemokrater
              vill absolut att det ska finnas pengar till äldreomsorgen. Vi
              ska ta hand om våra äldre. Till det behövs personal och händer.
              Vi ska inte rycka upp våra äldre klockan fem på morgonen för att
              de ska få duscha. Det är en bedrövlig äldreomsorg som sker på
              sådana boenden.
            </seg>
            <seg n="1476f59f">
              Vi vill att det ska finnas resurser ute i kommunerna till mer
              personal. Vi kan se att en så stor del av kommunerna, även de
              borgerligt styrda, tvingas höja skatten och ta ut mer pengar av
              invånarna. Man ser att verklighetens borgerliga politik inte går
              att genomföra ute på golvet. Det går inte att dra ned mer. 130
              miljarder har plockats bort.
            </seg>
            <seg n="68170658">
              Om äldreomsorgen är så viktig, Barbro Westerholm, varför används
              inte de pengarna till äldreomsorgen? Varför väljer man att dela
              ut dem till Danderyd och liknande områden i stället för äldreomsorgen?
              Det är dit de stora pengarna har gått. Sedan kan man prata om
              projekt i all ära, vi har ingenting emot dem. Men kvar står dessa
              gigantiska skattesänkningar. Folk har börjat vakna och tycker
              att det inte gick att äta kakan och samtidigt ha den kvar.
            </seg>
          </u>
          <note type="speaker" n="e8ca8a6c">
            Anf. 81 MARGARETA B KJELLIN (M):
          </note>
          <u who="margareta_b_kjellin_8fefe8" xml:id="i-d65e7f1af4ec97cc-0" n="4f1efaa8">
            <seg n="fee44b53">
              Herr talman! Regeringens mål för äldrepolitiken ligger fast.
              Här är det viktigt att veta att äldre ska kunna leva ett aktivt
              liv och ha inflytande i samhället och över sin vardag. Äldre ska
              få åldras i trygghet och med bibehållet oberoende. Äldre ska bemötas
              med respekt. Äldre ska ha tillgång till god vård och omsorg.
            </seg>
            <seg n="c6746dcb">
              Dessa mål, tillsammans med den nationella värdegrunden, skapar
              ett bättre liv för våra äldre. Det får inte vara så att bara för
              att man har fyllt 65 och har ett vårdbehov ska man tas ifrån möjligheten
              att styra sitt eget liv. Att känna välbefinnande och på ett självständigt
              sätt få påverka sin vardag är en mänsklig rättighet.
            </seg>
            <seg n="a2872437">
              De insatser som alliansregeringen har gjort har lett till att
              vi enligt olika internationella rapporter, som den sammanställning
              som är gjord av biståndsorganet Help Age, visar mycket goda resultat.
              Sverige är ett av de bästa länderna att bli gammal i. Enligt den
              nyligen publicerade OECD-rapporten har Sverige en mycket bra vård
              för långtidssjuka, för vård vid höftledsfrakturer och vid stroke.
              Det är sjukdomar som drabbar äldre människor.
            </seg>
            <seg n="a0189835">
              Sedan alliansregeringen tillträdde 2006 har vi enträget arbetat
              för att stärka de äldres rättigheter och för att de ska kunna
              fortsätta att leva ett självständigt liv och kunna känna välbefinnande
              – så även i år, herr talman. De 1,7 miljarder som regeringen föreslår
              att riksdagen ska anvisa för 2014 inom äldrepolitiken ska fortsätta
              att bidra till att regeringens mål uppfylls. Det är saker som
              att stimulera kommunerna att utveckla kvaliteten i äldreomsorgen.
            </seg>
            <seg n="781c59de">
              Varje gång jag gör ett verksamhetsbesök och varje gång jag möter
              olika kommuner som stärker kvaliteten är det lika fantastiskt.
              Det kan vara alltifrån personliga omvårdnadsplaner, där man alltid
              ställer frågan hur människan som man har framför sig ska kunna
              uppleva välbefinnande, till att vårdpersonalen diskuterar den
              nationella värdegrunden och faktiskt sin egen roll i sammanhanget.
              Likaså kan det vara att öka de äldres valfrihet, trygghet och
              självbestämmande genom egna val av alltifrån mat och sociala aktiviteter
              till vem som ska ge dem omvårdnad.
            </seg>
            <seg n="77853306">
              Värdet, herr talman, av att stimulera alla sinnen är mycket underskattat.
              Ny forskning visar på detta. På många vård- och omsorgsboenden
              växer listan med olika aktiviteter som musik, läsning, matstunder,
              opera och frågesporter. Kultur i vården stärker välbefinnandet
              och motverkar förvirring. Det är också ett område som regeringen
              satsar på även om det är ett annat budgetområde än det vi just
              nu diskuterar.
            </seg>
            <seg n="5c86c1b4">
              Det kan vidare handla om sådana saker som att höja kompetensen
              bland personalen och öka kunskapen inom äldreområdet. Det är två
              prioriterade områden som går hand i hand.
            </seg>
            <seg n="7e8927db">
              Den insats som jag tror på sikt är den enskilt viktigaste är
              den nationella värdegrunden. Jag måste säga att det är en insats
              som jag från början inte trodde så mycket på, men där har man
              skapat möjligheter till lokala värdighetsgarantier. Det jag möter
              ute är att medvetenheten och kunskapen om värdegrunden har ökat
              otroligt hos personalen. Det är ett faktum. Man hör diskussioner
              som: Hur ska vi kunna åstadkomma välbefinnande? Hur ska vi skapa
              ett bra bemötande för var och en?
            </seg>
            <seg n="b0fb0c64">
              Politiker på alla nivåer måste på ett helt annat sätt diskutera
              vad som är kvalitet inom äldreomsorgen och kanske i varje kommun
              bestämma sig för vilken kvalitet som kommunen är beredd att satsa
              på. Alla behov måste tillgodoses för att man ska kunna skapa livskvalitet.
            </seg>
            <seg n="432a0ac1">
              Häromveckan besökte jag ett äldreboende, ett privat äldreboende
              i Helsingfors, där kvalitetskriterierna fanns uppsatta på stora
              tavlor på väggen för var och en att läsa, för deras kunder, för
              anhöriga och för personalen. Kvalitetskriterierna var kopplade
              till lönekriterierna. Varje dag blev man påmind om vilken kvalitet
              man kunde förvänta sig. Inget var underförstått, allt var tydligt,
              samma pris som för alla andra boenden, ingen extra kostnad.
            </seg>
            <seg n="b5a1df1a">
              Anhörigstödet, som har berörts här, är också betydelsefullt.
              Hur det ska utvecklas är viktigt. I dag har vi en lagstiftning
              som säger att kommunerna ska ha ett anhörigstöd men inte hur det
              ska se ut. Därför förstärker alliansregeringen Nationellt kompetenscentrum
              anhöriga för att de ska jobba vidare med detta. Vi lägger mer
              pengar även på Demenscentrum för att utveckla olika vårdmetoder
              för demenssjuka.
            </seg>
            <seg n="201d5c29">
              Sedan vill jag komma till ett annat viktigt fokusområde, och
              det är boendet. Begreppet kvarboende i hemmet – vad betyder det?
              Om man inte bor där man hittills har bott, bor man borta då? När
              man flyttar byter man ett hem till ett annat hem.
            </seg>
            <seg n="48232efb">
              Alliansregeringen är medveten om att det behövs fler bra boenden
              för de äldre i Sverige och fortsätter satsningen, inte med att
              bygga boenden i alla kommuner men med stimulansmedel till kommunerna
              för att öka antalet boenden. Det avser också trygghetsboenden.
              Vi måste prata mer om vad man flyttar till än om vad man flyttar
              från när det gäller att skapa ett bra liv på äldre dagar. Vi ser
              att fler seniorboenden växer fram. Seniorboenden och trygghetsboenden
              mäts inte i antalet vård- och omsorgsboenden eftersom de inte
              är behovsbedömda, men de skapar likväl trygghet för de äldre.
            </seg>
            <seg n="371ea861">
              Det är några viktiga områden som stärker varje person som är
              i behov av insatser på äldre dagar. Vi får inte återigen sätta
              förmyndare på äldre människor och frånta dem rätten att bestämma
              själva. Här gäller närhetsprincipen. Besluten ska helst tas av
              de enskilda själva och, i den mån de inte kan, så nära som möjligt.
            </seg>
            <seg n="51cfd304">
              Bästa sättet att öka resurserna till äldreomsorgen är att få
              fler i jobb. Om bruttonationalprodukten ökar med 2 ½ procent ökar
              medlen till kommunerna med 15 miljarder. Därför är alliansregeringen
              en bättre förutsättning för mer pengar till vården. En politik
              för fler jobb är bättre än en politik för fler bidrag. Det är
              när jobben växer till som kommunerna blir självförsörjande, kommunerna
              såväl som alla människor som gått från utanförskap till jobb.
            </seg>
          </u>
          <note n="f8824d95">
            Mot den bakgrunden, herr talman, yrkar jag bifall till förslaget
            i SoU1, utom på punkterna 2 och 4.
          </note>
          <note type="speaker" n="18fb1f0d">
            Anf. 82 CATHARINA BRÅKENHIELM (S) replik:
          </note>
          <u who="catharina_brakenhielm_105a14" xml:id="i-8d5431350c718a85-5" n="aa56dda9">
            <seg n="a4fffb4c">
              Herr talman! När jag först lyssnade på Margareta B Kjellin tänkte
              jag: Oj, hon kanske nästan är socialdemokrat. Hon räknade upp
              otroligt mycket som är viktigt inom äldreomsorgen. Men sedan börjar
              man fundera i vilken verklighet som Margareta B Kjellin har varit.
              Är det här saker som Margareta har sett ute, eller är det sådant
              som saknas? En fråga som naturligtvis kom upp på en gång var:
              Hur ska det finansieras? Det är min första fråga till Margareta
              B Kjellin.
            </seg>
            <seg n="c45d57c8">
              Det kan väl inte vara så att de äldre ska hinna gå bort innan
              alla de arbetstillfällen som partiet för arbetslinjen har skapat
              genererar pengar som sedan ska användas inom äldreomsorgen? Det
              är långt bort innan de äldre kan få detta till godo.
            </seg>
            <seg n="b4eca6fb">
              Margareta B Kjellin säger att det är ett parti för arbete och
              att vi är ett parti för bidrag. Jag förstår inte riktigt. Vi har
              väl aldrig haft så hög arbetslöshet som nu när de borgerliga styr.
            </seg>
            <seg n="a9f5b24a">
              Min fråga är: Med vilka pengar ska det göras verksamhet av allt
              detta fantastiska? När ska det genomföras? Varför använder man
              inte de pengar som finns i Sverige? Sverige är ett rikt land.
              130 miljarder kronor har man över som man har delat ut till dem
              som är i störst behov av pengar, de i Danderyd och liknande områden.
              Varför använder ni inte, Margareta B Kjellin, de pengarna till
              äldreomsorgen och allt det fantastiska som Margareta B Kjellin
              räknar upp?
            </seg>
          </u>
          <note type="speaker" n="06a80c43">
            Anf. 83 MARGARETA B KJELLIN (M) replik:
          </note>
          <u who="margareta_b_kjellin_8fefe8" xml:id="i-d65e7f1af4ec97cc-1" n="4f1efaa8">
            <seg n="ab829bab">
              Herr talman! Jag vet inte om Catharina Bråkenhielm aldrig är
              ute och besöker verkligheten. Jag är där varje vecka, jag besöker
              äldreboenden varje vecka. Det är inte bra överallt, och det har
              aldrig någon påstått. Men det är regeringens mål, och det jobbas
              det enträget vidare med.
            </seg>
            <seg n="18dbd78a">
              Man pratar om finansiering. Först ska vi kanske göra klar en
              sak: Jobbskatteavdraget har en begränsning uppåt; man kan inte
              tjäna hur mycket som helst för att få del av det. Den som tjänar
              mest på det är en sjuksköterska, en undersköterska, en polis.
              Jag tror inte att de fyller Danderyd. Det gäller inte bara dem
              som bor där, utan människor i hela landet. De har fått en hel
              månadslön till per år, trots det har vi uppåt 40–50 miljarder
              extra att ge, eller kanske tack vare det. Det är där vi har de
              drygt 200 000 fler arbetstillfällen som kommit till i Sverige.
            </seg>
            <seg n="2a865bf2">
              Oavsett hur de har de har kommit till har de skapat det utrymme
              som gör det möjligt att finansiera den vård som vi har i dag.
              Vi har gett 4 miljarder per mandatperiod extra till äldreomsorgen,
              och vi fortsätter att satsa pengar. Under 2014 satsas det 1,7
              miljarder på sådant som vi i alliansregeringen prioriterar. Det
              som du tycker är så fantastiskt är det som kommer till när man
              har en politik som skapar jobben och finansieringen, och när man
              har tydliga målsättningar för det som man vill åstadkomma.
            </seg>
            <seg n="d2b05d8a">
              Det är den äldre människan som ska vara i centrum, inte det kommunala
              systemet.
            </seg>
          </u>
          <note type="speaker" n="7d91c58f">
            Anf. 84 CATHARINA BRÅKENHIELM (S) replik:
          </note>
          <u who="catharina_brakenhielm_105a14" xml:id="i-8d5431350c718a85-6" n="aa56dda9">
            <seg n="f2c69a13">
              Herr talman! Nu hörde jag nog fel. Du sa att ni har en politik
              som skapar jobben. Var är de? Det är ju en jättehög arbetslöshet.
              Ni har inte skapat några nya jobb. Arbetslösheten har ökat hela
              tiden.
            </seg>
            <seg n="05153f3f">
              Vem är det som befinner sig i verkligheten? Jag möter i verkligheten
              varje dag här, ute på äldreboenden och när jag åker hem. Jag kan
              inte se att det har skapats några jobb. Jag kan se stora brister
              när jag besöker äldreboenden. Det fattas personal. Man har delade
              turer, man kämpar och får ta in vikarier på grund av att sjukskrivningarna
              har ökat. Det fungerar inte i Sveriges verklighet för våra äldre
              i dag. Det behövs helt enkelt mer resurser.
            </seg>
            <seg n="23fb9aca">
              Man har frågat människor vilket parti de har störst förtroende
              för när det gäller vård och omsorg. Moderaterna ligger otroligt
              lågt. Människor har inte förtroende för Moderaternas vård- och
              omsorgspolitik. Förtroendet uppgår till ca 10 procent, och det
              är ju inte mycket att hänga i julgranen. Ändå fortsätter Margareta
              B Kjellin att med envishet upprepa att det är den nuvarande politiken
              som ska åstadkomma stora förändringar.
            </seg>
            <seg n="58615090">
              När ska ni nå upp till målet om allt det fina som Margareta B
              Kjellin räknade upp? Ska det nås utan resurser? Och var ska de
              komma ifrån? De frågorna skulle jag vilja ha svar på.
            </seg>
          </u>
          <note type="speaker" n="67ff7d33">
            Anf. 85 MARGARETA B KJELLIN (M) replik:
          </note>
          <u who="margareta_b_kjellin_8fefe8" xml:id="i-d65e7f1af4ec97cc-2" n="4f1efaa8">
            <seg n="6d371eb2">
              Herr talman! Catharina Bråkenhielm verkar inte vara medveten
              om att vi har en internationell finanskris. Trots det har det
              blivit mer än 220 000 nya jobb i Sverige. Det är fantastiskt.
            </seg>
            <seg n="fc6b75b2">
              När jag är ute och besöker äldreboenden möter jag människor som
              jobbar med att titta på den nationella värdegrunden.
            </seg>
            <seg n="a2183d6a">
              Jag har varit i Lycksele på ett äldreboende som var med i tv.
              Där klarade man till och med att utveckla och förbättra äldreomsorgen
              trots att man medan tv-programmet spelades in genomgick en minskning
              av tillförda medel. Man började titta på hur resurserna används.
              Det måste man också göra. Vi pratar väldigt ofta om pengar som
              vi inte har. Vi pratar mycket sällan om de pengar som vi har och
              hur de används.
            </seg>
            <seg n="a483ec6e">
              Det har vi gjort, och det är dessa pengar och skatteintäkter
              som alliansregeringen har använt till att skapa fler nya jobb.
              Trots en internationell finanskris har man lyckats med detta.
              Det är det som har bidragit till att uppfylla de mål som man jobbar
              efter ute i verksamheterna.
            </seg>
            <seg n="74db4491">
              Sedan kan man beklaga situationen i Östhammar, men det kan ju
              du ta med din kollega i kommunstyrelsen, som är socialdemokrat.
              Varför i hela friden väcker man de äldre och duschar dem kl. 5?
              Det är makalöst, tycker jag.
            </seg>
          </u>
          <note type="speaker" n="179e1628">
            Anf. 86 MARIA LUNDQVIST-BRÖMSTER (FP):
          </note>
          <note n="148f913a">
            Herr talman! Jag vill börja med att yrka bifall till förslagen
            i SoU1 förutom punkterna 2 och 4.
          </note>
          <u who="maria_lundqvist-bromster_828c82" xml:id="i-98962c97955f22dc-0" n="946b1dc2" prev="i-af5840b9c53ccbde-0">
            <seg n="196df22a">
              Jag kommer i mitt anförande att fokusera på psykiatri, funktionshindersfrågor
              och socialtjänst.
            </seg>
            <seg n="e4099daa">
              Sedan 2007 genomför regeringen en omfattande satsning på psykiatriområdet
              för att åstadkomma konkreta och varaktiga förbättringar för personer
              med psykisk ohälsa.
            </seg>
            <seg n="6892af85">
              Bara under 2014 avsätter man ca 850 miljoner kronor per år för
              att förebygga psykisk ohälsa, men också för att förbättra vården
              och omsorgen. I detta arbete prioriteras barns och ungas ohälsa
              samt personer som har mer varaktig problematik. Under åren sedan
              2007 har regeringen satsat totalt ca 3,7 miljarder inom psykiatriområdet.
              Det finns en särskild satsning som regeringen gör som förkortas
              PRIO. Det står för en plan för riktade insatser inom området psykisk
              ohälsa.
            </seg>
            <seg n="c0aa644f">
              Herr talman! Ett delmål i denna satsning är bland annat att skapa
              förutsättningar för att minska förekomsten av självskadebeteende
              bland unga. Antalet ungdomar som skadar sig själva har ökat under
              de senaste tio åren. Där har SKL och regeringen en överenskommelse
              för att öka kunskapen både lokalt och regionalt. Det är det som
              PRIO handlar om. Det handlar om mer kunskap, högre kompetens,
              mer samverkan och om att jobba med attityder och värderingar kring
              psykisk ohälsa. I detta arbete är även patienter, anhöriga och
              brukarorganisationerna involverade.
            </seg>
            <seg n="d7ecf288">
              Herr talman! Rekrytering av psykiatriker är ett annat fokusområde
              för regeringen, och vi kan nu se att antalet läkare som väljer
              att göra sin specialisttjänstgöring inom psykiatrin och barn-
              och ungdomspsykiatrin stadigt ökat under de senaste åren. Regeringen
              har också förstärkt psykiatrin genom en fördjupad psykiatriutbildning
              för AT-läkare och även satsat på att fortsätta att utbilda inom
              det psykoterapeutiska behandlingsområdet. Sedan vet vi att tillgänglighetsarbetet
              fortsätter inom barn- och ungdomspsykiatrin. Det finns en del
              landsting som har lyckats bra med detta, och det finns en del
              landsting som tyvärr har lyckats mindre bra.
            </seg>
            <seg n="5c1dfb7c">
              Funktionshinderspolitiken utgör ett annat viktigt område i budgeten.
              De nationella målen är ambitiösa. Där kan vi bland annat läsa
              att samhället ska utformas så att människor med funktionsnedsättning
              i alla åldrar blir fullt delaktiga i samhället och att jämlikhet
              i levnadsvillkor för flickor och pojkar samt män och kvinnor ska
              gälla.
            </seg>
            <seg n="d836d930">
              Vi har här i riksdagen antagit en funktionshindersstrategi som
              följs upp av myndigheten Handisam – Myndigheten för handikappolitisk
              samordning – där vi kan få en löpande avstämning kring hur olika
              myndigheter, kommuner och landsting arbetar med delaktighet och
              tillgänglighet. Man konstaterar i den senaste rapporten att förändringsarbetet
              pågår, men att det går väldigt långsamt. Personer med funktionsnedsättning
              har mindre delaktighet och sämre förutsättningar, men det har
              skett förbättringar inom vissa områden. Vi får hoppas att vi snart
              kan få se ett betänkande om att bristande tillgänglighet ska ses
              som diskriminering. Det skulle underlätta mycket; det är jag övertygad
              om.
            </seg>
            <seg n="dc5ce043">
              Herr talman! En stor utmaning är att skapa fler arbetstillfällen
              för personer med funktionsnedsättning, eftersom de i högre grad
              står utanför arbetsmarknaden. Arbetsgivare saknar i dag kunskap
              och incitament för att skapa tillgängliga arbetsplatser. Vad har
              då regeringen gjort för att förbättra möjligheterna på arbetsmarknaden?
              Jo, antalet subventionerade anställningar har ökat. Stöden för
              arbetshjälpmedel och personligt biträde har också höjts. Ett praktikantprogram
              i statliga myndigheter har satts i sjön, och fram till juni i
              år hade man från myndigheterna anmält att man kan ta emot ca 1
              800 praktikanter.
            </seg>
            <seg n="8bd798db">
              Barn med funktionsnedsättning och deras möjligheter att komma
              till tals är ett annat viktigt fokusområde som har hög prioritet.
              Handisam och Barnombudsmannen har fått uppdraget att undersöka
              hur barn och unga med funktionsnedsättning upplever sin situation.
            </seg>
            <seg n="a00589aa">
              Mycket är på gång inom funktionshindersområdet och med arbetet
              att förverkliga intentionerna i FN:s konvention om rättigheter
              för personer med funktionsnedsättning.
            </seg>
            <seg n="bb593448">
              Herr talman! Jag vill också uppehålla mig lite vid politiken
              för sociala tjänster. De övergripande målen för individ- och familjeomsorg
              handlar om att stärka förmågan och möjligheten till social delaktighet
              för människor i ekonomiskt och socialt utsatta situationer och
              att stärka skyddet för barn och unga.
            </seg>
            <seg n="4c3298f4">
              Av de utredningar och rapporter och den tillsyn som görs kan
              man se att det skett en positiv utveckling inom den sociala barn-
              och ungdomsvården. Även de öppna jämförelserna visar på en positiv
              utveckling, men fortfarande finns det alltför stora skillnader
              mellan kommunerna. Kvalitetsutvecklingsarbetet ska fortsätta.
              Socialtjänsten ska bli mer synlig och arbeta mer förebyggande.
              Det är också viktigt med kompetensutveckling hos personalen. Vi
              ska senare i dag diskutera ett behörighetsbetänkande. Vidare har
              ju regeringen sedan tidigare infört en jobbstimulans inom socialtjänsten:
              fritidspengen, som också tidigare talare har nämnt.
            </seg>
            <seg n="aede7823">
              När det gäller våld i nära relationer har regeringen riktat både
              utbildnings- och kompetenshöjande insatser under flera år. Man
              har också börjat med öppna jämförelser när det gäller kvinnojourer.
              Jag ser fram emot att ta del av det uppdrag som Carin Götblad
              har fått av regeringen. Hon har utsetts till nationell samordnare
              mot våld i nära relationer.
            </seg>
            <seg n="82dec2a8">
              Herr talman! I fråga om LSS, denna rättighetslag, lagen om stöd
              och service till vissa funktionshindrade, vet jag att det pågår
              ett arbete. Flera myndigheter jobbar med att följa upp dels beslut
              som togs i 2013 års budget, dels vad som har hänt när assistansen
              har blivit sämre för en del personer. Genom tidigare politiska
              beslut, ganska långt tillbaka i tiden, och förändrad rättspraxis
              har bedömningarna blivit stramare. Några har också nämnt Kalla
              fakta i TV4 där det framgick hur kommuner skickar sina handläggare
              för att lära sig formulera avslag på assistansansökningar.
            </seg>
            <seg n="f3b73639">
              Detta är inte acceptabelt. Det handlar om mänskliga rättigheter
              och ingenting annat. Det är det assistansreformen handlar om.
              Folkpartiet kommer fortsättningsvis att noga följa denna fråga
              för att värna LSS och förhoppningsvis också kunna utveckla reformen.
            </seg>
          </u>
          <note type="speaker" n="66dee9b9">
            Anf. 87 AGNETA LUTTROPP (MP) replik:
          </note>
          <u who="agneta_luttropp_1e8337" xml:id="i-513ff531b9f39ff8-9" n="f95a77b5">
            <seg n="6c42506a">
              Herr talman! Jag tror att vi i mycket delar åsikt, Maria, när
              det handlar om personer med funktionsnedsättning. Jag vill ändå
              passa på tillfället.
            </seg>
            <seg n="37a47536">
              För ett och ett halvt år sedan hade vi en debatt i riksdagen
              om att göra brist på tillgänglighet till diskrimineringsgrund.
              Oppositionen var för att göra det, men Alliansen sade nej. Det
              som ingick i det beslutet var att det inte behövdes några fler
              utredningar – man tyckte att det var färdigutrett. Nu utreds det
              här ändå, och det ska vara klart någon gång under mandatperioden.
            </seg>
            <seg n="189e1c7d">
              Den ena frågan är: Hur ser Maria på det beslut man fattade kontra
              den åtgärd man vidtog?
            </seg>
            <seg n="f8b91965">
              Den andra frågan gäller det vällovliga i konventionerna och i
              våra strategidokument om delaktighet.
            </seg>
            <seg n="1b723915">
              Vi vet att ungefär hälften av Sveriges skolor är tillgängliga
              för elever som är rullstolsburna. Om vi tittar på elever som är
              beroende av slingor och andra hörseltekniska hjälpmedel eller
              som är beroende av synmarkeringar är det ännu färre. Det är någonting
              som Skolverket har undersökt. SPSM har tittat på hur elever med
              funktionsnedsättning bedömer delaktigheten, och de bedömer den
              inte högt.
            </seg>
            <seg n="2f5047f7">
              Det är en lång väg att gå, och jag undrar om Alliansen har några
              vägar.
            </seg>
          </u>
          <note type="speaker" n="0e43ec43">
            Anf. 88 MARIA LUNDQVIST-BRÖMSTER (FP) replik:
          </note>
          <u who="maria_lundqvist-bromster_828c82" xml:id="i-f429052d90a4e909-0" n="946b1dc2">
            <seg n="a0e2cb0a">
              Herr talman! Bristande tillgänglighet som diskrimineringsgrund
              är en oerhört viktig fråga för Folkpartiet. Min förhoppning är
              att vi snart ska se det resultat som departementet har kommit
              fram till. Något mer kan jag inte säga. Jag ligger på Erik Ullenhag,
              som är vårt statsråd i departementet, och jag vet att man jobbar
              med frågan.
            </seg>
            <seg n="89eceae6">
              I fråga om delaktigheten känner jag väl till hur det ser ut med
              tillgängligheten inom skolområdet och även när det gäller elever
              med funktionsnedsättning och deras brist på stöd. Nu har man tittat
              på elevhälsan, och vi har i skollagen förtydligat allas rätt till
              stöd utifrån behov och så vidare. Men vi kan inte bara slå oss
              till ro, utan kommer dessa rapporter måste man följa upp dem.
            </seg>
            <seg n="91308077">
              Vi har assistansreformen, för det finns också barn med funktionsnedsättning
              som har assistans. Där har vi delaktighet och inflytande. Sedan
              är tillgänglighetsfrågan oerhört viktig, för den påverkar väldigt
              mycket barnens och även andras livskvalitet.
            </seg>
          </u>
          <note type="speaker" n="7c06776d">
            Anf. 89 AGNETA LUTTROPP (MP) replik:
          </note>
          <u who="agneta_luttropp_1e8337" xml:id="i-513ff531b9f39ff8-10" n="f95a77b5">
            <seg n="a8982e79">
              Herr talman! Jag har en kort fråga på ett annat område som jag
              tidigare har ställt till en allianskollega: Hur ser Folkpartiet
              på att göra barnkonventionen till svensk lag?
            </seg>
          </u>
          <note type="speaker" n="8d78e2b4">
            Anf. 90 MARIA LUNDQVIST-BRÖMSTER (FP) replik:
          </note>
          <u who="maria_lundqvist-bromster_828c82" xml:id="i-f429052d90a4e909-1" n="946b1dc2">
            <seg n="cb1c5e92">
              Herr talman! Folkpartiet har ett landsmötesbeslut på att vi vill
              att barnkonventionen ska bli svensk lag. Det är svaret.
            </seg>
          </u>
          <note type="speaker" n="c1eb256b">
            Anf. 91 EVA OLOFSSON (V) replik:
          </note>
          <u who="eva_olofsson_7c489a" xml:id="i-c9ecef348d120fc1-11" n="281f29fc">
            <seg n="74080b12">
              Herr talman! Jag tror att Maria Lundqvist-Brömster träffar funktionshinderrörelsen
              lika mycket som jag gör, och jag tror att hon är väl medveten
              om att man inte på många år har känt sig så trängd som man gör
              just nu.
            </seg>
            <seg n="af0d9b6c">
              Hon nämnde förut detta med sysselsättning. Nu är det ju så att
              arbetslösheten i den här gruppen ökar över låg- och högkonjunktur.
              Det man egentligen väntar på är Funkautredningen, som många är
              positiva till, där det tas lite större och rejälare tag. Men den
              har inte dykt upp. Det vore intressant att höra om den är i antågande.
              Där tar man ett större helhetsgrepp, och det skulle förbättra
              rejält.
            </seg>
            <seg n="6431319d">
              Sedan har vi hela frågan om personlig assistans och LSS. Jag
              skulle vilja ställa en rak fråga om du vill se över LSS och om
              du vill förtydliga 9 §, som handlar om rätten till personlig assistans,
              och förtydliga frågan om grundläggande behov. Den gör att många
              människor som har haft assistans i många år nu mister assistansen.
              Plötsligt räknas inte det som tidigare sågs som grundläggande
              behov. Det är till exempel om man inte kan göra något med maten,
              som att föra gaffeln till munnen. Det är om man inte kan göra
              mycket i situationer som handlar om hygien och det mest intima.
              Det är likadant med kläder.
            </seg>
            <seg n="6488afe5">
              Vi har tappat en helhetssyn. Det händer att människor som förut
              har kunnat leva självständigt och jämställt inte längre kan göra
              det. Det har också varit situationer där en arbetsterapeut följer
              med ända in i duschen för att klocka hur lång tid det tar att
              duscha och göra olika saker. Vi har fått en väldig fragmentisering
              och ett millimeterpill. Jag vill gärna höra hur du ställer dig
              till detta.
            </seg>
          </u>
          <note type="speaker" n="60023545">
            Anf. 92 MARIA LUNDQVIST-BRÖMSTER (FP) replik:
          </note>
          <u who="maria_lundqvist-bromster_828c82" xml:id="i-f429052d90a4e909-2" n="946b1dc2">
            <seg n="5a8fce64">
              Herr talman! Funkautredningen kom med väldigt många bra förslag.
              Det kan jag verkligen hålla med om. Som jag förstår det jobbar
              nu Arbetsmarknadsdepartementet med en del av de förslagen. Tyvärr
              kan jag inte säga så mycket mer. Men jag har förstått av Folkpartiets
              representant i arbetsmarknadsutskottet att Funkautredningen är
              levande och att man ska återkomma med förslag till riksdagen.
            </seg>
            <seg n="fe99a3df">
              Den andra frågan var hur Folkpartiet ser på assistansen och om
              det behövs ett förtydligande i lagstiftningen. Ja, Folkpartiet
              har motionerat i den frågan sedan flera år tillbaka. Jag tror
              att den första motionen väcktes 2010 eller så.
            </seg>
            <seg n="e44fc972">
              Nu ligger det flera uppdrag på myndigheter, på Socialstyrelsen
              men framför allt på ISF. Där har vi fått en delrapport som kanske
              inte sade så mycket, eftersom man ska gå igenom journalhandlingarna
              manuellt. Slutrapporten kommer i oktober 2014.
            </seg>
            <seg n="2e94c9bd">
              Jag är ute och besöker handikapporganisationerna väldigt mycket,
              och jag träffar många kontakter. Helt klart tror jag personligen
              att vi måste landa i ett förtydligande i assistanslagstiftningen.
              Det är också en uppfattning som vi har diskuterat i Folkpartiet.
              Eftersom vi vill värna assistansreformen är det vad som gäller.
            </seg>
          </u>
          <note type="speaker" n="9dbf44a7">
            Anf. 93 EVA OLOFSSON (V) replik:
          </note>
          <u who="eva_olofsson_7c489a" xml:id="i-c9ecef348d120fc1-12" n="281f29fc">
            <seg n="fcb4b3e6">
              Herr talman! Det är väldigt glädjande, för det vill Vänsterpartiet
              också. Då är vi i alla fall tre partier här – Miljöpartiet också
              – som står för den linjen. Men jag konstaterar att det tyvärr
              inte är någon regeringslinje. Det verkar inte som att man i regeringen
              känner sig speciellt oroad för den här utvecklingen. Det tycker
              jag är väldigt synd, för många människor är oroliga.
            </seg>
            <seg n="bd11a106">
              När det gäller Funkautredningen var det faktiskt oppositionen
              i arbetsmarknadsutskottet som sade till regeringen: Kom tillbaka
              nu! Sitt inte och håll på den här viktiga frågan! Det skulle betyda
              mycket för människor som inte har ett arbete i dag.
            </seg>
            <seg n="04dc7fbd">
              Den arbetsmarknad vi har i dag, där man ska flaxa omkring, vara
              flexibel, jobba lite extra här och lite extra där och ha otrygga
              anställningar, gör det ännu svårare för människor med funktionsnedsättning.
              De har inte lika stora möjligheter att flytta runt mellan en massa
              olika arbetsgivare. Det är därför viktigt att Funkautredningen
              kommer.
            </seg>
            <seg n="b7ee0549">
              Det är också väldigt positivt om det äntligen händer något –
              jag tror att det har gått 1 193 dagar efter det att remisstiden
              gick ut på utredningen Bortom fagert tal – om bristande tillgänglighet
              som diskriminering , ett nu i hög grad ironiskt namn på den utredning
              som tittade på detta med att få en lagstiftning om bristande tillgänglighet
              som diskriminering.
            </seg>
            <seg n="ee11dea6">
              Vi i Vänsterpartiet har också avsatt pengar för att sätta fart
              på tillgänglighetsarbetet. Det har vi gjort under ett visst antal
              år, för man ska ju ha med sig tillgänglighetsfrågorna hela tiden.
            </seg>
            <seg n="23314055">
              Jag tycker att det var positivt att Maria Lundqvist-Brömster
              tog upp frågan om mäns våld mot kvinnor. Den stora osäkerheten
              är ekonomin för jourerna runt om i landet. De får projektbidrag
              och vet inte hur länge det blir. Vi vill ha ett statligt grundbidrag
              på 200 miljoner kronor till jourerna ute i landet.
            </seg>
            <seg n="506ef347">
              Hur vill Folkpartiet säkra jourernas fortsatta existens?
            </seg>
          </u>
          <note type="speaker" n="f5f2fb35">
            Anf. 94 MARIA LUNDQVIST-BRÖMSTER (FP) replik:
          </note>
          <u who="maria_lundqvist-bromster_828c82" xml:id="i-f429052d90a4e909-3" n="946b1dc2">
            <seg n="ca49c9ae">
              Herr talman! Regeringen har gjort en satsning på kvinnojourerna.
              Maria Arnholm har varit mycket tydlig med att man satsar betydligt
              mer på att permanenta de resurser som har getts till kvinnojourerna.
            </seg>
            <seg n="8e071184">
              Jag har inget annat svar än att det är alliansregeringens linje
              i den frågan.
            </seg>
          </u>
          <note type="speaker" n="b5d3a3bb">
            Anf. 95 KARIN ÖSTRING BERGMAN (C):
          </note>
          <u who="unknown" xml:id="i-1fd6ead969efb4c4-0" n="f2ffbe1f">
            <seg n="1b20989c">
              Herr talman! Ansvaret för att utföra hälsovård, sjukvård och
              social omsorg ligger till största delen hos landsting och kommun,
              vars medel avgörs av hur många människor som har jobb och därmed
              betalar skatt. Statens uppgift inom området är främst att stötta,
              samordna och – ännu viktigare – att driva en jobbskapande politik,
              så att det kommer in mer skattemedel till landsting och kommun.
            </seg>
            <seg n="377aff3c">
              I mina politiska uppdrag hemma i Göteborg och Västra Götaland
              ser jag att alliansregeringens politik gör positiv skillnad. Till
              exempel har kömiljarden gjort skillnad. Väntetider följs nu upp
              och diskuteras, och åtgärder sätts in.
            </seg>
            <seg n="584504a8">
              Antalet vårdcentraler i Göteborg fördubblades tack vare VG Vårdval.
              Nästa steg är att utveckla ersättningsmodellen.
            </seg>
            <seg n="4cfa8278">
              Lagen om valfrihet, LOV, har inte införts i S-styrda Göteborg.
              Men de har i alla fall blivit påverkade och infört Göteborgsmodellen,
              en lightversion av LOV.
            </seg>
          </u>
          <note n="91d0162f">
            Herr talman! Jag anser att regeringens anslagsförslag inom utgiftsområde
            9 är väl avvägt och yrkar bifall till utskottets förslag i betänkandet
            SoU1, frånsett beslutspunkterna 2 och 4.
          </note>
          <u who="unknown" xml:id="i-b3e7d9170c87829e-0" n="f2ffbe1f">
            <seg n="ef219df4">
              Jag vill även passa på att tacka socialutskottet för mina två
              månader i utskottet. Efter jul återgår jag till mitt arbete på
              Volvo Personvagnar och deltidspolitiken i Göteborg och Västra
              Götalandsregionen. Jag tar med mig värdefull erfarenhet härifrån.
            </seg>
          </u>
          <note type="speaker" n="c8f91b0b">
            Anf. 96 AGNETA LUTTROPP (MP) replik:
          </note>
          <u who="agneta_luttropp_1e8337" xml:id="i-513ff531b9f39ff8-11" n="f95a77b5">
            <seg n="b1a34ce5">
              Herr talman! Jag vill bara ställa samma fråga till dig som jag
              har ställt till Kristdemokraterna och Folkpartiet: Hur ser Centerpartiet
              på att införa barnkonventionen i svensk lag?
            </seg>
          </u>
          <note type="speaker" n="25e521cb">
            Anf. 97 KARIN ÖSTRING BERGMAN (C) replik:
          </note>
          <u who="unknown" xml:id="i-fd84ab277c99849f-0" n="f2ffbe1f">
            <seg n="2c271a48">
              Herr talman! Hade jag vetat att jag skulle få den frågan hade
              jag letat upp svaret. Jag personligen tycker att det är ett jättebra
              förslag, men jag vet tyvärr inte vad Centerpartiets officiella
              ställning i den frågan är.
            </seg>
          </u>
          <note type="speaker" n="b783f1e1">
            Anf. 98 AGNETA LUTTROPP (MP) replik:
          </note>
          <u who="agneta_luttropp_1e8337" xml:id="i-513ff531b9f39ff8-12" n="f95a77b5">
            <seg n="3b5baed2">
              Herr talman! Det var ett ärligt svar. Jag förstår att det kan
              vara så. Jag försöker bara ringa in vilket eller vilka partier
              som inte riktigt är med på detta. Folkpartiet vill, och Kristdemokraterna
              vill. Jag kanske kan få svar på vad Centerpartiet vill en annan
              gång.
            </seg>
          </u>
          <note type="speaker" n="2a42d4ff">
            Anf. 99 KARIN ÖSTRING BERGMAN (C) replik:
          </note>
          <u who="unknown" xml:id="i-fd84ab277c99849f-1" n="f2ffbe1f">
            <seg n="47626445">
              Herr talman! Jag tar med mig den frågan och hoppas verkligen
              att vi står bakom detta. Annars får jag påverka mitt parti.
            </seg>
          </u>
          <note type="speaker" n="5742bc47">
            Anf. 100 MARGARETA LARSSON (SD):
          </note>
          <u who="margareta_larsson_d7f83a" xml:id="i-50ecde5493d70721-0" n="dc5c2482">
            <seg n="be03a6eb">
              Herr talman! Jag vill inleda med att yrka bifall till reservationerna
              6, 9 och 10. Det kan hända att jag drar ut några minuter på mitt
              anförande.
            </seg>
            <seg n="cecd1545">
              Herr talman! Reinfeldt, vår statsminister, stod här i kammaren
              den 12 december i en frågedebatt mot en av mina kolleger, som
              tog upp regeringens misslyckande med dem som hade vanvårdats i
              samhället och bristerna kring Ersättningsnämnden.
            </seg>
            <seg n="9058f94e">
              Till svar påstod statsministern, med sin sedvanliga sarkasm i
              rösten, att det var bra att Sverigedemokraterna visade engagemang
              för människor som hade kommit till korta och inte fått den uppmärksamhet
              de förtjänar. Smaka på de uttrycken: kommit till korta och inte
              har uppmärksammats på det sätt de förtjänar.
            </seg>
            <seg n="116d8073">
              Då handlar det om människor som i vissa fall har slitits från
              sina föräldrar, våldtagits, misshandlats, varit arbetsslav och
              tvingats äta sina spyor. Statsministern menade alltså som svar
              att en sådan behandling endast handlar om att man har kommit till
              korta eller inte fått den uppmärksamhet man förtjänar.
            </seg>
            <seg n="67724dde">
              Det säger mycket om hur svenska politiker fortfarande ser på
              den här gruppen, som i generationer fått sina liv förstörda genom
              det svenska samhällets försorg. Dessutom ifrågasätter regeringspartierna
              mitt och partiets engagemang i den här frågan. Då skulle jag vilja
              fråga samtliga: Varför skulle inte jag eller mitt parti kunna
              engagera mig i den här frågan?
            </seg>
            <seg n="7b60a229">
              Min mor åkte själv in och ut på psyket och pumpades full av psykofarmaka.
              Hon tog livet av sig, och jag blev föräldralös vid fyra års ålder
              och blev placerad. Jag satt på barnhem i omgångar, första gången
              när jag var åtta månader gammal.
            </seg>
            <seg n="f594a7e3">
              Kanske borde man ha lite mer på fötterna innan man försöker förringa
              någon.
            </seg>
            <seg n="3704b1cb">
              Herr talman! Regeringen hade 2011 en gedigen slutrapport från
              Vanvårdsutredningen att utgå från. Utredningen hade tillsatts
              i juni 2006 och pågick i fem år. Slutrapporten var väl underbyggd
              och understödd av såväl forskning som faktiska berättelser och
              djupintervjuer.
            </seg>
            <seg n="20e12827">
              Jag vill ta ett exempel. Lille Peter hade stulit vykort och blev
              placerad i omgångar på barnhem. Han blev utsatt för sexuella övergrepp
              av andra äldre barn och personal på barnhemmet. Då det blev skandal
              flyttades han till ett fosterhem och blev återigen sexuellt utnyttjad
              av sin fosterfar. Däremellan användes han som slavkraft.
            </seg>
            <seg n="abe8e0c7">
              Ändå valde Maria Larsson i september 2011 att strunta i utredningen
              och tyckte att ingen skulle få ersättning. Är det då förvånande
              att det blev ett ramaskri från intresseorganisationerna, trots
              att de redan var splittrade? På det följde Socialdemokraterna,
              Vänstern och Miljöpartiet. Medierna var inte heller sena att plocka
              upp frågan när ett statsråd utsattes för så oväntad kritik.
            </seg>
            <seg n="481d7ee4">
              Som en ryggmärgsreflex kände man troligen på departementet att
              man var tvungen att sy ihop en lösning för att rädda situationen,
              och förslaget gick igenom riksdagen. Ett mer träffande exempel
              på spelteori är svårt att hitta.
            </seg>
            <seg n="efbcc90e">
              Det enda parti som hade invändningar mot snabblösningen var Sverigedemokraterna,
              med mig som motionär.
            </seg>
            <seg n="fa9f1726">
              Sedan vet alla vad som hände fortsättningsvis. Ersättningsnämnden
              inrättades under stenhård styrning från departementet. Intresseorganisationerna
              splittrades ännu mer när de började skylla på varandra för att
              de hade gått med på uppgörelsen, och regeringen kunde helt enkelt
              strunta i dem. Medierna glömde frågan och vågar nu inte ta i den
              därför att vi sverigedemokrater driver den. Och Hillevi Larsson
              från Socialdemokraterna fick dörren slängd i ansiktet på sig av
              Maria Larsson när hon lyfte frågan i en interpellation – hennes
              parti hade ju sagt ja till överenskommelsen.
            </seg>
            <seg n="d8ed0847">
              Nu ska jag berätta hur ersättningen man lovat har fallit ut.
              Totalt har 1 101 beslut fattats. Av dem har 618 varit bifall och
              483 avslag. Det är alltså 44 procent som har fått avslag, trots
              att man enligt uppgift hellre skulle fria än fälla.
            </seg>
            <seg n="c3bd4d76">
              Kan det vara som statsministern sade i frågestunden, nämligen
              att vissa kan försöka få den ersättning som de inte har rätt till?
            </seg>
            <seg n="7b001d18">
              I modern tid räknar utredningen med 246 troliga fall av övergrepp
              och allvarlig vanvård under åren 2008–2009, alltså 246 troliga
              fall under bara två år. Hur många tror ni då råkade ut för övergrepp
              och allvarlig vanvård under åren 1920–1980, alltså under 60 år?
              Det har varit fråga om skiftande omsorg, bristfälliga kontroller,
              tillåten barnaga och anställda pedofiler på barnhemmen.
            </seg>
            <seg n="3b3e48c9">
              Herr talman! Många som har vanvårdats av samhället har ringt
              till mig, och jag har hört åtskilliga berättelser om människor
              som har fått avslag från Ersättningsnämnden.
            </seg>
            <seg n="21ee67a7">
              En kvinna som blev intagen på riksbarnhem blev ständigt neddrogad.
              Hon har suttit på åtta tio familjehem, blivit utsatt för övergrepp,
              fått näsan avslagen och fick inte tid att berätta klart sin historia
              i Ersättningsnämnden. Hon hade varit nykter i tio år före besöket
              i Ersättningsnämnden. Efter sitt avslag hade hon haft tre återfall
              på två månader. Dessutom hade hon sagt i sociala medier, som ett
              rop på hjälp, att hon fick tanken att hänga sig utanför Ersättningsnämnden
              med en skylt runt halsen där det stod: Tack snälla för att jag
              blev våldtagen igen.
            </seg>
            <seg n="27e2c6d6">
              Herr talman! Inrättar man, som i detta fall, en slit-och-släng-domstol
              för att uppnå ett visst resultat borde man förstå att det behövs
              en uppföljning. Regeringen tillsatte Ersättningsnämnden utan vägledande
              praxis med en fix budget och ett förväntat antal sökande. Jag
              tror att departementets val av ledamöter, begränsning i budget
              och en departementskille på plats leder till att färre och färre
              sökande ges ersättning. I den senaste rundan av avgöranden har
              57 procent fått avslag. Kanske börjar pengarna ta slut. Hur kunde
              det annars gå så fel?
            </seg>
            <seg n="457b6193">
              Jag tror att de jurister som man har tillsatt, oavsett hur kompetenta
              de är, inte klarar av att uppfinna en helt ny praxis inom skadeståndsrätten.
              Ersättningsnämndens ledamöter gavs en viss summa pengar, ett förväntat
              antal sökande och sedan ett blankt blad som vägledning – inte
              mycket i form av förarbete och ingen tidigare praxis.
            </seg>
            <seg n="23c44453">
              Herr talman! Detta handlar om barn som varit fosterhemsplacerade
              sedan tre månaders ålder, blivit slagna, sovit i grisstian, fått
              äta mat som varit för gammal som bestraffningsmetod och aldrig
              fått en present på en födelsedag. Om vissa fick julklappar skickade
              till sig från sina riktiga föräldrar var det inte ovanligt att
              klapparna gömdes av fosterföräldrarna. Dessa barn har blivit våldtagna
              av de andra omhändertagna barnen eller blivit sexuellt ofredade
              av fosterföräldrarnas egna barn, inte bara en gång, som en engångsföreteelse,
              utan upprepade gånger. Gång på gång har detta skett i varje fosterhem
              eller på varje barnhem. De har vuxit upp i barnhem, och vissa
              fall har det bara blivit värre för varje gång de har flyttats.
              Har de funnit en trygg hamn någon gång har de i alla fall flyttats
              av administrativa skäl.
            </seg>
            <seg n="6ab15cd7">
              Man ska inte heller glömma att allt inte handlar om varje enskilt
              hugg och slag utan om den sorg som man bär med sig och om otryggheten
              genom hela uppväxten – att ha blivit sviken gång på gång, att
              aldrig ha varit trygg och att aldrig ha fått upprättelse eller
              ett förlåt.
            </seg>
            <seg n="8e8e5068">
              Herr talman! Fortsätter samhället att svika barn i dag? Om man
              ska tro medierna fortsätter kommuner och stat att placera barn
              hos personer som förgriper sig på dem. Exempelvis blev några barn
              i Uppsala återplacerade i en familj efter anmälan om sexuellt
              övergrepp. Och nu i dagarna ville man låta en dömd pedofil adoptera.
            </seg>
            <seg n="caaa8e1c">
              Jag har hört berättelser från personer som inte har lämnat någon
              ansökan till Ersättningsnämnden för att de tror att de inte kommer
              att få någon ersättning. Hur mycket rättsförluster, förutom övergreppen
              i statens försorg, blir inte det?
            </seg>
            <seg n="3f66b477">
              Herr talman! Jag ska ge ett annat exempel på en berättelse som
              jag har tagit emot. Det handlar om en kvinna som i nämnden först
              blivit lovad ersättning. Hon hann dock inte berätta allt på en
              halvtimme, vilket är standardtiden. Den person som stöttade henne
              under processen påstod att hon inte fick säga någonting under
              förhandlingen. Efter förhöret bröt kvinnan ihop för att hon inte
              hade kommit ihåg allt och för att det var ett mycket svårt samtal
              hon hade med nämnden. Hon hade inte fått fram allting, och eftersom
              den kvinna som fanns med som stöd inte fick säga något under förhandlingen
              kunde hon inte heller påminna henne om vissa faktaunderlag. Efter
              några dagar kom beskedet att Ersättningsnämnden hade velat ge
              henne ersättningen men att övergreppen inte var av tillräckligt
              allvarlig art.
            </seg>
            <seg n="892bd839">
              Förra året fick jag förmånen att få följa med till Ersättningsnämnden.
              Det var ett syskonpar som ville att jag skulle följa med som personligt
              stöd. Jag blev bedrövad över mottagandet. Först blev jag utkörd,
              trots att syskonen ville att jag skulle sitta kvar. Men när jag
              började ställa frågor och visade en kopia av propositionen fick
              jag på nåder stanna kvar.
            </seg>
            <seg n="04e220f9">
              Jag upplevde Ersättningsnämndens upplägg som ett kallsinnigt
              förhör. Den sökande blev placerad framför fem personer och fick
              gå igenom hela sin historia på kort tid. Domaren ställde frågor
              utifrån redan inlämnat material med ledande frågor. Det ena av
              syskonen var så nervös över situationen att han hade tagit en
              stor dos lugnande medel för att orka sitta där över huvud taget.
              Han förväntades berätta om sitt livs värsta minnen inför något
              som såg ut som en domstol. Han broderade inte ut sina känslor
              och hur upplevelserna hade påverkat honom. Han var efter mötet
              i djup ångest. Hade han glömt att berätta något, och ansågs han
              vara trovärdig? Det gick han och bar med sig i flera dagar innan
              han fick besked.
            </seg>
            <seg n="684b95da">
              En annan kvinna hade innan hon gick till Ersättningsnämnden bestämt
              sig för att hon skulle sätta på sig en mask och se så oberörd
              ut hon kunde och undvika risken att bryta ihop i förhandlingen.
              Hon fick avslag, trots svår psykisk och fysisk misshandel på 70-talet
              som sedan övergick till sexuella övergrepp på 80-talet. Hon föll
              alltså på 1980-regeln.
            </seg>
            <seg n="7f07ee05">
              Ytterligare en kvinna har berättat att när hon kom till nämnden
              sade någon där: Nu känns det väl skönt att få dina pengar?
            </seg>
            <seg n="98536456">
              Hon berättade alltså om sitt livs smärta i barnaåren och fick
              efter några dagar ett okänsligt brev på posten om avslag. Det
              stod att man hade velat ge henne ersättning men att man inte tyckte
              att övergreppen var av allvarlig art.
            </seg>
            <seg n="ba62ad88">
              Hon ringde mig efteråt och grät och sade att hon inte orkade
              leva längre. Hon kände sig lurad av löftet om ersättning och kände
              sig oerhört förnedrad.
            </seg>
            <seg n="4f519ea6">
              Regeringen med statsministern i spetsen försvarar sina snåla
              bedömningsramar med att beloppet är mycket stort. Men trots min
              väl tilltagna lön som riksdagsledamot kan jag notera att beloppet
              är två månadslöner för statsministern. Regeringens metod verkar
              vara att historien från de sökande måste ifrågasättas. Annars
              kommer bara lycksökare att hämta ut ersättning.
            </seg>
            <seg n="dc05229f">
              Herr talman! Jag ska återgå till min berättelse om när jag följde
              med till Ersättningsnämnden. Den sökande hade då rätt till matersättning.
              Många hade rest långt, och många av dessa människor har det dåligt
              ställt. De är fattiga och utslagna. Matersättningen låg på 60
              kronor. För det skulle de köpa lunch i centrala Helsingfors. Jag
              kan berätta att en lunch i riksdagsrestaurangen kostar 80 kronor,
              och det finns inget billigare runt Ersättningsnämnden på Östermalm.
              Det var ytterligare ett slag i ansiktet. För 60 kronor kan man
              knappast äta sig mätt på McDonalds.
            </seg>
            <seg n="bf2f40d2">
              Många säger att de som sökande har känt sig ifrågasatta i varje
              steg. Det är förhör på förhör, och man har kanske en kurrande
              mage. Det finns en risk att någon som har blivit omhändertagen
              och ifrågasatt och fått en futtig upprättelse, alltså gått igenom
              regeringens mangel, och sedan inte fått ersättning slutligen har
              knäckts och permanent gett upp.
            </seg>
            <seg n="28047877">
              Herr talman! Vi har under den tid Ersättningsnämnden har varit
              verksam kunnat se hur man misstolkar begreppet allvarlig art för
              rätt till ersättning. Det fanns en spärr i ersättningen, att vanvården
              skulle vara utöver vad som var tidsenlig barnuppfostran. Sett
              i detta perspektiv verkar det rimligt. Lagen mot barnaga infördes
              inte förrän 1979. Men tolkningen av den här spärren, tillsammans
              med rekvisitet allvarlig art , har använts som förevändning för
              att inte ge ersättning. Detta är något som forskare från Linköpings
              universitet varit oerhört kritiska mot.
            </seg>
            <seg n="f684cc07">
              Det har aldrig varit okej att duscha barn i iskallt vatten. Det
              har inte heller varit okej att använda dem som slavarbetskraft.
              För övrigt förbjöds barnaga redan 1948 på barnhem. Jag vågar därför
              påstå att Ersättningsnämnden inte dömer som lagstiftaren har tänkt.
            </seg>
            <seg n="c8f32e3d">
              Jag har också hört förhandsuppgifter från jurister och även från
              de sökande om att ersättningskriterierna spretar väldigt. Om nu
              Ersättningsnämnden blir en engångsföreteelse kommer den förhoppningsvis
              att utsättas för betydande granskning i framtiden, något som handledare
              på de juridiska fakulteterna borde älska att skicka sina juridiska
              kandidater på som blodhundar för att undersöka ur varje vinkel.
              Med tanke på att ansökningstiden för ersättning går ut nu till
              nyår, blir det ett mörkt eftermäle den här riksdagen lämnar efter
              sig. Jag tror inte att den kommer klara granskningen.
            </seg>
            <seg n="7c7b3d48">
              Med tanke på att stupstocken 1980 troligen tog sitt ursprung
              i något illa genomtänkt från någon jurist på departementet och
              handlade om dubbelkompensation eller barnagagränsen borde man
              ha dubbelkollat. Hade man lyssnat på Lagrådet eller en professor
              i civilrätt – eller kanske sin egen vanvårdsutredning – hade man
              upptäckt att 1980-regeln läcker som ett såll. Man borde därför
              ha kurage att förlänga tiden för dem som upplevt riktiga rättsförluster,
              som den person jag berättade om som blivit vanvårdad både före
              och efter 1980.
            </seg>
            <seg n="65262bd2">
              Herr talman! För att byta inriktning: Jag vill även att vi ska
              tala om struktur och strukturella skillnader. Oppositionen brukar
              ju vara glada i att diskutera strukturella skillnader i dagens
              samhälle.
            </seg>
            <seg n="fcef57f1">
              En övervägande del av dem som omhändertogs förr var resandefolk
              av olika slag. De förföljdes särskilt mycket av samhället, och
              deras barn togs ifrån dem för minsta lilla. Andra var barn vars
              föräldrar ansågs olämpliga utifrån rådande normer. En del var
              barn som var i akut behov av att flyttas från sin uppväxtmiljö
              till en säker miljö. Här följer ett praktiskt exempel på socialkonservativt
              tänkande om vad jämlikhet är. Oavsett folkgrupp, oavsett kön,
              oavsett allting annat använder samhället sina tvångsmedel för
              att skilja en familj från sina barn. Då menar jag att det finns
              ett ansvar från samhället att vården och omsorgen ska bli god.
              I alla dessa delar misslyckades samhället. Man tog barn från en
              missbruksmiljö och placerade dem hos en pedofilfosterfar.
            </seg>
            <seg n="f50bb49c">
              Lyssna nu! Sverigedemokraterna är det enda parti som är beredda
              att stå upp för de barn som blivit tvångsvårdade av samhället
              – oavsett om de tillhör en resandegrupp eller är etniska svenskar,
              finnar, barn till missbrukare eller förståndshandikappade. Vi
              kan ha en metadebatt om Sverigedemokraterna och enskilda frågor
              till tids ände, men det leder inte till några lösningar. Ni andra
              partier kan hålla med oss eller låta bli – men tänk på vilka som
              kommer i kläm.
            </seg>
            <seg n="222b0e27">
              Herr talman! Vi sverigedemokrater förordar för det första ett
              mänskligt bemötande inför, under och efter förhandlingarna i Ersättningsnämnden.
              Vi förordar personligt stöd under förhandlingarna, personligt
              stöd vid avslag och obegränsad rätt till psykologsamtal. Förövaren
              staten borde inte tjäna pengar på att inte betala för psykologhjälp.
              Vi Sverigedemokrater förordar också att man inför en graderad
              skala för ersättning och att man permanentar Ersättningsnämnden
              till dess att alla sökanden fått sin sak prövad. Vi vill att man
              gör det möjligt att överpröva Ersättningsnämndens beslut, för
              att få en enhetlig praxis. Vi vill även att man gör en oberoende
              granskning av Ersättningsnämndens befintliga avgöranden, för att
              se om avgörandena är enhetliga.
            </seg>
            <seg n="cc47c493">
              Vi förordar att staten i framtiden ska stå som garant för ersättningsbeloppet,
              liksom när någon blivit felaktigt häktad. Det är ändå tvångsmedel
              som rör familjen som bara staten kan lagstifta om. Felet behöver
              dock inte vara statens alla gånger, utan det kan vara kommuner
              som brister i ansvar och inte avsätter tillräckliga medel till
              socialtjänsten eller inte prioriterar frågorna. Vi sverigedemokrater
              förordar att det införs en regressrätt, kopplad till de medel
              kommunerna erhåller varje år, för de misstag som begås när det
              gäller omhändertagande av barn.
            </seg>
            <seg n="a42ca639">
              Vi riksdagsledamöter i Sverigedemokraterna har även fått i uppgift
              av vår partistämma att verka för ett återinförande av tjänstemannaansvaret.
              Vi har också tagit fram ett mer heltäckande åtgärdsprogram som
              vi hoppas kunna presentera före nyår.
            </seg>
          </u>
          <note type="speaker" n="100af432">
            Anf. 101 AGNETA LUTTROPP (MP) replik:
          </note>
          <u who="agneta_luttropp_1e8337" xml:id="i-513ff531b9f39ff8-13" n="f95a77b5">
            <seg n="6f8545cf">
              Herr talman! De berättelser vi hör har vi nog tagit del av i
              alla partier, Margareta. Jag tänker inte närmare uppehålla mig
              vid det.
            </seg>
            <seg n="e7f609ba">
              Socialutskottet är ett av de bredaste, om inte det allra bredaste,
              utskotten i hela riksdagen. Därför vore det spännande att veta
              var Sverigedemokraterna står också i en del andra frågor. Det
              gäller till exempel läkarnas administration eller det jag frågat
              de andra partierna om, nämligen barnkonventionen i svensk lag
              och över huvud taget lite frågor som handlar om den svenska sjukvården
              – som funktionshinderfrågor. Det vore spännande att veta var Sverigedemokraterna
              står i de frågorna.
            </seg>
          </u>
          <note type="speaker" n="1d22fa11">
            Anf. 102 MARGARETA LARSSON (SD) replik:
          </note>
          <u who="margareta_larsson_d7f83a" xml:id="i-50ecde5493d70721-1" n="dc5c2482">
            <seg n="34e45985">
              Herr talman! Ja, snälla Agneta – barnkonventionen hade varit
              intressant om vi kunde börja sopa rent framför vår egen dörr först,
              men det gör vi inte. Det jag nyss har berättat om och det som
              fortsätter att ske med ungdomar när det gäller familjehem är fortfarande
              ett stort problem. Vi ska alltså sopa rent framför egen dörr innan
              vi tittar framåt.
            </seg>
            <seg n="1c343259">
              Sedan förstår jag inte varför Agneta Luttropp vill ta upp helt
              andra diskussioner än den jag tog upp i mitt anförande. Jag talade
              om Ersättningsnämnden och om vanvården. Det är vad det handlar
              om.
            </seg>
          </u>
          <note type="speaker" n="4a057b58">
            Anf. 103 AGNETA LUTTROPP (MP) replik:
          </note>
          <u who="agneta_luttropp_1e8337" xml:id="i-513ff531b9f39ff8-14" n="f95a77b5">
            <seg n="585cb9f4">
              Herr talman! Det här är en budgetdebatt om utgiftsområdet, och
              då är det naturligt att prata om just budgeten. Där fick jag inga
              riktigt klara besked.
            </seg>
          </u>
          <note type="speaker" n="7490179d">
            Anf. 104 MARGARETA LARSSON (SD) replik:
          </note>
          <u who="margareta_larsson_d7f83a" xml:id="i-50ecde5493d70721-2" n="dc5c2482">
            <seg n="a70885b2">
              Herr talman! Vi kommer att avsätta medel till det jag har presenterat
              – vårt åtgärdsprogram – i vårt vårbudgetalternativ.
            </seg>
          </u>
          <note type="speaker" n="14750428">
            Anf. 105 MAGNUS SJÖDAHL (KD):
          </note>
          <u who="magnus_sjodahl_ea579e" xml:id="i-02353d5f33d1562d-0" n="ffc33c06">
            <seg n="eb6e74ab">
              Herr talman! Politik är ett fascinerande skådespel, och jag har
              förståelse för att det kan upplevas som ganska frustrerande av
              dem som tar del av den politiska debatten. Vem ska vi tro på,
              och vad ska vi lita på? Det har i dag, liksom rätt ofta tidigare,
              målats upp ganska olika bilder av hur det står till i Sverige
              – vi som representerar regeringspartierna lyfter gärna fram det
              som är positivt, och oppositionen fokuserar på problemen. Det
              är lovsånger och klagovisor beroende på vem som tar plats i talarstolen.
            </seg>
            <seg n="0de707c1">
              Det är väl så att sanningen finns någonstans däremellan. Det
              är mycket som är bra i Sverige, men naturligtvis är allting inte
              perfekt. Det handlar om ett ständigt, idogt arbete för att förbättra
              där det finns brister och skapa ett samhälle som är så bra som
              möjligt för så många som möjligt. Det är ett ansvar som åligger
              oss alla på alla nivåer, från den enskilde personens ansträngningar
              till oss i riksdagen och på regeringsnivå.
            </seg>
            <seg n="1c7d655b">
              Utgiftsområdet Hälsovård, sjukvård och social omsorg debatterar
              vi nu. Det är alltid vanskligt att uttala sig om hur viktiga olika
              områden är, och man har självfallet en tendens att tycka att just
              det man själv ägnar sig åt eller har ansvar för är viktigare än
              allting annat. Men om man frågar svenska folket hamnar just detta
              område ofta i topp när de ska gradera vad som är viktigt att det
              fungerar.
            </seg>
            <seg n="88e05088">
              Vi hör ibland i debatten att vi sänker skatterna och sparar in
              på välfärden. Sanningen är dock att under tiden som vi har genomfört
              skattelättnader, som har gjort att en vanlig löntagare fått en
              extra månadslön att disponera varje år, har skatteintäkterna ökat.
              Satsningarna på välfärden har också ökat. Det har även gett möjlighet
              för den som så vill att gå ned i arbetstid och få ut lika mycket
              i lön. Det är en möjlighet som är lagstadgad för småbarnsföräldrar
              att använda sig av – man kan gå ned i arbetstid, och tack vare
              skattelättnaden kan man få ut samma lön.
            </seg>
            <seg n="70b75f01">
              Arbetslinjen i all ära – den omfattar jag naturligtvis – men
              det jag vill kalla relationslinjen är nog så viktigt. Det handlar
              om att vi ska hinna med våra närmaste. Jag tror att få människor
              på sin ålderdom funderar på att de borde ha arbetat mer. Jag tänker
              att det nog är fler som önskar att de hade lagt mer tid på personer
              i sin närhet. Familjen och andra gemenskaper tror jag är väldigt
              viktigt att vi hinner med. Rådet att ge mer tid och mindre pengar
              till personer i ens närhet tror jag är ett råd vi alla kan ta
              till oss.
            </seg>
            <seg n="35313d9b">
              Utgiftsområdet som vi debatterar omfattar 62 miljarder, men det
              är långt ifrån vad de totala åtagandena för Sverige handlar om.
              Den största delen ligger på kommuner och landsting. Närmare 300
              kommuner och drygt 20 landsting eller regioner hanterar de största
              kostnaderna för det som ligger under vård och omsorg. Av de 62
              miljarderna handlar närmare 80 procent om tre olika poster: den
              statliga assistansersättningen, bidrag till läkemedelsförmåner
              och tandvården.
            </seg>
            <seg n="7cc7d806">
              Herr talman! Politik handlar om att beskriva en verklighet och
              måla en bild av ett samhälle som vi vill skapa. Jag vill lyfta
              fram två färska rapporter som visar på en glädjande utveckling.
              Det är inga rapporter som är författade på Regeringskansliet,
              utan de kommer från oberoende organisationer.
            </seg>
            <seg n="32c140c1">
              Den första är Rädda Barnens rapport om det som man benämner barnfattigdom
              som visar på en minskning. Man anger i rapporten att man ser positivt
              på flera av regeringens förslag, som man bedömer kommer att leda
              i rätt riktning när det gäller att ytterligare minska den ekonomiska
              utsattheten för barn.
            </seg>
            <seg n="8d47f807">
              Den andra rapporten är från CAN, Centralförbundet för alkohol-
              och narkotikaupplysning, som årligen redovisar skolungdomars drogvanor.
              Här ser vi en tydlig trend mot minskad användning av såväl alkohol
              som tobak och narkotika. Det är en utveckling som har pågått under
              flera år, och även årets resultat pekar på en fortsatt minskning.
              Det är alltså inte så att summan av lasterna är konstant, som
              man ibland tror. Det sker ingen överflyttning från det ena till
              det andra när det gäller tobak, alkohol och narkotika. Här gäller
              det att vi inte ger vika för de drogliberala krafterna, som tänjer
              på gränserna och på ett mer eller mindre försåtligt sätt vill
              tjäna pengar på att sälja beroendeframkallande medel, vare sig
              det handlar om alkohol, tobak eller narkotika. Det är viktigt
              att vi håller fast vid den linjen som omfattas av de flesta.
            </seg>
            <seg n="2c87103d">
              Ett område där det definitivt finns en förbättringspotential
              – det har nämnts här tidigare och jag vill också lyfta fram det
              – är de funktionsnedsattas delaktighet i arbetslivet. Ibland använder
              vi lite slarvigt ordet funktionshindrade när vi talar om personer.
              Det kan tyckas vara en petitess, men jag tycker att det är viktigt
              att vi försöker använda rätt ord. Hindren finns i miljön, och
              det är dessa hinder som vi ska göra vad vi kan för att undanröja.
              Personerna som vi talar om har en funktionsnedsättning.
            </seg>
            <seg n="7cafc236">
              LSS-reformen ska vi värna om. Den har inneburit så mycket för
              så många, och vi ska se till att den inte urholkas. De som har
              rätt till insatser enligt denna rättighetslag ska få det också
              i fortsättningen. Det måste vi hjälpas åt att bevaka med gemensamma
              ansträngningar.
            </seg>
            <seg n="eaf684e2">
              Jag är glad att ett enigt arbetsmarknadsutskott har ställt sig
              bakom att regeringen skyndsamt bör återkomma med förslag som tar
              sin utgångspunkt i Funkautredningens förslag. Här finns många
              bra idéer. Vissa delar har genomförts, men vi behöver gå vidare
              här. Arbetslösheten är avsevärt högre bland de funktionsnedsatta
              än i övriga befolkningen, och det är inte acceptabelt. Det handlar
              naturligtvis delvis om attityder. Arbetsplatser som har funktionsnedsatta
              bland sina medarbetare vittnar ofta om vilken tillgång de är.
              Det finns många goda exempel på detta.
            </seg>
            <seg n="6fdcb585">
              Men det behövs också skarpa förslag som föreslås i utredningen
              som heter Sänkta trösklar – högt i tak . Det är glädjande att
              vi tycks ha en politisk enighet om att vi kan gå vidare här. Jag
              ser fram emot att vi når fram på detta mycket viktiga område.
            </seg>
            <seg n="0d3ba2fd">
              Slutligen välkomnar jag självklart det besked som Maria Larsson
              gav här i en interpellationsdebatt som jag lyssnade på i fredags.
              Där uttalade hon att det kommer en proposition om att bristande
              tillgänglighet ska utgöra grund för diskriminering. Det är något
              som är efterlängtat, och jag hoppas att det inte ska dra ut på
              tiden.
            </seg>
            <seg n="d56ee5cc">
              Med dessa ord vill jag tillönska herr talman, ledamöter och övriga
              lyssnare en god och avkopplande julhelg.
            </seg>
          </u>
          <note type="speaker" n="eeb8e50d">
            Anf. 106 MEERI WASBERG (S):
          </note>
          <u who="meeri_wasberg_ebd701" xml:id="i-672214720b7812ff-0" n="41969371">
            <seg n="c2d4c494">
              Herr talman! Det finns mycket som är bra i Sverige, men utmaningarna
              är många och stora. Arbetslösheten har bitit sig fast, skolresultaten
              faller och vården tampas med sina uppgifter.
            </seg>
            <seg n="b08961cb">
              Moderaterna lovade lägre arbetslöshet och minskat utanförskap,
              och ambitionen var det inget fel på. Men verkligheten visar att
              deras svar på varje samhällsproblem, nämligen att sänka skatter
              och försämra våra trygghetssystem, inte funkar.
            </seg>
            <seg n="afcd7f75">
              Vi socialdemokrater vill se ett land där vi tillsammans samlas
              för att utveckla vår samhällsmodell. Likväl som vi ställer krav
              på varandra hjälps vi åt.
            </seg>
            <seg n="37c1b952">
              Därför, herr talman, vill jag först säga några ord om den utmaning
              som alltför många människor runt om i landet möter varje dag och
              om den ansträngning som det också innebär för kommunernas ekonomi.
            </seg>
            <seg n="718b5b1a">
              Det är ingen nyhet att den borgerliga regeringen alltsedan 2006
              har monterat ned trygghetssystemen och på det sättet skjutit över
              kostnader för arbetslöshet på kommunerna. Över 40 procent av dem
              som i dag är beroende av försörjningsstöd, som vi i dagligt tal
              kallar för socialbidrag, är det enbart på grund av att de är arbetslösa.
            </seg>
            <seg n="5bfec46f">
              Under det här året har kommunerna visserligen fått utökade möjligheter
              att ge dessa personer, oavsett ålder, stöd i form av praktik eller
              annan kompetenshöjande åtgärd för att hitta ett nytt jobb. Det
              är också kostnader som egentligen borde ligga på staten. Men tyvärr
              har ju inte heller Arbetsförmedlingen fått rimliga förutsättningar
              av regeringen att göra sitt jobb. Att människor blir fattigare
              för dem inte närmare ett jobb. Det handlar snarare om att de utifrån
              var och ens behov och förutsättningar har rätt till ett individuellt
              stöd för att finna, få och behålla ett arbete.
            </seg>
            <seg n="f7bb0435">
              Det finns ett mål som är viktigare än andra, nämligen att Sverige
              ska ha lägst arbetslöshet i Europa 2020. Det kräver mer samarbete
              och mer investeringar, så att svenska företag kan möta framtiden
              genom att växa och anställa. Det är då som vi på bästa sätt kan
              ta oss an de stora framtidsutmaningarna, som att minska klimatförändringarna
              och säkra tillväxten i den globala konkurrensen. Med fler jobb
              får vi också råd med en välfärd att vara stolta över, och om det
              verkar det i alla fall inte råda något tvivel om man har följt
              den här debatten.
            </seg>
            <seg n="b4b5f78f">
              Herr talman! Nästa område som jag vill beröra under mitt anförande
              får mig osökt att tänkta på finansminister Anders Borg. Han sade
              nämligen vid ett tillfälle att det ska löna sig att arbeta snarare
              än att röka och supa. Om detta skulle vi i sig kunna ha en ganska
              lång debatt, men min fundering är hur det stämmer överens med
              regeringens sätt att i mycket intensiv ultrarapid ta till sig
              kritiken mot de hål som finns i alkohollagen, som både Systembolaget
              och andra har försökt uppmärksamma regeringen på.
            </seg>
            <seg n="d1b756de">
              Vi har, som har nämnts under debatten, kunnat följa den senaste
              tidens händelseutveckling. Och om vi i Sverige vill fortsätta
              med en ansvarsfull alkoholpolitik måste aktionshastigheten hos
              regeringen öka betydligt. Ansvarigt statsråd har på sitt bord
              det betänkande som utredaren lämnade i juli och som nu varit ute
              på remiss till den 1 december. Med tanke på vad utredningen kom
              fram till får vi innerligt hoppas att den grundliga analys som
              statsrådet hänvisade till i ett svar på en skriftlig fråga från
              mig inte drar ut alltför långt på tiden. Då kanske finansministerns
              uttalande om vad som ska löna sig kan komma i en annan dager,
              men det var kanske inte folkhälsoperspektivet som avsågs. Det
              kanske snarare får ses som ett utslag av moralism över vad de
              plånboksförstärkande pengarna ska användas till.
            </seg>
            <seg n="93e3287e">
              Vi socialdemokrater anser att den alkoholpolitiska modellen med
              folkhälsan i centrum har fungerat väl – en modell där Systembolaget
              har uppdraget att ansvara för försäljningen av alkohol till konsumenter
              och som inte har som sin främsta uppgift att tjäna så mycket pengar
              som möjligt genom att öka försäljningen. Precis som min partikollega
              Lena Hallengren kan man ju undra varför inte regeringen har petat
              in det här i budgeten, när man från tid till annan har tagit för
              vana att lägga in olika lagstiftningsdelar i budgeten.
            </seg>
            <seg n="fadd4bc1">
              Herr talman! Avslutningsvis vill jag bara återknyta till inledningen
              av mitt anförande. Även jag vill lyfta fram att vi är emot regeringens
              aviserade utformning av förslaget till en fritidspeng för barn
              och ungdomar, och det finns flera skäl till det. Vi tycker att
              det borde vara bättre att höja försörjningsstödsnormen, för vi
              tror att de här barnfamiljerna, precis som andra barnfamiljer,
              är kapabla att hantera sin situation och bestämma själva.
            </seg>
            <seg n="727e9e5b">
              Till de partier i Alliansen som i denna debatt har sagt sig vilja
              göra barnkonventionen till svensk lag kan jag bara säga: Det var
              synd att ni inte röstade för det när möjligheten gavs för ungefär
              ett år sedan.
            </seg>
          </u>
          <note n="bcaf49c3">
            I detta anförande instämde Ann Arleklo, Lennart Axelsson, Catharina
            Bråkenhielm, Lena Hallengren och Gunnar Sandberg (alla S).
          </note>
          <note n="76b4e8fe">
            Överläggningen var härmed avslutad.
          </note>
          <note n="8fc5dfe9">
            9 § Internationellt bistånd
          </note>
          <note type="speaker" n="c810dc0f">
            Anf. 107 KENNETH G FORSLUND (S):
          </note>
          <u who="kenneth_g_forslund_7d5e05" xml:id="i-175d90e94608dc9c-0" n="d56f10c9">
            <seg n="a56ed2c9">
              Herr talman! För att inte glömma bort det i slutet börjar jag
              med att yrka bifall till två av de reservationer som Socialdemokraterna
              har i betänkandet. Jag yrkar bifall till reservation 11 om kapital-
              och skatteflykt och reservation 16 om styrning, uppföljning och
              utvärdering. Vi står givetvis bakom övriga socialdemokratiska
              reservationer också men avstår från att yrka på dem för att spara
              lite tid i den kommande voteringen. I övriga punkter står vi bakom
              utskottets förslag till beslut.
            </seg>
            <seg n="030d9593">
              Herr talman! Jag vill särskilt lyfta upp det första förslaget
              till beslut i betänkandet som vi står bakom. Det handlar om målet
              för utgiftsområde 7, alltså målet för biståndspolitiken.
            </seg>
            <seg n="bf267212">
              Regeringen föreslog i budgetpropositionen ett nytt biståndspolitiskt
              mål. Det kan vara värt att påminna om att det tidigare målet formulerades
              så här: Målet för internationellt utvecklingssamarbete är att
              bidra till att skapa förutsättningar för fattiga människor att
              förbättra sina levnadsvillkor.
            </seg>
            <seg n="70692b6d">
              Regeringen föreslog i budgetpropositionen följande målformulering:
              förbättrade levnadsvillkor för människor som lever i fattigdom
              och förtryck.
            </seg>
            <seg n="03bcc4da">
              Man lade till begreppet förtryck utan att göra närmare definitioner
              eller avgränsningar av hur det skulle tolkas. Skulle det svenska
              biståndet gå till människor som lever i både fattigdom och förtryck,
              eller räckte det att vara fattig eller förtryckt? Det här skapade
              olyckliga oklarheter.
            </seg>
            <seg n="2e9227ee">
              I målformuleringen som regeringen föreslog togs dessutom perspektivet
              att fattiga människor själva ska kunna förbättra sina levnadsvillkor
              bort. Sammantaget blev målformuleringen olycklig, otydlig och
              oanvändbar.
            </seg>
            <seg n="66664e56">
              Det mål som gäller i dag slogs fast av riksdagen i samband med
              betänkandet om politiken för global utveckling 2003. Beslutet
              föregicks av en omfattande beredning som involverade en lång rad
              organisationer och personer. Det biståndsmål som den processen
              till slut mynnade ut i var väl och brett förankrat.
            </seg>
            <seg n="0ed2eb2f">
              Målet för det internationella utvecklingssamarbetet, att bidra
              till att skapa förutsättningar för fattiga människor att förbättra
              sina levnadsvillkor, har gällt sedan dess.
            </seg>
            <seg n="9ff18ad8">
              År 2008 delades utgiftsområdet upp i två delområden med olika
              mål. Vi anser att det är bra att man nu återgår till att ha ett
              och samma mål för hela utgiftsområdet.
            </seg>
            <seg n="e5081544">
              Däremot har vi socialdemokrater allvarliga invändningar mot den
              målformulering som regeringen föreslagit och framför allt mot
              den närmast totala avsaknaden av process för att arbeta fram ett
              förslag till nytt mål.
            </seg>
            <seg n="977576e9">
              Det nya mål som föreslagits av regeringen i budgetpropositionen
              för 2014 har inte varit föremål för någon djupare beredning. Vi
              menar att det är olyckligt att regeringen väljer att hantera det
              svenska utvecklingssamarbetet på ett så lättvindigt sätt.
            </seg>
            <seg n="5e240870">
              Förslaget till mål som regeringen lagt fram har som sagt inte
              varit föremål för en ordentlig beredning och inte heller föregåtts
              av diskussioner med riksdagens partier eller med biståndsaktörer.
              Det som tidigare hanterats som ett riksdagsbeslut i särskild ordning
              förväntades nu passera igenom i samband med detta budgetbeslut.
            </seg>
            <seg n="065f3865">
              Tack vare konstruktiva diskussioner i utrikesutskottet har vi
              i detta betänkande kunnat enas om en bättre målformulering, dock
              utan att göra anspråk på att den är vare sig perfekt eller slutgiltig.
            </seg>
            <seg n="3fa40af3">
              Det är en målformulering som till skillnad från regeringens förslag
              beskriver vikten av att det svenska utvecklingssamarbetet alltjämt
              ser fattiga människor som aktiva aktörer för sin egen utveckling
              och inte som passiva mottagare av svenskt bistånd.
            </seg>
            <seg n="160c8f2f">
              Självfallet hade det varit önskvärt att regeringen, för att säkerställa
              såväl förankring som kvalitetssäkring, hade arbetat fram den nya
              målformuleringen i en annan anda. Tyvärr har vi många gånger med
              denna regering sett hur biståndspolitiken bedrivs i slutna processer,
              ofta med mindre goda resultat som följd.
            </seg>
            <seg n="4d4d07b1">
              Det förslag till biståndsmål som utrikesutskottets nu lägger
              fram till riksdagen i betänkandet lyder: att skapa förutsättningar
              för förbättrade levnadsvillkor för människor som lever i fattigdom
              och förtryck.
            </seg>
            <seg n="fb489a31">
              Människors egna aktiva ansvar och handlingar är åter med i målformuleringen.
            </seg>
            <seg n="0498281c">
              Jag yrkar bifall till detta och tackar för ett gott och konstruktivt
              arbete i utskottet.
            </seg>
            <seg n="faf8c8c0">
              Herr talman! Det svenska utvecklingssamarbetet har god kvalitet
              och ger resultat. Samtidigt behöver biståndet utvecklas och förbättras
              ytterligare. Styrningen måste förbättras. Den ska vara tydlig,
              och rätt saker ska mätas och utvärderas.
            </seg>
            <seg n="f58f3178">
              Jakt på kortsiktiga resultat och lätt mätbara insatser får inte
              äga rum på bekostnad av långsiktiga arbetssätt. Öppenhet och transparens
              måste i högre grad än i dag prägla beslutsprocesserna, utvecklingsdebatten
              och reformarbetet inom det internationella utvecklingssamarbetet.
            </seg>
            <seg n="e9e3ccf0">
              En samlad översyn bör göras av det svenska utvecklingssamarbetets
              styrning, organisation och rollfördelning. Där bör analyseras
              hur Utrikesdepartementets och Sidas roller ser ut efter de genomförda
              förändringarna. Frågan är om dagens rollfördelning är organiserad
              på ett optimalt sätt, om olika kompetenser har gått förlorade
              till följd av förändringar och om dessa i så fall behöver byggas
              upp på nytt.
            </seg>
            <seg n="186320cf">
              I översynen bör det skapas klarhet i vilka krav som ställs på
              olika aktörer, vilka resultat som förväntas och hur dessa ska
              redovisas. Kraven ska vara höga på ordning och reda samt resultat
              i den internationella utvecklingsverksamheten. Samma höga krav
              och mål ska gälla för alla aktörer, exempelvis Utrikesdepartementet,
              Sida, folkrörelser och näringsliv. Samtidigt får inte byråkratiseringen
              av utvecklingssamarbetet fortsätta att växa så att den hämmar
              verksamheten eller hindrar nytänkande.
            </seg>
            <seg n="7094fef6">
              Vilken kompetensförsörjning som krävs för att möjliggöra ett
              utvecklingssamarbete med hög kvalitet är en viktig fråga som bör
              ingå i översynen.
            </seg>
            <seg n="28b840ff">
              Genom hög kompetens i utvecklingsfrågor, analys och idéutveckling
              kan Sverige också i fortsättningen spela en viktig roll i utvecklingspolitiken
              och bedriva en verksamhet i världsklass.
            </seg>
            <seg n="bb24c097">
              Arbetet med landkoncentration behöver ses över. Det handlar till
              exempel om hur länder kan fasas ut ur bilateralt utvecklingssamarbete
              utan att relationer och kunskap går förlorade, hur en landkoncentration
              kan få genomslag och hur andra arbetsformer, som multilateralt
              utvecklingssamarbete och samordning med andra givare, kan spela
              in.
            </seg>
            <seg n="9fcdb9ee">
              I översynen av utvecklingssamarbetets styrning, organisation
              och rollfördelning bör ingå att belysa vilka förändringar som
              har genomförts och vilka effekterna har blivit samtidigt som perspektiv
              från omvärldsförändringar och internationella reformprocesser
              beaktas.
            </seg>
            <seg n="37184e55">
              Översynen bör göras i en öppen process och leda till att förslag
              läggs fram om hur man ska få till stånd en väl fungerande och
              ändamålsenlig organisation och rollfördelning.
            </seg>
            <seg n="fd583ca5">
              För varje biståndskrona som betalas världen över, inte bara av
              Sverige utan av alla länder som lägger pengar på bistånd, försvinner
              tyvärr många gånger fler kronor i kapital- och skatteflykt. Vissa
              uppgifter tyder på att det rent av är tio gånger så mycket. Det
              är medel som utvecklingsländerna behöver använda till fattigdomsbekämpning
              och samhällsservice för sina medborgare.
            </seg>
            <seg n="6f060930">
              Inom exempelvis FN, OECD och EU pågår olika arbeten för att motverka
              detta. Ett exempel är krav på land-till-land-rapportering som
              ett verktyg mot skatteflykt och korruption, vilket bör utökas
              till fler sektorer och företag.
            </seg>
            <seg n="e6082c6c">
              Ökad öppenhet gör det lättare att följa upp företagens verksamhet
              och leder till skärpt förhållningssätt. Det är självfallet något
              som jag som socialdemokrat välkomnar.
            </seg>
            <seg n="6fa60e33">
              Likaså måste kraft läggas på att motverka skatteparadis. Automatiskt
              informationsutbyte är ett viktigt verktyg i det arbetet. Sverige
              har förutsättningar att vara ett föregångsland för skatteuppbörd
              och skatteförvaltning och bör därför vara pådrivande i det internationella
              arbetet med beskattning.
            </seg>
            <seg n="1790d7d7">
              Men som jag har förstått det är den nuvarande regeringen inte
              intresserad av att driva de här frågorna utan har tvärtom till
              och med varit avvisande till EU-kommissionens förslag när det
              gäller informationsutbyte för att försvåra skatteflykt.
            </seg>
            <seg n="11c81f4f">
              Ett av de argument regeringen har är att det i de fattiga länder
              som drabbas av skatteflykt ändå inte finns några skattemyndigheter
              som kan ta hand om informationen och använda den. Ja, det är faktiskt
              så det uttrycks av regeringen i ett PM med förhandlingsinstruktioner
              om dessa frågor.
            </seg>
            <seg n="d6714cc4">
              Att bekämpa korruption liksom skatteparadis och skatteflykt är
              viktiga komponenter för att kunna stärka politiska och ekonomiska
              institutioner. Sverige ska också sträva efter nolltolerans mot
              korruption i utvecklingssamarbetet.
            </seg>
            <seg n="c30f3f70">
              Ett viktigt verktyg i det arbetet är att skapa ett inhemskt tryck
              mot korruption genom fri press, ett fungerande och oberoende rättsväsen
              samt ett starkt civilt samhälle i de länder vi samarbetar med.
            </seg>
            <seg n="b33d8e82">
              Socialdemokraterna, Miljöpartiet och Vänsterpartiet vill att
              Sverige verkar för skärpta internationella regelverk för att motverka
              kapital- och skatteflykt. Det är genom ett aktivt kapacitetsstärkande
              arbete gällande skatteuppbörd och skatteförvaltning vi kan nå
              det. Skatteparadis ska motverkas oavsett vem eller vilket land
              som drabbas.
            </seg>
          </u>
          <note type="speaker" n="4e4b8712">
            Anf. 108 BODIL CEBALLOS (MP):
          </note>
          <u who="bodil_ceballos_9366f3" xml:id="i-ff68647582c9176a-0" n="fdd58b98">
            <seg n="fba05875">
              Herr talman! Jag vill börja med att hälsa nya biståndsministern
              välkommen till sin första biståndsbudgetdebatt. Vi andra har varit
              med ett antal gånger redan, och vi är ett rätt pratglatt gäng.
            </seg>
            <seg n="c5592875">
              Det har hänt en del sedan vi diskuterade biståndsbudgeten förra
              året. Inte minst har vi en ny biståndsminister efter att hela
              havet har stormat under året som gått eller under ett antal år
              som gått.
            </seg>
            <seg n="9e0b3de1">
              Vi i oppositionen har väntat och väntat på den utlovade biståndspolitiska
              plattformen. Frivilligorganisationerna har väntat på den. Myndigheterna
              har väntat på den. Ingen har riktigt vetat vartåt vinden blåser
              förutom att den ibland varit av orkanstyrka. Vi anser att den
              nya plattformen borde presenteras för riksdagen som en proposition
              i stället för som skrivelse.
            </seg>
            <seg n="176e6c79">
              Förankringen i riksdagen har i det stora hela varit obefintlig
              när det gäller plattformen, och politiken har präglats av ryckighet.
              Fyrverkeribistånd brukar vi kalla det i Miljöpartiet. Och nu har
              vi plötsligt utan förankring fått ett nytt övergripande mål för
              biståndspolitiken, som Kenneth G Forslund precis talade om. Som
              han också sade har vi i god samarbetsanda lyckats få till en bättre
              skrivning.
            </seg>
            <seg n="666e045b">
              Kritik mot biståndet har förts fram från olika håll, inte minst
              i reportageserier i tidningarna och av tankesmedjan Timbro. Kritiken
              har under de gångna åren riktat sig mot folkrörelser, Sida, FN,
              Sadev, UD, generaldirektörer och ministern själv. Ingen har gått
              säker för kritik, här i Sverige vill säga. När man befinner sig
              utanför landets gränser är det i stället idel lovord av det svenska
              biståndet, precis som tidigare.
            </seg>
            <seg n="8cca2678">
              I biståndspolitiken har det ena dagen varit ett besked och nästa
              dag ett annat. Jag hoppas att vår nya minister tar det lite lugnare
              och låter alla våra mycket kompetenta medarbetare på såväl UD
              och Sida som i folkrörelserna få fortsätta att göra ett bra och
              viktigt jobb även i framtiden och att de får arbetsro. Jag säger
              inte att all förändring är dålig eller onödig, däremot att den
              behöver vara förstådd, förankrad och kännas genomtänkt.
            </seg>
            <seg n="24135803">
              Herr talman! Jag är nyligen hemkommen från Bolivia, som är ett
              av de länder som regeringen i och med årets budget bestämt sig
              för att fasa ut. Jag håller inte med regeringen om det valet,
              särskilt inte eftersom Bolivia bara för några år sedan var ett
              land som regeringen valde att ha ett långsiktigt bistånd till
              på grund av fattigdomsproblematik.
            </seg>
            <seg n="f1364217">
              Det är sant att det hänt mycket i Bolivia och att det byggs så
              att det knakar. Landet är dock fortfarande fattigt. Inte minst
              är det så att det ökade välståndet inte når alla.
            </seg>
            <seg n="273a4e23">
              När det gäller demokratibygge har Bolivia fortfarande mycket
              att lära, liksom när det gäller miljö och respekt för urfolkens
              mark.
            </seg>
            <seg n="a6fef57d">
              Just nu pågår en konflikt om en motorväg som ska passera på ett
              dubbelt skyddat område: nationalpark och urfolks mark. Regeringen
              vill trots det bygga den vilket lett till stor besvikelse bland
              flera urfolksgrupper som förväntade sig något annat av presidenten,
              inte minst med tanke på att den nya konstitutionen garanterar
              naturens egna rättigheter. Inför valet nästa år har de i stället
              valt att gå ihop i en allians med mina partikolleger i De gröna.
              En förhoppning är att driva igenom en annan lokalisering av vägen.
            </seg>
            <seg n="358916dd">
              I Bolivia träffade jag förutom Miljöpartiets biståndsstiftelse
              Green Forums samarbetspart Partido Verde också UNDP och Idea på
              ett möte på ambassaden. Och som vanligt när jag kommer i kontakt
              med svenskt bistånd känner jag mig väldigt glad och stolt över
              att allt gott vi åstadkommer i världen. Jag känner också en väldig
              frustration när jag vet att vi håller på att lämna länder eller
              avsluta projekt när vi nått halvvägs i arbetet – innan vi nått
              i mål.
            </seg>
            <seg n="6f803e3d">
              Det är vad som nu sker i Bolivia, och det är vad som höll på
              att hända också i Guatemala och Colombia men som vi med mångas
              gemensamma krafter och mycket påtryckningar lyckades stoppa. Än
              är det inte för sent för regeringen att ångra sig när det gäller
              Bolivia. Ambassaden har påbörjat utfasningen, men varför inte
              ta ett steg tillbaka redan när det är dags för vårbudgeten?
            </seg>
            <seg n="aba504ff">
              Saken är den att goda resultat nu börjar noteras i Latinamerika
              efter att biståndsarbete har bedrivits under många år för att
              främja freds- och försoningsprocesser, demokrati och mänskliga
              rättigheter och inte minst kvinnors rättigheter. Sverige har spelat
              och spelar fortfarande en viktig roll inte minst i Colombia och
              Guatemala.
            </seg>
            <seg n="8d9eafe8">
              Att lämna länder där varken fred, försoning, demokrati eller
              mänskliga rättigheter är säkerställda och där stor fattigdom dessutom
              råder i delar av befolkningen vore att ge upp på halva vägen.
              Att inte säkra en kontinuitet i det påbörjade arbetet är lite
              som att kasta pengarna i sjön.
            </seg>
            <seg n="4028c8c5">
              Herr talman! Sverige och övriga 23 länder i klimatkonventionens
              grupp av Annex 2-länder har förbundit sig att göra två saker:
              att minska sina egna utsläpp till hållbara nivåer och att utöver
              biståndet finansiera utsläppsminskningar och anpassningsåtgärder
              i fattiga länder till ett belopp om 100 miljarder amerikanska
              dollar per år från 2020. Inget land har hittills levt upp till
              något av löftena.
            </seg>
            <seg n="fbb2f8ad">
              Klimatinvesteringar bör enligt Miljöpartiet göras utan krav på
              kompensation i form av mer eller mindre fiktiva utsläppsrätter.
              Enligt FN:s klimatkonvention ska finansieringen bestå av nya medel.
              För Sveriges del innebär det att resurser bör avsättas utöver
              biståndsramen på 1 procent av bni.
            </seg>
            <seg n="beea37e8">
              Men inte heller i årets budgetproposition avsätter regeringen
              nya och additionella medel för klimatfinansiering, samtidigt som
              det är omöjligt att få en samlad bild av vilka klimatinsatser
              som planeras inom biståndsramen.
            </seg>
            <seg n="8f832d92">
              Miljöpartiet menar att allt bistånd ska vara miljö- och klimatsäkrat.
              Vi säger självklart inte nej till särskilda klimatrelaterade satsningar
              med finansiering också från biståndsramen, men vi vill att Sverige
              ska vara ett föredöme och särredovisa vad som är klimatrelaterat
              bistånd och vad som är klimatskadestånd, det vill säga återbetalning
              av den klimatskuld vi har.
            </seg>
            <seg n="b772601a">
              För att nå upp till de summor som utlovats för att finansiera
              utsläppsminskningar och anpassningsåtgärder i fattiga länder måste
              vi utveckla finansieringskällor utanför statsbudgeten. Miljöpartiet
              vill att de intäkter som i dag tillförs statsbudgeten genom auktionering
              inom EU:s handel med utsläppsrätter används till internationella
              klimatinsatser.
            </seg>
            <seg n="7cd8e469">
              Utöver det vill vi tillföra 2 miljarder kronor genom att skapa
              ett nytt anslag för klimatsatsning i utvecklingsländer under utgiftsområde
              20 Allmän miljö- och naturvård. Klimatfinansieringen ska alltså
              inte, som i dag, tas från biståndet.
            </seg>
            <seg n="aeb3e283">
              Herr talman! Alltför få länder lever upp till målet att ge 0,7
              procent till bistånd. I spåren av den finansiella krisen har många
              länder uppenbara problem att bibehålla det bistånd de redan har
              och som dessutom ligger under 0,7. Det blir allt viktigare att
              mobilisera resurser till de fattigaste länderna, som är de som
              drabbas hårdast av nedgången i den globala ekonomin.
            </seg>
            <seg n="0fc98886">
              Det behövs ökade ekonomiska resurser för att kunna nå millenniemålen.
              En skatt på finansiella transaktioner har under många år förts
              fram som en alternativ mekanism för att finansiera utveckling,
              och efter finanskrisen 2008 har frågan vunnit ökat politiskt stöd.
              En skatt på finansiella transaktioner kan bidra såväl till finansiell
              stabilitet som till att generera resurser för utvecklingssamarbete
              och klimatarbete. Den långsiktiga ambitionen bör vara att en sådan
              skatt införs på global nivå, men i dagsläget ter sig EU-nivån
              mer realistisk. Vi vill att intäkterna från en sådan skatt går
              tillbaka till medlemsländerna, som själva disponerar dessa medel.
            </seg>
            <seg n="3ad3a13f">
              En global skatt på koldioxid är ett annat alternativ som skulle
              ge ökade resurser till FN:s arbete och samtidigt skapa incitament
              för att minska världens koldioxidutsläpp. En sektorsövergripande
              skatt på koldioxid bör utformas som en minimiskatt som administreras
              av respektive land. Gränsöverskridande utsläppskällor som bunkerbränslen
              för flyg- och sjöfart kan med fördel regleras genom en globalt
              harmoniserad skatt vars intäkter går till FN:s utvecklingsarbete.
              Sverige bör verka för sådana skatter internationellt och genom
              EU.
            </seg>
            <seg n="e1c3982a">
              Herr talman! Trots att det finns tillräckligt med livsmedel för
              att svält inte ska behöva förekomma saknar en miljard människor
              mat för dagen. Några av hindren för livsmedelsförsörjning är bristande
              möjligheter att lagra och distribuera livsmedel, outvecklat jordbruk
              med stor variation i skördarna och rika länders och regioners
              jordbrukspolitik. Jordbruket har stor betydelse för sysselsättningen
              och för livsmedelsförsörjningen i väldigt många länder. En stor
              del av de fattigaste människorna är jordbrukare. Många är kvinnor.
            </seg>
            <seg n="4ea845eb">
              Världens livsmedelsförsörjning är också beroende av billig olja
              som bidrar till att markresurser och vattenresurser överutnyttjas
              på flera håll. En växande och allt rikare befolkning och behovet
              av att minska konsumtionen av fossila råvaror kommer att öka trycket
              än mer på markanvändning och hoten mot biologisk mångfald. Land
              grabbing är redan ett växande problem, då odlingsbar mark tas
              över av stora investerare som ofta utnyttjar den för produktion
              som inte kommer lokalbefolkningen till del.
            </seg>
            <seg n="e26749ca">
              Den ohållbara livsmedelsproduktionen rubbar jordens kvävecykel
              och står också för en betydande del av växthusgaser, förlust av
              biologisk mångfald och spridning av kemikalier. Därför behöver
              vi öka såväl det bilaterala stödet som det multilaterala stödet
              till utveckling av ekologiskt jordbruk, i synnerhet till småskaligt
              jordbruk i Afrika söder om Sahara.
            </seg>
            <seg n="926d7950">
              För att klara klimatpåverkan måste vi inse att en bevarad biologisk
              mångfald är viktig för ekosystemens förmåga att återhämta sig
              från störningar som klimatförändringar och för att kunna tillhandahålla
              livsnödvändiga ekosystemtjänster även i fortsättningen. Skogsskövling
              och omvandling av naturskogar till skogsplantager, utvidgning
              och omvandling av jordbruket, fiske och föroreningar är orsaker
              till att biologisk mångfald går förlorad och därmed också människors
              möjligheter att producera sin mat. Därför måste Sverige motverka
              alla satsningar som kan få betydande negativa konsekvenser för
              biologisk mångfald, både i det bilaterala och i det multilaterala
              utvecklingssamarbetet samt i det utvecklingssamarbete som genomförs
              av det privata näringslivet.
            </seg>
            <seg n="34cdc5bd">
              Herr talman! Varje år tar Miljöpartiet upp frågan om de allt
              större avräkningarna av biståndet. Vi menar att regeringen måste
              kvalitetssäkra de avräkningar som görs. Tidigare försök att finansiera
              ambassader som inte bedrev biståndsrelaterad verksamhet kritiserades
              av OECD-Dac, och det tvingade regeringen att ändra beräkningsgrunderna.
              Den procent av bni som utgör biståndsramen ska användas för att
              bekämpa fattigdom och förtryck samt bidra till utveckling, inget
              annat.
            </seg>
            <seg n="9f9c1fcb">
              Regeringen bör därför upprätta ett tydligt och transparent system
              som visar hur avräkningarna bidrar till målsättningarna i Sveriges
              politik för global utveckling, det vill säga fattigdomsbekämpning.
              Redovisningen ska förhålla sig till Dacs regelverk, och Sverige
              ska inte vara ett land som tänjer på tolkningsutrymmet för vad
              som är bistånd eller inte.
            </seg>
            <seg n="d0ae9244">
              I dag är Migrationsverket Sveriges i särklass största mottagare
              av svenskt bistånd, och biståndet finansierar ca 90 procent av
              vårt flyktingmottagande. Det är inte en hemlighet eller nyhet
              att Miljöpartiet är starkt kritiskt till att regeringen låter
              biståndet bekosta en så stor andel av Sveriges flyktingmottagande.
              Enligt OECD-Dac är det möjligt att räkna en viss del av flyktingmottagandet
              som bistånd, men de stora avräkningar från biståndsramen som Sverige
              gör i dag innebär att Sverige är ett av de länder som enligt OECD
              gör de största avräkningarna.
            </seg>
            <seg n="6b34e4a5">
              Vi är också mycket kritiska till att ministerns och statssekreterarens
              löner under flera år bekostades av biståndet. I praktiken har
              ministern kunnat vara ute och valkampanja, det vill säga utföra
              påverkansarbete, betald av biståndet samtidigt som informationsanslaget
              till frivilligorganisationerna för några år sedan halverades och
              riktlinjerna ändrades för att omöjliggöra folkrörelsernas påverkansarbete
              med hjälp av biståndsmedel. Det är därför dags att vi ser över
              det system som Sverige använder för att bestämma storleken på
              avräkningarna och vad som får ingå. Vi behöver närma oss de beräkningssätt
              som används av övriga givarländer.
            </seg>
            <seg n="eedef65c">
              Herr talman! I Miljöpartiets budgetförslag återför vi 1,6 miljarder
              kronor till biståndsramen från avräkningarna. Av de 1,6 miljarderna
              som återförs till biståndsramen vill vi öronmärka 68 miljoner
              kronor till det tidigare halverade informationsanslaget. De nya
              riktlinjerna för informationsanslaget bör också revideras så att
              det blir möjligt att använda anslaget för en kritisk och konstruktiv
              diskussion om Sveriges och EU:s möjligheter och hinder för fattigdomsbekämpning
              och utveckling.
            </seg>
            <seg n="a06cbccd">
              Vi är, som redan framgått, kritiska till de förändringar av riktlinjerna
              som genomförts av regeringen. Vi efterlyser också en redovisning
              av hur nämnda avräkningar bidrar till att uppnå målet för internationellt
              utvecklingssamarbete om att skapa förutsättningar för fattiga
              människor att förbättra sina levnadsvillkor.
            </seg>
            <seg n="2e51043e">
              Vi i Miljöpartiet står självklart bakom alla våra reservationer
              i betänkandet, men vi vill särskilt lyfta reservationerna 26 och
              28 till omröstning, och därför yrkar jag bifall till dem.
            </seg>
          </u>
          <note type="speaker" n="058dd654">
            Anf. 109 JULIA KRONLID (SD):
          </note>
          <u who="julia_kronlid_4ece83" xml:id="i-4e28f0ec3151b18d-0" n="6318d646">
            <seg n="278eeab7">
              Herr talman! Jag vill börja med att säga att vi naturligtvis
              står bakom samtliga våra reservationer, men för tids vinnande
              väljer jag att yrka bifall till reservationerna 1, 4, 19 och 24.
            </seg>
            <seg n="064b66de">
              Herr talman! I dagens debatt behandlar vi internationellt utvecklingssamarbete.
              Att bekämpa fattigdom, att bidra till att bygga upp svagare samhällen
              så att de kan bli starka, fria och välmående samt att lindra nöd
              är för de flesta av oss som har det bättre ställt en självklarhet.
              Därför är det viktigt för Sverigedemokraterna att bidra med ett
              bistånd som inte understiger FN:s rekommenderade nivå. Samtidigt
              vilar det ett stort ansvar på regeringen att förvalta skattepengar
              på ett ansvarsfullt sätt så att de verkligen når fram till dem
              som mest behöver det.
            </seg>
            <seg n="333031b5">
              Företrädare från regeringen vill gärna ställa sig högst upp på
              godhetens piedestal för att de har lyckats nå enprocentsmålet
              vad gäller andelen av svenskt bni som går till bistånd. Frågan
              man då måste ställa sig är vad det egentligen är som dessa drygt
              38 miljarder går till. Är det verkligen bara att nå procentmålet
              som är viktigt?
            </seg>
            <seg n="4d29eaa4">
              Under året som gått har det framkommit allvarliga brister i UD:s
              sätt att hantera biståndet, och det är därför av stor vikt att
              regeringen ökar sin transparens i biståndshanteringen gentemot
              riksdagen och allmänheten. Det är oacceptabelt att ledamöter i
              utrikesutskottet ska behöva läsa i medierna om obehagliga överraskningar
              i UD:s hantering, exempelvis att man räknat in biståndsministerns
              och statssekreterarens löner i biståndet.
            </seg>
            <seg n="9f7492a6">
              Regeringen har också fått kritik för bristande uppföljning vad
              gäller bidrag till multilaterala organisationer. När vi ger stora
              bidrag i basbudgetstöd till multilaterala organisationer finns
              det svårigheter i att verkligen kunna följa upp vad det svenska
              bidraget går till. Med detta i åtanke har vi minskat antalet multilaterala
              organisationer att kanalisera bidrag genom och prioriterar FN
              och Världsbanken. Med tiden skulle vi också vilja se att man i
              större utsträckning villkorar bidragen och riktar dem till konkreta
              projekt för att underlätta uppföljningen och att pengarna används
              till de ändamål som ligger i linje med Sveriges prioriteringar.
            </seg>
            <seg n="43f50353">
              Herr talman! De åtgärder som måste vidtas vad gäller UD:s hantering
              av biståndet är dock bara en liten del av allt som behöver förbättras.
              Sverigedemokraterna har under flera års tid kritiserat att svenskt
              bistånd är för spretigt och ofokuserat, vilket också är något
              som OECD lyfter fram i sin kritik.
            </seg>
            <seg n="904622d5">
              Sverigedemokraterna förespråkar ett bistånd som mycket tydligare
              fokuserar på konkret fattigdomsbekämpning och humanitärt bistånd.
              Genom en grundlig översyn av ineffektivt bistånd, en större koncentration
              av biståndet till de minst utvecklade länderna och färre inriktningar
              kan vi gradvis effektivisera utvecklingsbiståndet och 2015 ha
              en biståndsram på 0,7 procent av bni, vilket är i linje med FN:s
              rekommendationer.
            </seg>
            <seg n="70a3f5af">
              Herr talman! Som vi har hört tidigare i dagens debatt har regeringen
              i budgetpropositionen föreslagit att vi ska ta beslut om ett nytt
              mål för biståndet. Det är positivt att man på detta sätt synliggör
              och tydliggör vad det övergripande målet med svenskt bistånd ska
              vara. Det är dock mindre positivt att regeringens process när
              det gäller framtagandet av ett nytt mål har varit under all kritik
              vad gäller kommunikation med riksdagen och representanter från
              det civila samhället. Att det övergripande målet för svenskt bistånd
              ska förhandlas fram under några korta veckor i utrikesutskottet
              med mycket små möjligheter för alla partier och för det civila
              samhället att vara med och påverka är inte en seriös behandling
              av en så stor fråga.
            </seg>
            <seg n="40bb1e8d">
              En majoritet i utrikesutskottet har dock kommit fram till att
              målet för utgiftsområde 7 Internationellt bistånd ska vara att
              skapa förutsättningar för förbättrade levnadsvillkor för människor
              som lever i fattigdom och förtryck. Även om vi inte anser denna
              formulering vara perfekt välkomnar vi att man till skillnad från
              regeringens ursprungliga förslag lagt in vikten av att skapa förutsättningar
              för förbättrade levnadsvillkor för människor eftersom perspektivet
              med hjälp till självhjälp är viktigt.
            </seg>
            <seg n="e85b6cce">
              Sedan kan vi ha lite olika syn på hur man bäst uppnår detta mål.
              Utskottet framhåller sambandet mellan demokrati, mänskliga rättigheter
              och utveckling. Självklart finns detta samband, men vi menar att
              det är minst lika viktigt att också se sambandet mellan att ge
              människor grundläggande förutsättningar i vardagen – som vatten,
              sanitet och tillgång till livsmedel – för att de över huvud taget
              ska ha någon möjlighet att själva vara med och påverka sitt samhälle
              i riktning mot demokrati, mänskliga rättigheter och jämställdhet.
            </seg>
            <seg n="c6fa6e1a">
              I det föreslagna målet ingår också begreppet förtryck, vilket
              har nämnts tidigare. Vi välkomnar att man lyfter in begreppet
              förtryck men understryker att det inte kan särskiljas från fattigdomsbekämpning
              och att prioriteringen i biståndet fortfarande ska vara de minst
              utvecklade länderna. Mot bakgrund av dessa synpunkter har vi en
              reservation till motiveringen av detta nya biståndsmål.
            </seg>
            <seg n="0785ec69">
              Regeringen håller också på att framarbeta en ny biståndspolitisk
              plattform. Även här har dialogen med riksdagen varit mycket undermålig.
              Regeringen har utlovat att denna nya plattform ska presenteras
              för riksdagen i form av en skrivelse. Det är ju förvisso bra att
              vi får möjlighet att skriva följdmotioner, men den borde framställas
              som en proposition i enlighet med ett förslag från Miljöpartiet.
              Detta är ju något nytt. En skrivelse går bra när man berättar
              om något som har varit, men jag tycker inte det duger när det
              handlar om nya förslag och riktlinjer. Det är också märkligt att
              Socialdemokraterna i sin motion klagar över att plattformen ska
              presenteras i form av en skrivelse; men ni kan inte tänka er att
              stödja Miljöpartiets förslag om att den borde presenteras som
              en proposition. Kom då inte och klaga om ni inte vill vara med
              och påverka frågan!
            </seg>
            <seg n="6450003f">
              Herr talman! Krig och naturkatastrofer skapar stora flyktingströmmar
              och humanitära behov. Vi har sett det i den fruktansvärda, långdragna
              och komplicerade konflikten i Syrien, och vi har sett det efter
              tyfonen i Filippinerna. Ofta flyr människor inom det egna landet
              eller till direkt närliggande länder. Att bidra med resurser till
              dessa utsatta människor på flykt kan vara livsavgörande, och vi
              vill på detta område se en politik som strävar efter att på mest
              effektiva sätt hjälpa så många människor som möjligt.
            </seg>
            <seg n="11c7b587">
              Regeringen verkar däremot anse att det är viktigare att ägna
              stora ekonomiska resurser till att hjälpa de få som har möjlighet
              att ta sig till Sverige. Låt mig först vara tydlig med att vi,
              likt andra, anser att Sverige ska ta sitt ansvar vad gäller kvotflyktingar
              – det är beklagligt att inte fler länder i Europa gör det – och
              att man under konfliktperioder kan behöva ge människor tillfälligt
              uppehälle tills det finns möjlighet att återvända. Vi anser dock
              att dagens politik och regeringens prioritering är inhuman och
              ohållbar.
            </seg>
            <seg n="b89dc73f">
              I regeringens budgetförslag görs det avräkningar i biståndet
              på ca 4 miljarder kronor för flyktingmottagning i Sverige samtidigt
              som FN:s flyktingorgan UNHCR som ansvarar för mer än 43 miljoner
              människor på flykt endast erhåller 500–600 miljoner kronor i basstöd
              per år från regeringen. Enligt sin egen hemsida har regeringen
              under detta år bidragit med ca 400 miljoner kronor till Syrien
              varav 285 miljoner kronor har varit riktade till den akuta humanitära
              krisen. Enligt Sida har flyktingorganet UNHCR dock endast erhållit
              20 miljoner av dessa medel i extra stöd.
            </seg>
            <seg n="11f98b73">
              Det är verkligen bra att regeringen har bidragit med humanitära
              insatser till Syrien på olika sätt. Humanitära insatser i biståndet
              vill vi också prioritera. Men i proportion till de 4 miljarder
              som årligen läggs på asylmottagning i Sverige är detta fortfarande
              en mycket liten insats från Sverige.
            </seg>
            <seg n="abad7a18">
              Enligt uppgifter från UNHCR har cirka två miljoner människor
              flytt Syrien och cirka sex miljoner syrier är på flykt i landet.
              Behoven i Syrien och närområdet är enorma och akuta. Sverigedemokraterna
              vill öka det totala humanitära biståndet med 200 miljoner kronor
              till nästkommande år för att generöst kunna bidra till hjälp vid
              katastrofer som de i Syrien och Filippinerna. Utöver regeringens
              bidrag till flyktingorganet UNHCR vill vi satsa l miljard kronor
              i ett öronmärkt anslag för nästkommande år, och vi ökar bidraget
              till UNHCR med 5 ½ miljard under budgetperioden.
            </seg>
            <seg n="299ba040">
              Det handlar om att rädda liv. Det behövs filtar för vintern,
              tält till familjer, skolmaterial till barn, näring till undernärda
              barn med mera. Vi anser det också vara en principiellt dålig utgångspunkt
              att betrakta kostnader för flyktingmottagande i Sverige som bistånd.
              Sverigedemokraterna vill under budgetperioden renodla biståndsramen
              och därmed prioritera fattigdomsbekämpning och hjälp till närområdet
              i biståndet.
            </seg>
            <seg n="ca87c94f">
              Herr talman! Tillgång till rent vatten och grundläggande sanitet
              är också en viktig fråga för mig och partiet när det gäller biståndet.
              Det är en avgörande faktor för hälsa och utveckling i utvecklingsländer.
              Brist på tillgång till vatten och grundläggande sanitet drabbar
              kvinnor och barn extra hårt och hindrar deras möjligheter till
              utveckling. I stället för att spendera en stor del av dagen på
              att hämta vatten skulle barnen kunna gå till skolan, och kvinnor
              skulle kunna ägna sig åt utbildning eller verksamhet som kan generera
              inkomst till familjen.
            </seg>
            <seg n="f4d961f9">
              Enligt uppgifter från organisationen Wateraid saknar två och
              en halv miljard människor en toalett att gå till vid behov. Den
              del i millieniemål 7 som handlar om att halvera antalet som inte
              har tillgång till säker sanitet ligger långt efter. Bristen på
              säker sanitet bidrar till förorenat vatten, och varje dag dör
              ca 4 000 barn i diarré. Bristande sanitet utgör därmed den näst
              vanligaste dödsorsaken bland små barn i fattiga länder. Förorenat
              vatten och brist på tillgång till sanitet utgör också en hälsorisk
              för gravida och vid förlossning.
            </seg>
            <seg n="f36af655">
              Sammanfattningsvis är tillgång till vatten, säker sanitet och
              hygien grundläggande mänskliga rättigheter som kan vara avgörande
              för människors överlevnad, hälsa, jämställdhet, utbildning, välfärd
              och ekonomiska produktivitet. Detta samband bör lyftas fram tydligare
              i den nya utvecklingsagendan efter 2015. Regeringen utlovade tidigare
              att öka biståndet till vatten och sanitet. Enligt uppgifter på
              Openaid hade det dock endast ökat till ca 600 miljoner 2012. Sverigedemokraterna
              anser inte detta vara tillräckligt utan vill kraftigt öka anslagen
              till denna typ av satsningar. Vi föreslår i vår budget 2,3 miljarder
              för detta ändamål nästkommande år.
            </seg>
            <seg n="ba42506e">
              Dessutom menar vi att regeringen bör verka för att det ska vara
              ett prioriterat mål i den nya utvecklingsagendan efter 2015 att
              alla ska ha tillgång till rent vatten och säker sanitet. Det bör
              även göras kraftansträngningar fram till 2015 för att uppnå målet
              om att halvera andelen som inte har tillgång till säker sanitet,
              då man ligger efter med denna målsättning. Det är positivt att
              utskottet lyfter fram dessa beståndsdelar som viktiga i betänkandet.
            </seg>
            <seg n="72692b8d">
              Herr talman! En stor majoritet av de fattigaste människorna lever
              på landsbygden och är beroende av jordbruket för sin överlevnad.
              Jordbruk är en källa till familjens livsmedel samt en möjlighet
              att generera inkomster. På landsbygden i utvecklingsländer är
              det ofta kvinnorna som axlar ett tungt ansvar för jordbruket.
              Satsningar inom detta område kan lyfta kvinnor och hela familjen
              och ge dem förutsättningar för att förbättra sin livssituation
              även på andra områden. Att satsa på jordbruksutveckling är också
              viktigt för att kunna klara av plötsliga väderomsvängningar, förebygga
              svältkatastrofer och utrota världens fattigdom och hunger. Därför
              är detta också ett område vi vill se ökade satsningar på.
            </seg>
            <seg n="efd2ef02">
              Herr talman! Barnkonventionen slår fast att alla har rätt till
              utbildning. Vi vill stödja biståndsinsatser som verkar för alla
              barns rätt till utbildning och med särskilt stöd till flickor.
              År 2012 satsade regeringen runt 600 miljoner på utbildning och
              av dessa gick endast 45 miljoner till den del av Afrika som ligger
              söder om Sahara och som är ett av de fattigaste områdena. 162
              miljoner gick till Afghanistan som också är ett av de minst utvecklade
              länderna. Vi vill öka denna del av biståndet och satsa 1,4 miljarder
              på utbildning men då fokusera insatserna på de minst utvecklade
              länderna.
            </seg>
          </u>
          <note n="44357cbb">
            I detta anförande instämde Björn Söder (SD).
          </note>
          <note type="speaker" n="72a50f0a">
            Anf. 110 KENNETH G FORSLUND (S) replik:
          </note>
          <u who="kenneth_g_forslund_7d5e05" xml:id="i-175d90e94608dc9c-1" n="d56f10c9">
            <seg n="2099f7ce">
              Herr talman! Jag har först ett klargörande för Julia Kronlid
              och hela kammaren. Julia Kronlid uppmärksammar att vi inte har
              reserverat oss till förmån för bland annat Miljöpartiets motion
              om biståndsplattformen. Det är en högst motiverad fråga Julia
              Kronlid ställer. Varför har vi inte gjort det? Vi uttrycker ju
              kritik mot hur processen sköts.
            </seg>
            <seg n="14490591">
              Det har den enkla förklaringen att vi vill avvakta och se om
              biståndsplattformen kommer och hur den i så fall ser ut. Omfattningen
              på den kommer att vara avgörande för Socialdemokraternas ställningstagande.
              Är det ett mycket omfattande dokument som gör om mål och annat
              på ett avsevärt sätt för biståndspolitiken kommer vi naturligtvis
              att vara mycket kritiska till hur man hanterat den frågan och
              att det enbart kommer till riksdagen i form av en skrivelse. Är
              det smärre förändringar kommer vi säkert att kunna ha kritik mot
              dem också, men inte lika omfattande kritik. Vi avvaktar helt enkelt.
              Kommer det verkligen en biståndspolitisk plattform? Vi har hört
              om den ganska länge, men ständigt med nya datum. Vi får väl se
              när den väl har kommit fram, om den kommer fram.
            </seg>
            <seg n="5fd2cb04">
              Jag har en fråga till Julia Kronlid. Sverigedemokraterna är nu
              det enda parti i Sveriges riksdag som fortfarande vill ha ett
              bistånd på 0,7 procent av bni. Det är FN:s mål, påpekar du mycket
              riktigt. Men det är inte ett takmål, utan ett mål om ett golv
              för hur högt bistånd utvecklade länder ska ge till mindre utvecklade
              länder. Jag vill gärna höra hur ni sverigedemokrater motiverar
              att sänka det svenska biståndet med 30 procent.
            </seg>
          </u>
          <note type="speaker" n="d8408813">
            Anf. 111 JULIA KRONLID (SD) replik:
          </note>
          <u who="julia_kronlid_4ece83" xml:id="i-4e28f0ec3151b18d-1" n="6318d646">
            <seg n="258ccb04">
              Herr talman! Först skulle jag vilja anmärka på hur Socialdemokraterna
              motiverar att inte stödja att det ska komma i form av en proposition.
              Det är lite sent att klaga när skrivelsen väl kommer. Vi hade
              en möjlighet i utskottet att få en majoritet för att det skulle
              presenteras i form av en proposition, men den möjligheten tog
              inte Socialdemokraterna, vilket jag tycker är beklagligt.
            </seg>
            <seg n="4f043978">
              Vår motivering till att sänka biståndet är helt enkelt att det
              handlar om prioriteringar. Vi anser att 0,7 procent är en högst
              rimlig nivå. Det är inte bara procentmålet som är viktigt, som
              jag sade. Det framkommer olika former av brister i biståndet.
              Till exempel har pengar gått till teaterföreställningar i Mellanöstern
              och någon utställning i Sverige om graffitikonst i Gaza. Nu gör
              man dessutom extremt höga avräkningar på 4 miljarder i biståndet.
              De avräkningarna gör inte vi. Vi har en mer renodlad biståndsram.
              Det handlar inte bara om vilket procentmål man har, utan också
              om vad man gör med pengarna. Trots att vi sänker biståndet till
              0,7 procent anser vi att vi ändå kan bistå mer med humanitära
              insatser, hjälpa fler flyktingar i närområdet, ge fler människor
              möjlighet till vatten och sanitet och ge fler pojkar och flickor
              möjlighet till utbildning. Det handlar om prioriteringar och effektivitet.
            </seg>
            <seg n="a894fb2e">
              Vi måste också se till det ansvar vi har mot våra svenska skattebetalare.
              När människor i Sverige dör för att de inte får en vårdplats,
              kan vi då motivera att bekosta teaterföreställningar i Mellanöstern?
              Tycker Kenneth G Forslund att det är rimligt?
            </seg>
          </u>
          <note type="speaker" n="f3c0596d">
            Anf. 112 KENNETH G FORSLUND (S) replik:
          </note>
          <u who="kenneth_g_forslund_7d5e05" xml:id="i-175d90e94608dc9c-2" n="d56f10c9">
            <seg n="26decf3b">
              Herr talman! Jag tackar Julia Kronlid för förklaringen. Julia
              Kronlid pekar på brister i biståndet. Ja, sådana finns. Julia
              Kronlid pekar på att man använder kultur som uttrycksmedel i biståndet.
              Ja, det förekommer. Jag skulle till och med säga att det är framgångsrikt
              och att det borde förekomma mer av kulturverksamhet. Det är någonting
              som har dragits ned ganska kraftigt under de senaste åren av den
              nuvarande regeringen.
            </seg>
            <seg n="dbbc04ab">
              Julia Kronlid menar att det går att göra mer med mindre pengar.
              Det är säkert fullt möjligt, men framför allt väldigt skickligt.
              Men i det vägval som ni sverigedemokrater har gjort, har det aldrig
              varit ett alternativ – och om inte, varför i så fall – att i biståndet
              använda även de 30 procent som ni tydligen är kritiska mot på
              grund av brister i biståndet, kultursatsningar och så vidare,
              men på ett enligt er klokare sätt?
            </seg>
            <seg n="a732e05b">
              30 procent av 38 miljarder är väldigt mycket pengar, men jag
              tror tyvärr inte att det räcker för att åtgärda de brister i det
              svenska samhället som Julia Kronlid pekar på. Dessa brister finns,
              men politik handlar om att göra både och, inte varken eller.
            </seg>
          </u>
          <note type="speaker" n="34f077fb">
            Anf. 113 JULIA KRONLID (SD) replik:
          </note>
          <u who="julia_kronlid_4ece83" xml:id="i-4e28f0ec3151b18d-2" n="6318d646">
            <seg n="d39ad99b">
              Herr talman! Vi gör inte varken eller. Vi satsar ändå så mycket
              som 32 miljarder på biståndet. Jag anser inte att det är varken
              eller. Med vår biståndspolitik vill vi göra en ansenlig insats
              för utsatta människor i andra länder.
            </seg>
            <seg n="4828325d">
              0,7 procent av bni är ett golv även för oss. Det är inte skrivet
              i sten för all framtid att vi ska föra denna politik. Men vi måste
              också se till den aktuella situationen i Sverige. I den situation
              som råder i dag tycker vi att detta är en rimlig nivå. Vi måste
              kunna göra nödvändiga satsningar på vår svenska välfärd.
            </seg>
            <seg n="dc691c71">
              Med de 32 miljarder som vi har att bidra med vill vi prioritera
              insatser till de mest utsatta människorna, till exempel insatser
              för flyktingar. Vi vill öka de humanitära insatserna och insatserna
              för vatten och sanitet, utbildning och jordbruksutveckling. Det
              är några frågor som vi anser vara väldigt viktiga. Där kan vi
              hjälpa de mest utsatta människorna.
            </seg>
            <seg n="b3070215">
              Ja, det finns saker som vi minskar ned på. Vi avslutar budgetstöd.
              Vi avslutar bistånd till europeiska länder. Vi ser det kanske
              inte lika viktigt med bistånd till teaterföreställningar som Kenneth
              G Forslund gör. En annan sak vi kritiserar är bistånd till den
              palestinska myndigheten, vilket vi ska få höra om senare i debatten.
              Det finns stora brister i hur man hanterar detta.
            </seg>
            <seg n="28dfbe82">
              Ja, det finns saker vi kritiserar och minskar, och det står vi
              för. Men med de pengar vi har vill vi göra det bästa möjliga för
              att hjälpa de mest utsatta människorna. Det är jag stolt över.
            </seg>
          </u>
          <note type="speaker" n="d7a6ce24">
            Anf. 114 HANS LINDE (V):
          </note>
          <u who="hans_linde_abeaba" xml:id="i-f8d9d9735da8dd1d-0" n="5884a0c2">
            <seg n="84bd8a86">
              Herr talman! Vänsterpartiets utgångspunkt när vi diskuterar Sveriges
              utvecklingspolitik är den internationella solidariteten. Vi vet
              att ett samhälle grundat i omtanke, medmänsklighet och rättvisa
              i grunden är ett bättre och starkare samhälle än ett samhälle
              där girighet får styra.
            </seg>
            <seg n="72a60467">
              Idéhistorikern Sven-Eric Liedman har definierat solidaritet som
              att se sig själv i andra. Det handlar om att se att var och en
              av oss har samma grundläggande mänskliga rättigheter. Var och
              en av oss har samma grundläggande mänskliga behov, oavsett om
              man är riksdagsledamot i Sverige, småbonde i Burkina Faso eller
              för den delen flicka i Kambodja. Solidaritet innebär insikten
              att fattigdom, hunger och orättvisor slår sönder den enskildes
              liv oavsett var på jordklotet man lever och att orättvisor är
              ett gemensamt samhällsproblem som vi behöver möta tillsammans.
              Solidaritet är insikten om att ensam inte är stark, men att vi
              blir starka tillsammans.
            </seg>
            <seg n="7a7e620f">
              Därför vilar solidariteten på jämlikhet. Den vilar på att människor
              i syd är aktiva allierade i ett arbete för rättvisa, jämställdhet
              och hållbar utveckling, inte passiva mottagare av vår välvilja.
            </seg>
            <seg n="032b8ee5">
              Vänsterpartiet står därför upp för ett högt svenskt bistånd av
              hög kvalitet. Vår biståndspolitik tar sin utgångspunkt i solidariteten.
              Det är en biståndspolitik där det är män och kvinnor i syd som
              sätter dagordningen, de som känner fattigdomen, orättvisorna och
              förtrycket i sin egen vardag. Jag är därför stolt över att Vänsterpartiets
              förslag till budget är det som innebär de största satsningarna
              på internationellt bistånd för 2014 av de fem olika budgetalternativ
              som nu ligger på riksdagens bord. Vi vill att dagens så kallade
              enprocentsmål förändras till ett enprocentsgolv. Vi avsätter strax
              över 3 miljarder kronor mer än regeringen på internationellt utvecklingsbistånd
              för 2014.
            </seg>
            <seg n="407613d2">
              Herr talman! Vänsterpartiets många olika satsningar och förslag
              låter sig inte riktigt beskrivas i ett enskilt inlägg. Jag ska
              därför fokusera på de tre viktigaste satsningarna som Vänsterpartiet
              vill att Sverige genomför inom biståndet det kommande året.
            </seg>
            <seg n="29bdcae1">
              För det första vill vi att Sverige inför ett nytt klimatbistånd
              som ska finansieras utöver enprocentsmålet. Sammanlagt avsätter
              vi 4,5 miljarder i klimatbistånd under kommande tre åren för klimatinsatser
              i syd.
            </seg>
            <seg n="e2f07ead">
              Vi gör det därför att vi redan ser hur klimatförändringarna slår
              hårt och skoningslöst mot boskapsskötarna i Saharas utkanter,
              mot risbönderna i Asiens deltaområden och mot männen och kvinnorna
              som lever på Andernas sluttningar.
            </seg>
            <seg n="84061cd4">
              Vi ser att klimatförändringarna slår sönder enskilda mäns och
              kvinnors liv över hela jordklotet. Vi ser att klimatförändringarna
              inte är ett individuellt problem. Mer än 70 procent av de utsläpp
              som skapat klimatförändringarna har skett här i nord i de rikaste
              länderna.
            </seg>
            <seg n="cf8c6505">
              Vi har därför ett gemensamt ansvar att ställa om våra egna samhällen
              och också att understödja arbetet i syd med att möta klimatförändringarna.
              Men vi kommer inte ta vårt ansvar om vi låter våra klimatinsatser
              i syd finansieras genom att vi backar från andra utvecklingslöften.
              Därför kräver klimatinsatser i syd att vi lägger nya medel utöver
              enprocentsmålet.
            </seg>
            <seg n="fb13e0b3">
              Herr talman! För det andra tar Vänsterpartiet steg för att minska
              regeringens stora så kallade avräkningar. År 2014 ska enligt regeringens
              förslag 6,5 miljarder kronor tas från biståndet, 17 procent av
              den totala budgeten, för att finansiera insatser i Sverige.
            </seg>
            <seg n="3361d08e">
              De är många gånger viktiga och bra, men de kan knappast beskrivas
              som internationell utvecklingspolitik. Det handlar om flyktingmottagande
              i Sverige, kostnader för utländska studenter vid våra högskolor
              och ambassadkostnader runt om på jordklotet.
            </seg>
            <seg n="867f6726">
              Det kanske mest bisarra exemplet på avräkningarna är att regeringen
              har tagit sammanlagt 20 miljoner kronor under de senaste åren
              från biståndsbudgeten för att finansiera lönen för Gunilla Carlsson
              och hennes statssekreterare.
            </seg>
            <seg n="06d561b7">
              Vi har räknat ut att för samma 20 miljoner kronor skulle vi kunnat
              se till att 50 000 flickor i Afghanistan fick utbildning under
              ett helt år. Det handlar om att använda 20 miljoner till arvoden
              och löner till borgerliga statsråd eller att skicka 50 000 flickor
              i Afghanistan till skolan under ett helt år. Har man solidariteten
              som utgångspunkt är det valet ganska enkelt.
            </seg>
            <seg n="50ea8dff">
              En solidarisk biståndspolitik utgår från de fattigas behov och
              intressen och inte från Finansdepartementets behov att genom budgettricksande
              hitta möjligheter att finansiera kostnader i Sverige med bistånd.
              Vänsterpartiet föreslår därför att avräkningarna för flyktingmottagande
              i ett första steg halveras 2014.
            </seg>
            <seg n="85f84b3f">
              Herr talman! För det tredje förstärker Vänsterpartiet arbetet
              med sexuell och reproduktiv hälsa och rättigheter med över 2 miljarder
              kronor under 2014. Vårt tydliga mål är att minst 10 procent av
              den svenska biståndsbudgeten ska öronmärkas till SRHR-frågorna.
              Vi vill att minst 50 procent av det svenska biståndet ska komma
              kvinnorna till del.
            </seg>
            <seg n="6a36c05b">
              I dag vet vi att 800 kvinnor dör varje dag i samband med en graviditet
              runt om på jordklotet, och de dör alldeles i onödan. I vårt land
              Sverige har vi näst intill utrotat mödradödligheten. Vi skulle
              självklart också kunna utrota mödradödligheten i Bangladesh, Mali
              och Nicaragua.
            </seg>
            <seg n="cbf813b3">
              I går avslutades Musikhjälpen hemma i Göteborg. Det breda och
              folkliga engagemanget för arbetet mot mödradödlighet har varit
              imponerande. Jag gav själv i går ett dagsarvode på 1 940 kronor
              till insamlingen.
            </seg>
            <seg n="f54ce754">
              De mer än 28 miljoner kronor som samlades in till Musikhjälpen
              kommer att rädda många liv på unga kvinnor runt om på jordklotet.
              Men ska vi långsiktigt minska mödradödligheten krävs både betydligt
              mer resurser och politisk vilja.
            </seg>
            <seg n="0c0138cd">
              Enligt Guttmacher Institute skulle preventivmedel och mödravård
              för alla jordens kvinnor kosta 11,8 miljarder dollar. Det är mycket
              pengar, men det motsvarar mindre än 1 procent av jordens samlade
              militära utgifter.
            </seg>
            <seg n="ab1bb76f">
              Men det krävs inte bara resurser. Framför allt krävs det politisk
              vilja. Kvinnor måste få makten över sina egna kroppar, sin egen
              sexualitet och sin egen reproduktion. Då krävs sexualupplysning,
              tillgång till preventivmedel och att kvinnor över hela världen
              har rätten att avsluta en oönskad graviditet.
            </seg>
            <seg n="ccf73ca4">
              Herr talman! Biståndsviljan är stark i Sverige. Det finns ett
              brett folkligt stöd för att vi ska ha ett högt bistånd av god
              kvalitet. Det är egentligen inte så förvånande. Det finns en lång
              tradition av solidaritet i vårt land när det gäller både arbete
              för att bygga upp en välfärd i Sverige och utrikespolitik och
              internationella frågor.
            </seg>
            <seg n="e20c84bb">
              Fortfarande behövs solidariteten. Fortfarande lever 1,2 miljarder
              människor i extrem fattigdom. Vi skulle samtidigt kunna bli generationen
              som utrotar fattigdom. Men då krävs en bred utvecklingspolitik
              som sätter just fattigdomsbekämpningen i centrum.
            </seg>
            <seg n="05a22b5a">
              Men i det tysta har svensk biståndspolitik förändrats. Under
              den borgerliga regeringen har fattigdomsbekämpning fått en alltmer
              undanskymd roll. Allt mindre av svenskt bistånd når de absolut
              fattigaste.
            </seg>
            <seg n="9c6d8135">
              Förändringen syns tydligt i hur regeringen styr biståndsmyndigheten
              Sida. I år kommer Sida att besluta om biståndsinsatser för över
              18 miljarder kronor. Men i det mycket omfattande regleringsbrev
              som regeringen skrivit där man ska styra Sida och avgöra vilka
              prioriteringar Sida ska göra nämns ordet fattig bara en enda gång.
              Det är när man ska öronmärka 75 miljoner kronor för forskning
              om sjukdomar med fokus på fattiga barn.
            </seg>
            <seg n="413c40e0">
              Fattigdom, som borde vara grunden och utgångspunkten för svensk
              biståndspolitik, nämns bara en enda gång i regeringens regleringsbrev
              för Sida. Den nedprioritering som den borgerliga regeringen har
              gjort av fattigdomsbekämpningen inom biståndet märks.
            </seg>
            <seg n="fd84ca2a">
              De fattigdomsrådgivningstjänster som tidigare fanns på Sida är
              i dag avslutade. I sina upphandlingar nämner inte Sida längre
              begreppet fattigdomsbekämpning. Regeringen har dessutom valt att
              avsluta biståndet till några av jordens mest fattiga länder eller
              länder där det finns stora grupper av fattiga. Just nu har man
              inlett utfasning av både Burkina Faso och Bolivia. Man fortsätter
              att pumpa in biståndsmedel i Swedfund, det statliga riskkapitalbolaget.
              Det har kritiserats hårt bland annat för att det har haft ett
              så svagt fattigdomsfokus.
            </seg>
            <seg n="5d0d621e">
              Samtidigt har vi sett hur den borgerliga regeringen alltmer fokuserat
              på kortsiktiga resultat i biståndet. Det har också försvårat möjligheten
              att bekämpa fattigdom. Effekterna har blivit att insatserna i
              svenskt bistånd har fokuserats på områden där man just lätt kan
              nå kortsiktiga resultat och att man lämnat svårare projekt där
              det kanske krävts ett längre arbete för att kunna göra en förändring.
            </seg>
            <seg n="0d07d0dc">
              Det är självklart mycket lättare att nå resultat som man kan
              visa svart på vitt om man jobbar med män i storstad med några
              års utbildning än om man väljer att jobba med kvinnor på landsbygden
              som kanske aldrig satt sin fot i en skola.
            </seg>
            <seg n="da2eae27">
              Det är självklart mycket lättare att nå resultat i biståndspolitiken
              om man jobbar med grupper och människor som är inkluderade i det
              politiska och ekonomiska systemet än om man jobbar med de grupper
              som är exkluderade.
            </seg>
            <seg n="1ab2e254">
              Den borgerliga biståndspolitiken uppvisar ibland en hel del fina
              resultat. Men den bidrar knappast till att förändra de grundläggande
              strukturer som bidrar till att skapa fattigdom och att upprätthålla
              fattigdomen.
            </seg>
            <seg n="5962ffec">
              Denna mycket radikala omläggning av svensk biståndspolitik märks
              av runt om på jorden. När Indevelop tidigare i går gjorde en utvärdering
              av svenskt bistånd i Sidas verksamhet fann man att 40 procent
              av Sidas insatser över huvud taget inte nådde de fattigaste. Det
              som borde vara en huvudprioritet för svenskt bistånd har i bästa
              fall blivit en sidouppgift.
            </seg>
            <seg n="587609a6">
              Vårt land har bedrivit bistånd i mer än 50 år. Vi vet vad som
              fungerar. Vi vet hur vi minskar fattigdom, och vi vet hur vi kan
              bidra till att fattiga människor ska kunna förbättra sin livssituation.
              Vi vet att solidaritet funkar, och vi vet att solidaritet gör
              skillnad.
            </seg>
            <seg n="b33b2185">
              Den borgerliga biståndspolitiken blundar för den breda erfarenheten.
              Man utgår i stället från hemmasnickrade nyliberala teorier. Utländska
              investeringar, tillväxt och handel ses som ensidiga lösningar
              på de mycket komplexa utvecklingsproblem vi står inför. Ökad tillväxt
              och ökad handel leder inte per automatik till att fler flickor
              får gå i skolan i Afghanistan eller att småbönder i Tanzania får
              stöd att utveckla sin produktion.
            </seg>
            <seg n="dd50379e">
              Bara för att de redan rika blir ännu rikare innebär det inte
              att smulorna från deras bord ramlar ned till de fattigaste. Det
              är i sammanhanget talande att den borgerliga regeringen i dag
              pratar om en global arbetslinje i utvecklingspolitiken. Den politik
              som i Sverige har ökat klyftor, otrygghet på arbetsmarknaden och
              barnfattigdom ska nu skickas på export runt om på jordklotet.
            </seg>
            <seg n="ba5800b0">
              Herr talman! Det går en tydlig skiljelinje i svensk politik.
              Den går mellan oss som vill att omtanke, medmänsklighet och solidaritet
              ska vara utgångspunkten för politiken och dem som vill att girighet
              ska styra samhällsutvecklingen.
            </seg>
            <seg n="f83433fe">
              Denna mycket tydliga skiljelinje löper genom politikområde efter
              politikområde. Efter snart åtta år med borgerlig biståndspolitik
              är det alldeles uppenbart att den också löper genom biståndet.
              Därför är Vänsterpartiets mål inför valet i höst glasklart: Vi
              vill byta regering, och vi vill byta biståndspolitik.
            </seg>
            <seg n="ef456c80">
              Jag vill därför avslutningsvis yrka bifall till reservation 5.
            </seg>
          </u>
          <note type="speaker" n="005480e2">
            Anf. 115 Statsrådet HILLEVI ENGSTRÖM (M):
          </note>
          <u who="hillevi_engstrom_a4c38c" xml:id="i-43dcb9613f7ced5c-0" n="afcc1ad8">
            <seg n="2a7e1379">
              Herr talman! Utskottsledamöter! Nio miljoner människor bedöms
              vara i behov av humanitärt stöd i Syrien. Omkring 300 000 kvinnor
              och flickor dör varje år i graviditetsrelaterade komplikationer,
              bland annat till följd av osäkra aborter. Nära 19 000 barn under
              fem års ålder dör varje dag, delvis på grund av sjukdom och näringsbrist.
              Två och en halv miljard människor saknar tillgång till grundläggande
              sanitet. Enligt organisationen Reportrar utan gränser sitter nästan
              200 journalister fängslade runt om i världen.
            </seg>
            <seg n="38808f45">
              Därför skriver regeringen följande i budgetpropositionen för
              2014: Ambitionen att utrota fattigdom och förtryck är långt ifrån
              uppnådd. Vi har ett moraliskt ansvar att stödja människor i förtryck,
              utsatthet och fattigdom. Det är ett glasklart budskap. Det är
              därför fortsatt angeläget att Sverige ska fortsätta vara en av
              världens mest generösa biståndsgivare.
            </seg>
            <seg n="4c03b182">
              Tack vare ordning och reda i den svenska ekonomin och tillväxt
              de flesta åren sedan 2006 har regeringen lyckats uppnå målet att
              avsätta 1 procent av bni till internationellt bistånd. Det är
              en summa som också har ökat – tack vare den goda svenska ekonomin
              har biståndet ökat de här åren.
            </seg>
            <seg n="932a04f6">
              År 2014 motsvarar det ca 38,4 miljarder kronor. Detta sker i
              en tid när omvärldens svårighet att ens komma upp i 0,7 procent
              till bistånd är ett problem – till och med inom EU och inom rika
              länder i EU – till följd av den allvarliga globala ekonomiska
              krisen, som har drabbat länder väldigt hårt. Jag tycker att vi
              ska vara stolta över att Sverige har lyckats klara enprocentsmålet.
              Det är jag.
            </seg>
            <seg n="5d6366c8">
              Behoven är enorma, och mycket kan göras för att förbättra fattiga
              och förtryckta människors levnadsvillkor. Alliansregeringen strävar
              efter att svenskt bistånd ska göra så stor skillnad som möjligt
              i fattiga människors liv. Pengarna ska nå fram och göra nytta.
              Stora ansträngningar har därför gjorts sedan 2006 för att säkerställa
              att det svenska biståndet ska vara så effektivt som möjligt.
            </seg>
            <seg n="6be0e172">
              Regeringens reformering av det svenska biståndet har präglats
              av ett antal faktorer:
            </seg>
            <seg n="18b2cad6">
              Regeringen tar Sveriges politik för global utveckling, PGU, på
              största allvar. Vi räds inte att lyfta fram svåra frågor och tala
              om vilka hinder som finns för att få till stånd en rättvis och
              hållbar utveckling. Alliansregeringen har därför uppmanat till
              dialog om de allra svåraste frågorna, som till exempel kapital-
              och skatteflykt, global livsmedelsförsörjning, migration samt
              företagande och mänskliga rättigheter.
            </seg>
            <seg n="48cb085c">
              Statskontoret har också fått i uppdrag att undersöka hur regeringens
              styrning av PGU kan bli bättre. Jag ser fram emot att ta del av
              Statskontorets slutsatser och förslag.
            </seg>
            <seg n="2f33dd8e">
              Politik för global utveckling handlar om mer än biståndet. Den
              handlar om vad som driver utveckling. Därför anser regeringen
              att det är högst befogat att biståndsramen ska bidra till att
              finansiera mottagandet av människor som flytt krig, förföljelse
              och förtryck.
            </seg>
            <seg n="3f22ea0b">
              Regeringen fortsätter under 2014 att förverkliga sin biståndspolitiska
              reformagenda. Vi tydliggör styrningen och förbättrar förutsättningarna
              för uppföljning av det svenska biståndet.
            </seg>
            <seg n="ce001457">
              Regeringen föreslår ett samlat mål för utgiftsområdet. Vi har
              samsyn över blockgränserna när det gäller vikten av att ha tydliga
              mål för biståndet. Jag är glad över att vi inom det här politikområdet
              har så pass stor samsyn. Det är viktigt, inte minst för att de
              fattiga och förtryckta människor som det svenska biståndet syftar
              till att nå också ska få detta.
            </seg>
            <seg n="3cbadb76">
              Vi fortsätter också att fokusera på resultat. Vi upprättar nya
              resultatstrategier för länder, regioner, multilaterala organisationer
              och olika tematiska områden. Det är resultaten i fattiga människors
              liv som räknas. Då krävs ett målmedvetet och resultatinriktat
              bistånd.
            </seg>
            <seg n="25b8c293">
              Under 2014 kommer regeringen att fatta beslut om ett biståndspolitiskt
              ramverk. Syftet är att förtydliga regeringens biståndspolitiska
              inriktning och ytterligare fokusera det svenska biståndet. Ramverket
              svarar upp mot den kritik som Statskontoret och OECD-Dac framfört
              om en otydlig styrning av det svenska biståndet. Det kommer att
              presenteras för riksdagen i form av en skrivelse.
            </seg>
            <seg n="07c8ecec">
              Alliansregeringen höjer ambitionen när det gäller transparens
              och öppenhet genom att ställa högre krav på användbarhet i utvecklandet
              av openaid.se. Ett särskilt uppdrag kommer därför att lämnas till
              Sida för att se till att så verkligen sker, allt för att möjliggöra
              så stor insyn i och öppenhet kring det svenska biståndet som möjligt.
              Skattebetalare, riksdagsledamöter och andra intressenter måste
              veta hur biståndsmedlen används för att kunna utkräva ansvar.
              Det gäller även de fattiga människor som biståndet är tänkt att
              nå.
            </seg>
            <seg n="aa8770b5">
              Herr talman! Vi lever i en förändringens tid. Fattigdomen har
              minskat de senaste decennierna, och världen har på många sätt
              blivit bättre. Samtidigt lever över en miljard människor på mindre
              än 1,25 US-dollar per dag, och över 800 miljoner människor går
              hungriga. Nästan en tredjedel av jordens befolkning lever i samhällen
              där grundläggande medborgerliga och politiska rättigheter inte
              respekteras. Kvinnor och barn drabbas särskilt hårt av fattigdomens
              förödande effekter, och demokratiska förändringsaktörer spelar
              en betydande roll för att stärka kampen för mänskliga rättigheter.
            </seg>
            <seg n="66d7222e">
              Millenniemålen ska vara uppfyllda år 2015. Men tiden är knapp,
              och det är därför viktigt att alla bidrar för att nå de mål som
              har ställts upp. Regeringen kraftsamlar därför sina ansträngningar
              under 2014 och riktar in sig på grupper och länder som är särskilt
              utsatta.
            </seg>
            <seg n="7fbc679a">
              Låt mig nämna några av de viktigaste satsningarna som vi avser
              att förverkliga under året.
            </seg>
            <seg n="720481e1">
              Regeringen spurtar mot millenniemålen för att rädda fler kvinnor
              och barn. Detta gör vi genom att avsätta 500 miljoner kronor för
              att uppnå resultat inom områden där Sverige bedöms ha ett särskilt
              mervärde och som i dag är underfinansierade. Vi satsar därför
              bland annat på sanitet och på sexuell och reproduktiv hälsa och
              rättigheter. Satsningen inriktas på de länder som är längst ifrån
              måluppfyllelse, till exempel Afghanistan, Liberia och Mali.
            </seg>
            <seg n="f5f16fd5">
              Regeringen satsar på frihetens försvarare i världens mest ofria
              länder. Vi stärker vårt redan stora engagemang för demokrati och
              mänskliga rättigheter genom att satsa ytterligare 185 miljoner
              kronor för att stödja journalister, bloggare och andra försvarare
              av opinionsfriheterna. Satsningen innebär att regeringen avsätter
              närmare 1 miljard kronor under 2014 för att mer direkt kunna stödja
              demokratiseringsprocesser och försvaret av de mänskliga rättigheterna
              där det behövs mest. Regeringen tar med andra ord sitt ansvar
              för att stärka demokratins ställning i världen.
            </seg>
            <seg n="e4f8a6b9">
              Regeringen initierar en spetssatsning på miljö- och klimatmässigt
              hållbar utveckling. Det är fattiga människor – flera debattörer
              i dag har tagit upp det – som drabbas hårdast av miljö- och klimatförändringarnas
              förödande effekter. Den ökade efterfrågan på naturens resurser,
              såsom mark, vatten, skog och energi, riskerar att leda till en
              utarmning av ekosystemen som ökar fattiga människors sårbarhet.
              År 2030 kommer världen att behöva 50 procent mer mat, 45 procent
              mer energi och 30 procent mer vatten, samtidigt som trycket på
              jordens resurser ökar alltmer.
            </seg>
            <seg n="13757b2a">
              Regeringen satsar därför 150 miljoner kronor för att stärka fattiga
              människors tillgång till ren luft, rent vatten och resurssnål
              energi i den lokala närmiljön i Sveriges fattigaste biståndsländer.
              Vi satsar även omkring 100 miljoner kronor för förstärkta insatser
              för ett motståndskraftigt lantbruk, med fokus på hållbar livsmedelsförsörjning,
              i länder där behoven är störst. Regeringen har dessutom beredskap
              att bidra med omkring 300 miljoner kronor till Gröna klimatfonden,
              under förutsättning att den blir operativ under 2014.
            </seg>
            <seg n="8d67fd50">
              Regeringen har beredskap att bidra i humanitära kriser och minskat
              lidande, både i Syrien och i andra mer bortglömda kriser. Trots
              att världen på många sätt blir bättre ökar samtidigt de humanitära
              behoven. Den fruktansvärda krisen i Syrien och nu senast katastrofen
              i Filippinerna påminner oss om detta. Dessa kriser och katastrofer
              uppmärksammas på olika sätt av omvärlden. Parallellt pågår och
              inträffar även andra kriser, konflikter och katastrofer som inte
              bevakas i lika hög grad, till exempel i Tchad, Sydsudan och Demokratiska
              republiken Kongo.
            </seg>
            <seg n="5722d49b">
              Det svenska humanitära biståndet är pålitligt, och vi ställer
              upp även för människor i de kriser som till viss del har glömts
              bort av medierna. Regeringen ökar det humanitära anslaget med
              ytterligare 75 miljoner kronor för att kunna svara upp mot världens
              omfattande behov.
            </seg>
            <seg n="8b2eb9f5">
              Herr talman! Mycket är också bra, och utvecklingen går åt rätt
              håll – det får vi inte glömma. Sedan år 2000 har antalet människor
              som lever i extrem fattigdom minskat med en halv miljard. 90 procent
              av alla världens barn går i dag i skolan. Mödradödligheten har
              minskat globalt med nästan 50 procent på 20 år. Enligt organisationen
              Freedom House klassas i dag tre fjärdedelar av världens länder
              som fria eller delvis fria.
            </seg>
            <seg n="53072e02">
              Svenskt bistånd har verkat inom de områden där framsteg har nåtts.
              Regeringen har uträttat mycket sedan 2006 och har en hög ambitionsnivå
              även för nästkommande år. Det betyder inte att vi känner oss färdiga
              eller är nöjda.
            </seg>
            <seg n="f8aa2e36">
              Vi har kommit långt och får utmärkta betyg i internationella
              granskningar och jämförelser, också när man representerar Sverige
              utomlands, senast av OECD-Dac. Det är något vi ska ta till oss
              av och känna stolthet över.
            </seg>
            <seg n="48a2f092">
              Vi är dock tydliga med att vi inte stannar här. Regeringen har
              högre ambitioner än så. Vi vill fortsätta att utforma framtidens
              svenska bistånd, ett modernt och realistiskt bistånd som uppnår
              riktiga resultat i fattiga människors liv.
            </seg>
          </u>
          <note type="speaker" n="c2ef4e9f">
            Anf. 116 BODIL CEBALLOS (MP) replik:
          </note>
          <u who="bodil_ceballos_9366f3" xml:id="i-ff68647582c9176a-1" n="fdd58b98">
            <seg n="dea3200a">
              Herr talman! Jag vill börja med att ställa frågor kring förankringsprocessen
              framöver. Jag har uppfattat att det är ministerns ambition att
              vi kanske kommer att ha mer förankring med riksdagen men också
              mer förankring med civilsamhällets organisation när det gäller
              den biståndspolitiska plattformen och även annan biståndspolitik,
              så jag skulle vilja höra hur ministern resonerar kring förankringen
              med oss folkvalda och med andra runt om i landet.
            </seg>
            <seg n="32551c3b">
              Jag vill också fråga om det som jag tog upp i mitt anförande
              om utfasningen av Bolivia i det här fallet. I och med att jag
              nyss var där är det självklart något som jag har nära på näthinnan
              just nu. Jag ser att den utfasning som kommer att ske går väldigt
              brant utför. Man har ett antal år på sig att fasa ut, men det
              stupar rätt ned, så att säga.
            </seg>
            <seg n="400616d0">
              Då undrar jag: Hur tänker regeringen? För bara några år sedan
              var detta ett av de länder där vi skulle ha ett långsiktigt samarbete
              på grund av att det är så fattigt etcetera. Nu börjar vi se att
              fattigdomen minskar, för det gör den. Det händer väldigt mycket
              i Bolivia, det byggs och byggs, men det når inte alla, och när
              det gäller demokratifrågorna finns det väldigt mycket kvar att
              göra.
            </seg>
            <seg n="57719520">
              Vi kommer en bit på väg. Men när vi då har kommit den biten på
              väg säger vi helt plötsligt stopp, och då snubbar vi på mållinjen,
              i stället för att göra färdigt och se till att vi har gått i mål
              med vårt bistånd. Om vi överallt gör ungefär samma sak – påbörjar
              saker men sedan hoppar av innan vi är klara – tycker jag inte
              att det är särskilt långsiktigt över huvud taget.
            </seg>
            <seg n="9c1b8870">
              Det skulle jag vilja att ministern utvecklar lite grann. Jag
              skulle kunna tänka mig att vi återför det bistånd som vi nu har
              fasat ut – för att inte snubbla på mållinjen.
            </seg>
          </u>
          <note type="speaker" n="8ebc0c22">
            Anf. 117 Statsrådet HILLEVI ENGSTRÖM (M) replik:
          </note>
          <u who="hillevi_engstrom_a4c38c" xml:id="i-43dcb9613f7ced5c-1" n="afcc1ad8">
            <seg n="97d321b5">
              Herr talman! Tack för frågan! Låt mig börja med Bolivia. Jag
              har själv inte haft möjlighet att vara där, men flera av UD-tjänstemännen
              och Sida har varit där.
            </seg>
            <seg n="d0e69326">
              När man tittar på vad OECD-Dac skriver i sin Peer Review, där
              Sverige kom ut väldigt väl, ser man att vi får kritik för att
              vi har ett mycket spretigt bistånd. Med stora med ändå begränsade
              resurser – det är närmare 40 miljarder kronor – tror jag att det
              är viktigt att lyssna på den kritik som finns. Vi kan inte vara
              överallt och göra allt, för då blir inget riktigt bra.
            </seg>
            <seg n="177c5b1f">
              Därför är det viktigt att vara där de allra största utmaningarna
              finns, där människor har det som allra sämst. Bolivia har gått
              från att vara ett mycket fattigt land till att bli ett medelinkomstland.
              Jag tror inte heller att det går att göra färdigt och bli klar.
              Det är en fin ambition, men jag tror inte att man kommer att bli
              klar i en utveckling i ett land, även om det kanske var en god
              ambition.
            </seg>
            <seg n="f661a9af">
              Vi tittar nu till exempel på Tanzania. Där uppmärksammar vi i
              år att Sverige har haft bistånd i 50 år. Det är egentligen inte
              något att fira utan snarast att beklaga eller uppmärksamma, vilket
              vi förstås också ska göra.
            </seg>
            <seg n="4ce61af9">
              Det är skälet till att vi måste fokusera på att vara där människor
              har det som allra sämst.
            </seg>
            <seg n="f7ef3fe2">
              Den andra frågan gäller förankring. Jag håller med Bodil Ceballos
              om att det är viktigt att förankra och ha en bra dialog. Ambitionen
              är att ha det såväl med riksdagen som med olika civila samhällsorganisationer.
              Där kan man alltid bli bättre, ha en ännu bättre dialog.
            </seg>
          </u>
          <note type="speaker" n="1ceae85d">
            Anf. 118 BODIL CEBALLOS (MP) replik:
          </note>
          <u who="bodil_ceballos_9366f3" xml:id="i-ff68647582c9176a-2" n="fdd58b98">
            <seg n="faf1e398">
              Herr talman! Om man då säger att det inte ska vara spretigt går
              det inte riktigt ihop för mig. Det blir ju spretigt om vi först
              säger att vi ska vara i ett land långsiktigt och sedan bara några
              år efteråt lämnar det landet och går in någon annanstans och säger
              att vi ska vara där långsiktigt men sedan lämnar det landet när
              det blir lite bättre där.
            </seg>
            <seg n="16db7116">
              Är det inte bättre att försöka ha en givarsamordning, så att
              inte alla är överallt? Nu är alla i Afrika igen och nästan ingen
              i Latinamerika. Det handlar om att vi inte är ensamma ute på världsarenan
              och kan välja och vraka, utan vi måste samordna oss med andra
              länder, påbörja något och avsluta, så att vi ser till att det
              finns en kontinuitet, att någon annan i så fall tar över.
            </seg>
            <seg n="6fffe300">
              Det är inte bara i Bolivia som detta sker. Vi höll på att fasa
              ut även Colombia och Guatemala. Det var också helgalet, men det
              lyckades vi stoppa med hjälp från olika aktörer, både i kammaren
              och utanför.
            </seg>
            <seg n="b7e8edbe">
              Det handlar om att inte bara säga att vi ska vara långsiktiga
              utan också vara det.
            </seg>
            <seg n="1d7cecea">
              En annan fråga som jag tänker på är Afghanistan. Vi kommer att
              diskutera den militära Afghanistaninsatsen senare i dag. Men vi
              har också den civila insatsen. I och med att den militära insatsen
              dras tillbaka från Mazar-e Sharif stänger vi också vårt kontor
              där. Det innebär att det är mycket svårare för vår civila insats
              att vara kvar i området.
            </seg>
            <seg n="4a367f22">
              När vi hade överenskommelsen och rekommendationerna som arbetsgruppen
              för de civila insatserna kom med menade vi att vi skulle vara
              kvar i norr om säkerheten så tillät. Situationen är den att säkerheten
              är bättre i norr än någon annanstans i Afghanistan, men ändå är
              det från norr som vår aktivitet går ned. Det är inte heller särskilt
              långsiktigt, särskilt inte när vi har skapat ett förtroende i
              norr bland de lokala makthavarna.
            </seg>
            <seg n="2da42d58">
              Hur resonerar ministern?
            </seg>
          </u>
          <note type="speaker" n="b2c3b2ea">
            Anf. 119 Statsrådet HILLEVI ENGSTRÖM (M) replik:
          </note>
          <u who="hillevi_engstrom_a4c38c" xml:id="i-43dcb9613f7ced5c-2" n="afcc1ad8">
            <seg n="1eb1111e">
              Herr talman! När det gäller var man ska vara och var biståndet
              kan göra störst nytta: Världen förändras. Jag tror att få av oss
              kunde förutse den arabiska våren och vad som hände till exempel
              i Syrien. Det är fruktansvärda situationer som gör att även de
              människor som har flytt landet och befinner sig i närområdet –
              det är drygt två miljoner personer – kommer att behöva omfattande
              insatser i det landet för att över huvud taget kunna återvända.
              Det är en situation som har uppstått som vi inte kunde räkna med
              eller förutse.
            </seg>
            <seg n="681dd5e4">
              Därför tror jag att vi måste vara flexibla och se vad vi kanske
              måste prioritera ned för att kunna prioritera upp andra viktiga
              delar av världen.
            </seg>
            <seg n="053458c1">
              Sedan håller jag med Bodil Ceballos om att det är viktigt med
              samordning i givarsamhället så att alla inte är på samma ställe.
              Jag tyckte att den humanitära katastrofen på Filippinerna var
              ett bra exempel. Där gjorde man en bra samordning, så att inte
              alla länder var där samtidigt och mer eller mindre slog ut varandra.
              Det är en oerhört viktig fråga.
            </seg>
            <seg n="7b517a7b">
              Afghanistan kommer att vara ett av Sveriges största biståndsländer.
              Fokus kommer att vara på kvinnor, flickor, skolgång och hälsobistånd.
              Jag följer noga frågan var vi ska vara och hur vi ska arbeta.
              Vi kommer under nästa år också att ta fram en ny strategi. Men
              det är ett viktigt och mycket svårt samarbetsland. Det vill jag
              understryka. Det är ett av världens mest korrupta länder och ett
              av de farligaste länderna i världen. Men att lämna Afghanistan
              skulle verkligen vara att svika de flickor och kvinnor som har
              en fruktansvärd situation där just nu.
            </seg>
          </u>
          <note type="speaker" n="72d8337d">
            Anf. 120 JULIA KRONLID (SD) replik:
          </note>
          <u who="julia_kronlid_4ece83" xml:id="i-4e28f0ec3151b18d-3" n="6318d646">
            <seg n="e6a7d595">
              Herr talman! Jag vill börja med att tacka biståndsminister Hillevi
              Engström för att hon deltar i debatten och hälsa henne välkommen
              till sin första biståndsdebatt här.
            </seg>
            <seg n="34ff4066">
              Jag vill fråga biståndsministern hur regeringen kan motivera
              en prioritering, som jag ser det, i budgeten som innebär att man
              sänder ut budskapet att för de människor som på olika sätt, ibland
              via olagliga flyktingsmugglare, kanske riskerar livet på vägen
              för att ta sig hit har man möjlighet att satsa stora resurser,
              nämligen 4 miljarder bara genom avräkningar i biståndet. Men för
              de mest utsatta människorna som är kvar i närområdet kan man årligen
              bidra med bara runt en halv miljard till flyktingorganet UNHCR
              som bistår runt 43 miljoner människor som är på flykt runt om
              i världen och som finns på plats i krisområdets närhet.
            </seg>
            <seg n="54e6d7be">
              Jag vet att regeringen också har bidragit med extra resurser
              till Syrien i närområdet, vilket jag tycker är mycket positivt.
              Men frågan kvarstår ändå varför man kan satsa så mycket mer resurser
              på flyktingmottagning i Sverige jämfört med hjälp på plats där
              det handlar om akuta humanitära behov, där det kan handla om liv
              och där man kan hjälpa så många fler människor för samma summa
              pengar. Varför är de fattigaste och mest utsatta människorna mindre
              viktiga och prioriteras lägre i denna prioritering i biståndsbudgeten?
            </seg>
          </u>
          <note type="speaker" n="5336816b">
            Anf. 121 Statsrådet HILLEVI ENGSTRÖM (M) replik:
          </note>
          <u who="hillevi_engstrom_a4c38c" xml:id="i-43dcb9613f7ced5c-3" n="afcc1ad8">
            <seg n="5176323d">
              Herr talman! Det finns inga människor som prioriteras högre eller
              lägre. Det tycker jag är grundläggande. Jag är övertygad om att
              vi måste göra både och. Det är också det som regeringen gör. Vi
              satsar stora resurser på FN:s multilaterala organisationer för
              att hjälpa människor i närområdet.
            </seg>
            <seg n="fa8c4288">
              Jag hade själv möjlighet att besöka Jordanien och ett av världens
              största flyktingläger, Zaatari, för bara någon vecka sedan och
              kunde se det arbete som gjordes. Det som slog mig var att människor
              visserligen överlever i närområdet men att det är något av ett
              helvete på jorden.
            </seg>
            <seg n="6c1876c0">
              Jag skulle önska att fler länder i Europa kunde ha samma generösa
              inställning som Sverige har, det vill säga att vi hjälper människor
              på plats men att vi också hjälper dem som har flytt till Sverige.
              Vi har också en relativt sett stor kvot flyktingar som vi tar
              in till Sverige. Det är Sverige och Tyskland som utmärker sig.
            </seg>
            <seg n="0d203194">
              När man ser hur människor har det i flyktingläger i närområdet
              blir man bestört. Jag blev bestört och illa berörd och hade svårt
              att sova efter att ha varit i detta flyktingläger en halv dag.
              Jag kunde åka därifrån i en varm och skön bil. Barnen där går
              omkring i foppatofflor eller flip flop-skor, och det är isande
              kallt. Nu har det till och med kommit snö i vissa delar av området.
            </seg>
            <seg n="9c0db9e0">
              Det är klart att vi ska göra vad vi kan både här och där, men
              vi ska framför allt vara humanister och vara generösa. Vi vet
              att de människor som faktiskt klarar sig hit till Sverige inte
              kommer hit för nöjes skull, så att säga. De har haft ett helvete
              bakom sig. De har också haft stora utmaningar och har med sig
              många trauman när de kommer till Sverige. Vi måste därför finnas
              både där och här.
            </seg>
          </u>
          <note type="speaker" n="6b9319f1">
            Anf. 122 JULIA KRONLID (SD) replik:
          </note>
          <u who="julia_kronlid_4ece83" xml:id="i-4e28f0ec3151b18d-4" n="6318d646">
            <seg n="45174856">
              Herr talman! Jag tackar för svaret. När biståndsministern har
              varit där och sett vilka stora behov som finns och man vill göra
              både och, varför kan man då inte höja de kontinuerliga bidrag
              som UNHCR har så stort behov av? Varför har regeringen samma konstanta
              bidrag till UNHCR år efter år utan att det sker någon höjning?
              Det är mycket bra att man gör punktinsatser när det uppstår en
              kris, men varför höjer man inte det årliga bidraget till UNHCR
              och till organisationer i det civila samhället för humanitära
              insatser om man vill göra både och?
            </seg>
            <seg n="27032e6c">
              Jag tycker också att vi ska göra en insats när det gäller kvotflyktingar
              som kommer till Sverige. Men även om många fler länder i Europa
              skulle ta emot fler flyktingar kan vi aldrig komma ifrån det faktum
              att majoriteten inte har möjlighet att fly. Majoriteten är kvar
              under de miserabla förhållanden som Hillevi Engström har beskrivit.
              Därför måste vi öka insatserna där avsevärt.
            </seg>
            <seg n="1e0b41b5">
              Jag skulle även vilja ställa en fråga om bistånd till vatten
              och sanitet, vilket också är livsavgörande bistånd. Jag ser det
              som positivt att biståndsministern lyfter fram att man vill öka
              dessa insatser något. Men som jag förstår det vill man ge lite
              bidrag utifrån en kaka på 500 miljoner som man ska dela ut på
              olika områden och någon ökning på 150 miljoner. Detta är inte
              särskilt mycket om man tänker på vilka enorma behov det finns
              och om man ser till den totala biståndsramen på 40 miljarder kronor.
              Jag undrar varför regeringen inte skulle kunna prioritera detta
              ännu mer. Om man tycker att detta är viktigt, varför ökar man
              det inte ännu mer? Sverigedemokraterna vill satsa 2,3 miljarder
              av det totala biståndet som går via Sida på detta.
            </seg>
          </u>
          <note type="speaker" n="ef37eb55">
            Anf. 123 Statsrådet HILLEVI ENGSTRÖM (M) replik:
          </note>
          <u who="hillevi_engstrom_a4c38c" xml:id="i-43dcb9613f7ced5c-4" n="afcc1ad8">
            <seg n="346c548d">
              Herr talman! Frågan om vatten och sanitet är viktig i det svenska
              biståndet.
            </seg>
            <seg n="8468801d">
              Jag ska uppehålla mig lite grann kring det flyktingbistånd som
              vi ger. Vi är en av de största givarna till FN:s flyktingfond
              UNHCR. Ett problem som finns i Syriens grannländer är att deras
              belastning börjar bli så stor. Vi talar om att det kommer 50 000
              flyktingar till Sverige. Till Libanon, som har en befolkning på
              fyra miljoner, har det kommit omkring 800 000 flyktingar. I Jordanien
              är det över en halv miljon flyktingar. Det är små länder som inte
              har så goda förutsättningar att ta emot så många fler.
            </seg>
            <seg n="166f3715">
              Nu är det viktigt att förhållandena för de flyktingar som finns
              blir drägliga så att de kan överleva. Men det krävs oerhört stora
              insatser för att få grannländerna att fortsätta vara generösa.
              Där tror jag att givarsamhället har en viktig roll att fylla genom
              att hjälpa och stötta dem så att det finns sjukvård, utbildning
              och så vidare till alla i landet.
            </seg>
            <seg n="ca6cdbcf">
              Sedan behöver vi få fler givare. Det är en stor givarkonferens
              i Kuwait i januari som handlar om Syrien. Att få in arabländerna
              och andra typer av biståndsgivare är mycket viktigt.
            </seg>
            <seg n="e669e155">
              Jag ser med oro på att även om det blir fred och en bra lösning
              i Syrien, vilket kan ta tid, kommer det att dröja ofantligt många
              år innan detta samhälle är uppbyggt igen. Och det kommer att ta
              många fler år innan människor kan, vill och vågar återvända. Det
              är en mycket komplicerad situation. Vi kan inte göra allt. Vi
              kan göra mycket, och gör det, och vi försöker göra det på bästa
              sätt.
            </seg>
          </u>
          <note type="speaker" n="921c9ef3">
            Anf. 124 KENNETH G FORSLUND (S) replik:
          </note>
          <u who="kenneth_g_forslund_7d5e05" xml:id="i-175d90e94608dc9c-3" n="d56f10c9">
            <seg n="52bebf09">
              Herr talman! Nu har Hillevi Engström varit biståndsminister i
              lite drygt tre månader. Efter att ha hört hennes inledningsanförande
              kan jag konstatera att det inte har skett någon större förändring
              av regeringens biståndspolitik. Hillevi Engström fortsätter att
              förvalta den av den tidigare biståndsministern inslagna vägen.
            </seg>
            <seg n="fc13be87">
              Jag har tre frågor till biståndsministern i denna debatt.
            </seg>
            <seg n="b4a551f9">
              Hur tänkte ni i regeringen när ni antog förslaget till biståndsmål,
              när ni lade till förtryck men tog bort fattiga människors egna
              förutsättningar för att förbättra sina levnadsvillkor? Hur tänkte
              ni när ni gjorde fattiga människor till passiva mottagare av välgörenhet
              i stället för aktiva aktörer i att förbättra sina egna levnadsvillkor?
              Det är min första fråga till dig, Hillevi Engström.
            </seg>
            <seg n="81d47dc4">
              Min andra fråga är: Tänker du som biståndsminister försöka förändra
              regeringens passiva förhållningssätt när det gäller skatteflykt
              från utvecklingsländer? Synsättet att det ändå inte finns skattemyndigheter
              i fattiga länder som kan ta hand om denna information duger inte.
              Vi måste jobba på flera fronter samtidigt, och vi ska självklart
              stödja uppbyggnaden och utbyggnaden av skattemyndigheter i utvecklingsländer
              på samma sätt som vi ska stödja förbättrade regler för utökat
              informationsutbyte.
            </seg>
            <seg n="d6b1f090">
              Avslutningsvis, herr talman: Biståndsministern tar själv upp
              att biståndsplattformen kommer att komma till riksdagen i form
              av en skrivelse – om den nu kommer. Varför har ni valt att hantera
              biståndsplattformen på det sättet? Ni involverar inte andra och
              ställer riksdagen inför fullbordat faktum – om det nu blir klart
              den här gången.
            </seg>
          </u>
          <note type="speaker" n="3942a46f">
            Anf. 125 Statsrådet HILLEVI ENGSTRÖM (M) replik:
          </note>
          <u who="hillevi_engstrom_a4c38c" xml:id="i-43dcb9613f7ced5c-5" n="afcc1ad8">
            <seg n="7d960a38">
              Herr talman! Jag ska börja med frågan som rör målet. Jag är glad
              att vi i dag har ett enigt utskott när det gäller målformuleringen.
            </seg>
            <seg n="face1da5">
              Jag tror att det är viktigt att titta på vad som stod i det förslag
              regeringen lade fram i budgetpropositionen. Regeringens förslag
              löd: förbättrade levnadsvillkor för människor som lever i fattigdom
              och förtryck. Varför föreslogs detta? Det har tagits ifrån den
              formulering som den parlamentariska utredningen Globkom har gjort
              och varit överens om och som ligger till grund för PGU:n. Det
              var alltså regeringens förslag: förbättrade levnadsvillkor för
              människor som lever i fattigdom och förtryck.
            </seg>
            <seg n="c7cb8af2">
              Den förändring utskottet nu har gjort, som jag också ställer
              mig bakom, lyder: att skapa förutsättningar för förbättrade levnadsvillkor
              för människor som lever i fattigdom och förtryck. Det är alltså
              några ord som har lagts till. Det är väl bra att man kommer överens
              om detta mål. Det kan alltid vara så att man kan ha en bättre
              dialog, men i sak tycker jag inte att det ändrar det som står
              i förslagen och det som rör finansieringen av biståndet. Jag tror
              att vi är ganska överens om vad vi menar, nämligen att vi ska
              försöka bistå människor som lever i fattigdom och förtryck.
            </seg>
            <seg n="8f687ddb">
              Jag håller med Kenneth om att vi inte ska ha några passiva mottagare
              av någon sorts välgörenhet. Det allra viktigaste handlar egentligen
              om jobb. Det är det fattiga människor allra mest vill ha; man
              vill ha ett arbete att kunna försörja sig på. Man vill inte ha
              några allmosor, utan man vill stå på egna ben. Jag har alltså
              ingen annan uppfattning där, men jag tycker att måldiskussionen
              kanske har fått något för stora proportioner – utan att säga att
              det blir ett dåligt mål nu, men det är ingen större skillnad i
              målformuleringen.
            </seg>
            <seg n="01bef5d8">
              Det fanns heller inget samlat mål för utgiftsområdet, och det
              har regeringen också fått kritik för. Därför föreslog vi det här
              målet, som man var överens om i den parlamentariska utredningen
              Globkom.
            </seg>
          </u>
          <note type="speaker" n="d2d1c3f2">
            Anf. 126 KENNETH G FORSLUND (S) replik:
          </note>
          <u who="kenneth_g_forslund_7d5e05" xml:id="i-175d90e94608dc9c-4" n="d56f10c9">
            <seg n="1fb3fd4a">
              Herr talman! Jag tackar biståndsministern för svaret på den första
              frågan. Jag är också glad att biståndsministern delar utskottets
              uppfattning att det är ett bättre sätt att uttrycka målet på.
              Det handlar nämligen inte bara om några ord som har lagts till,
              utan det handlar om ett synsätt på utvecklingsarbete och hur det
              ska göras möjligt. Det handlar om ett förhållningssätt till de
              länder och människor vi ska samarbeta med. Därför är de få orden
              så viktiga.
            </seg>
            <seg n="3138e6df">
              Sedan fanns ett annat problem med hur regeringen hade formulerat
              förslaget till nytt mål, och det gällde att man skriver fattiga
              och förtryckta men inte kan reda ut ordentligt om människor ska
              vara båda delar eller om det räcker med det ena. När regeringsföreträdare
              fick frågor om det kunde de inte reda ut det på ett klart och
              tydligt sätt.
            </seg>
            <seg n="8a0ebe40">
              Nu har vi försökt reda ut det i utskottets betänkandetext, för
              att göra de definitionerna. Det har i alla fall förbättrat situationen,
              men som jag sade i mitt inledningsanförande: Jag gör inget anspråk
              på att det här är en perfekt eller över huvud taget slutgiltig
              formulering av målet för svensk biståndspolitik. Jag tror att
              det krävs ett betydligt mer omfattande arbete än det regeringen
              har gjort i en väldigt liten krets, uppenbart, och det arbete
              17 personer i utrikesutskottet har gjort under några möten nu
              i höst. Det krävs ett betydligt större omtag vad gäller svensk
              biståndspolitik.
            </seg>
            <seg n="9d0f34d6">
              Sedan ser jag fram emot svar på mina två övriga frågor. Jag förstår
              att tiden är begränsad även för biståndsministern.
            </seg>
          </u>
          <note type="speaker" n="b44f1dcb">
            Anf. 127 Statsrådet HILLEVI ENGSTRÖM (M) replik:
          </note>
          <u who="hillevi_engstrom_a4c38c" xml:id="i-43dcb9613f7ced5c-6" n="afcc1ad8">
            <seg n="536b3d4f">
              Herr talman! Det finns även i strategier och policyer som styr
              biståndet och som är väldigt tydliga och specificerade, skulle
              jag vilja säga. Det är alltså inte rubriken som är det enda målet.
            </seg>
            <seg n="dbf5e73e">
              Jag tycker att det är viktigt att lyfta fram att det är resultatet
              som räknas, alltså vad man faktiskt åstadkommer för fattiga och
              förtryckta människor – eller fattiga eller förtryckta människor.
              Det är bra att vi är överens om den frågan.
            </seg>
            <seg n="391eb060">
              När det gäller frågan om biståndsplattformen eller biståndsramverket
              vill jag återigen vara tydlig: Det kanske har varit för stora
              förväntningar, men det är ingen ny politik. Det är en kodifiering
              av redan befintlig politik, av praxis att göra den tydligare.
              Det finns inget vakuum i styrningen, för det finns policyer och
              strategier som gäller. Däremot är det för många – det är lite
              rörigt – och det är därför vi ska försöka samla ihop det i det
              biståndspolitiska ramverket.
            </seg>
            <seg n="c4f716f1">
              Det är alltså ingen som kommer att göra saltomortaler och säga
              att det är överraskande, utan det kommer att tugga på ungefär
              som vi har jobbat. Det blev dock förhoppningsvis tydligare. Det
              är alltså ett indirekt styrdokument. Jag hoppas att det ska bli
              klart så att vi kan komma med skrivelsen till riksdagen.
            </seg>
            <seg n="b468e70d">
              När det gäller den tredje frågan, om skatteflykt, vill jag säga
              att jag inte heller gillar skatteflykt eller kapitalflykt. Det
              är förstås viktigt att stödja de länderna och trycka på. Det är
              en fråga som ytterst ligger inom Finansdepartementets ram, men
              inom PGU:n är hela regeringen ansvarig för frågorna. Det är viktigt
              att länder får bra myndigheter och institutioner och att vi hjälper
              till med arbetet att bygga upp dem, samt att multinationella företag
              också tar sitt ansvar och har ett hållbart företagande såväl socialt
              och ekonomiskt som klimat- och miljömässigt.
            </seg>
            <seg n="d78f4fa5">
              Jag har alltså ingen annan uppfattning, och vi driver på frågan
              också i OECD och i andra sammanhang. Kan man i grunden ha en egen
              skattedebitering som fungerar är det väldigt mycket mer än att
              bara vara beroende av bistånd. Skatter är alltid viktigare, både
              här och där.
            </seg>
          </u>
          <note type="speaker" n="a1953806">
            Anf. 128 HANS LINDE (V) replik:
          </note>
          <u who="hans_linde_abeaba" xml:id="i-f8d9d9735da8dd1d-1" n="5884a0c2">
            <seg n="9a4d7e5c">
              Herr talman! Jag vill välkomna biståndsminister Hillevi Engström
              till sin första debatt med utrikesutskottet, i alla fall i den
              här rollen.
            </seg>
            <seg n="ba4aa163">
              Ibland säger man i filmens värld: You had me at hello. Tyvärr
              måste jag nog säga att biståndsministern när jag lyssnade på hennes
              inlägg förlorade mig redan då hon inledde sitt anförande med att
              tala om den generösa svenska biståndspolitiken. Nej, biståndsminister
              Hillevi Engström – svenskt bistånd handlar inte om att vara generös.
              Det handlar om att vi har ett globalt gemensamt ansvar för de
              stora utvecklingsutmaningar vi står inför, inte minst därför att
              vi tillhör ett land som har bidragit till de klimatförändringar
              som nu slår hårt mot de fattiga och genom att svenska företag
              har bidragit till den kapitalflykt som har hållit nere många länder
              i fattigdom.
            </seg>
            <seg n="8387f941">
              Det var dock inte därför jag begärde replik. Vi från utskottet
              besökte Sida tidigare i höstas. Där berättade man om sitt arbete
              och tog bland annat upp de insatser man gör i Uganda, där vi i
              Sverige i dag gör många bra projekt. Det gäller inte minst det
              arbete man gör med att stödja landets hbtq-rörelse, vilket jag
              skulle vilja framhålla. Men man beskrev också sitt arbete med
              att ge krediter till det privata näringslivet i Uganda – hur man
              hade gått in och stöttat läkare som ville skapa privata mottagningar.
            </seg>
            <seg n="6cdeb4d8">
              Jag är helt övertygad om att de projekt Sverige driver i Uganda
              när det gäller att stödja läkare uppskattas av de enskilda läkarna
              och de patienter som har möjlighet att gå till mottagningarna,
              men jag kunde inte låta bli att fråga på vilket sätt man når de
              fattigaste i Uganda genom det här projektet. Svaret från Sida
              var: Det gör man inte. Det här är inte projekt som riktar sig
              till de fattigaste.
            </seg>
            <seg n="b50ecf0e">
              Det är tyvärr inte ett isolerat fall, och det handlar inte heller
              om Sida eller om enskilda tjänstemän. Tyvärr vet vi att Sida har
              fått tydliga direktiv från regeringen om att nedprioritera frågor
              om fattigdomsbekämpning. I det senaste regleringsbrevet nämner
              man fattigdom en enda gång på 19 sidor. Varför har den borgerliga
              regeringen så tydligt valt att nedprioritera just fattigdomsbekämpning
              inom sin biståndspolitik?
            </seg>
          </u>
          <note type="speaker" n="bdefe6d6">
            Anf. 129 Statsrådet HILLEVI ENGSTRÖM (M) replik:
          </note>
          <u who="hillevi_engstrom_a4c38c" xml:id="i-43dcb9613f7ced5c-7" n="afcc1ad8">
            <seg n="bf5f6d84">
              Herr talman! Jag har en liten kommentar: Man kan ha olika ord
              för det – ett globalt gemensamt ansvar eller generöst – men icke
              förty är det såvitt jag vet Sverige, Norge och Luxemburg som har
              1 procent av bruttonationalinkomsten i utvecklingsbistånd. Det
              är ändå någonting. Om man inte ska vara stolt eller glad eller
              så kan man ändå säga att det är väldigt bra.
            </seg>
            <seg n="ae46d43a">
              Jag skulle önska att kollegerna i EU-kretsen, som jag träffade
              på FAC i veckan, kunde uppnå det rekommenderade golvet på 0,7
              procent. Storbritannien, som är ett rikt och stort land, tror
              att de kanske kan lyckas med det. Det pågår diskussioner, bland
              annat med Nederländerna, om att omdefiniera ODA-begreppet för
              att kunna täcka in mycket mer. Det är någonting jag och den svenska
              regeringen är emot, vilket vi också uttryckte på FAC. Vi anser
              inte att den diskussionen ska föras i ministerrådet, utan det
              är en fråga för OECD-Dac.
            </seg>
            <seg n="8c280afb">
              Jag tycker att vi ska vara stolta och att det svenska folket
              ska vara stolta över att vi faktiskt är generösa som människor.
              Det visar vi också i vår privatekonomi när vi hjälper människor
              som har det svårt.
            </seg>
            <seg n="03b779ab">
              Jag delar inte uppfattningen och har aldrig hört talas om att
              regeringen skulle nedprioritera fattigdomsbekämpningen. Ända sedan
              jag fick den här portföljen och ansvaret har det varit en fråga
              i princip varje dag att vi bidrar till att göra skillnad i fattiga
              och förtryckta människors liv. Vi ska vara på de ställen där det
              är som allra svårast. Vi ska vara där det är som farligast och
              där det är som värst, om jag får uttrycka mig på det sättet. Det
              är alltså ett påstående som jag inte känner igen över huvud taget.
            </seg>
            <seg n="66a024ed">
              Sedan ska vi också göra andra saker. Vi ska hjälpa demokratikämpar.
              Vi ska jobba med det humanitära. Vi ska kunna göra många olika
              saker, men fattigdomsbekämpning är, som målet säger, den mest
              prioriterade frågan. Vi ska stötta fattiga och förtryckta människor
              och försöka bidra med vår del till millenniemålen, inte minst
              de nya post-2015-målen.
            </seg>
          </u>
          <note type="speaker" n="5193c14a">
            Anf. 130 HANS LINDE (V) replik:
          </note>
          <u who="hans_linde_abeaba" xml:id="i-f8d9d9735da8dd1d-2" n="5884a0c2">
            <seg n="42f3318e">
              Herr talman! Jag är stolt över mycket i svensk biståndspolitik.
              Jag är också stolt över att det finns en så stark biståndsvilja
              i Sverige.
            </seg>
            <seg n="e378ac2f">
              Många människor i vårt land väljer att engagera sig i frågor
              som rör bistånd. Inte minst har vi de senaste dagarna sett hur
              många människor som har engagerat sig i Musikhjälpens arbete.
              Men det handlar om att många människor i vårt land förenas av
              just solidaritet, att man ser sitt gemensamma ansvar för världens
              utmaningar. Det handlar inte om generositet. När vi talar om generositet
              talar vi i stället om välgörenhet, att man visar sin goda vilja
              mot någon man tycker synd om. Det är något i grunden annat.
            </seg>
            <seg n="6e72fc47">
              Låt oss då tala om nedprioriteringen av fattigdomsbekämpningen
              i den borgerliga regeringens biståndspolitik. Jag trodde i alla
              fall att regleringsbrevet till Sida, den myndighet som i år har
              ansvar för över 18 miljarder kronor av det svenska biståndet,
              utgick från regeringens prioriteringar, att där lyfter man fram
              det man tycker är viktigt. Väljer man att på 19 sidor nämna fattigdom
              endast en enda gång är det svårt att tolka det som någonting annat
              än en nedprioritering, i synnerhet om vi tittar på tidigare regleringsbrev
              till Sida. Gå tillbaka till den senaste socialdemokratiska regeringen
              som styrde med stöd av Vänsterpartiet och Miljöpartiet! Där kan
              vi se hur man tydligt lyfte fram fattigdomsbekämpning och de fattigas
              perspektiv på utveckling i sina regleringsbrev. Det har den borgerliga
              regeringen slutat att göra. Man kan tro att det bara är semantik
              även detta, men jag tolkar i alla fall regeringens regleringsbrev
              som just en prioritering. Och det får också konsekvenser.
            </seg>
            <seg n="82f7d4e1">
              Som jag sade i mitt anförande har Indevelop gjort en studie av
              Sidas verksamhet där man konstaterar att 40 procent av Sidas insatser
              över huvud taget inte når fattiga människor. Tycker biståndsministern
              att det är okej att 40 procent av Sidas verksamhet inte når de
              fattigaste människorna?
            </seg>
          </u>
          <note type="speaker" n="4a08dccc">
            Anf. 131 Statsrådet HILLEVI ENGSTRÖM (M) replik:
          </note>
          <u who="hillevi_engstrom_a4c38c" xml:id="i-43dcb9613f7ced5c-8" n="afcc1ad8">
            <seg n="f7e52e76">
              Herr talman! När det gäller myndighetsstyrningen styr regeringen
              myndigheten på flera olika sätt. Ett sätt är det som vi debatterar
              i dag, nämligen budgetpropositionen. Där är det tydligt övergripande
              målet för hela verksamheten, och som kommer att klubbas i morgon,
              att skapa förutsättningar för förbättrade levnadsvillkor för människor
              som lever i fattigdom och förtryck. Det är utskottet överens om,
              och förhoppningsvis kommer det också att bli riksdagens beslut
              i morgon. Det är det övergripande målet i budgetpropositionen.
            </seg>
            <seg n="8aca75fd">
              Vi styr också Sida genom instruktion, genom dialog och genom
              regleringsbrev. Det är inte hur många gånger ett ord upprepas,
              om det står i versaler eller i fetskrift som är det viktiga, utan
              det är innehållet, sakfrågorna.
            </seg>
            <seg n="c72c1670">
              Sedan är det olika strategier för olika länder. I till exempel
              Afghanistan eller andra länder kan det vara flickors skolgång,
              mödrahälsovård, hbtq-frågor eller SRHR-frågor som vi trycker på,
              lite beroende på vad som bedöms som lämpligast i respektive land.
            </seg>
            <seg n="82b5758c">
              Jag tror inte att man ska övertolka att ett ord inte nämns på
              flera ställen. Jag vill vara tydlig med att det allra viktigaste
              är målhierarkin, och vi har försökt göra målhierarkin lite tydligare.
              Där är det fattiga och/eller förtryckta människor som ska vara
              målet. Vi ska bidra till att skapa förutsättningar att förbättra
              för just dem i största möjliga mån.
            </seg>
          </u>
          <note type="speaker" n="8277a2f8">
            Anf. 132 CHRISTIAN HOLM (M):
          </note>
          <u who="christian_holm_a187f5" xml:id="i-19ca5417f8a222e4-0" n="d9c4139f">
            <seg n="15015004">
              Vårt utvecklingsbistånd syftar till att bekämpa, som vi nyss
              har hört diskuteras, just fattigdom, såväl fattigdom på pengar
              som på frihet. Ekonomisk tillväxt, ökat välstånd, stärkt demokrati,
              skydd för mänskliga rättigheter och långsiktig hållbarhet ska
              genomsyra den svenska biståndspolitiken. Vår politik är tydligt
              värderingsburen.
            </seg>
            <seg n="e18a3648">
              Sedan Alliansen tillträdde har stora förändringar skett inom
              biståndet. Det svenska biståndet har reformerats för att skifta
              fokus lite mer från en utbetalningspolitik till att bli en tydlig
              utvecklingspolitik som levererar konkreta resultat och skapar
              bättre förutsättningar för fattiga människor. Vårt budskap är
              tydligt: Biståndet ska användas där det gör störst nytta, och
              vi ska kontinuerligt utvärdera resultaten av våra insatser.
            </seg>
            <seg n="d77f31ba">
              I takt med globaliseringen har samhället förändrats. Tack vare
              handel, teknikutveckling och ökad kommunikation har framför allt
              låginkomstländer haft en positiv utveckling. Vi kan även se en
              generell inkomstökning på global nivå. Men som sagt finns det
              också utmaningar som bristen på demokrati och mänskliga rättigheter,
              miljö- och klimatförändringar, kvinnors och barns utsatthet samt
              extrem fattigdom i stora delar av världen. Förändrade samhällen
              ställer krav på en modern biståndspolitik. Vi måste ha ett bistånd
              som möter dagens globala utmaningar.
            </seg>
            <seg n="426a8d51">
              Herr talman! Regeringen har fokuserat biståndet avseende tematiska
              prioriteringar på landfokusering och resultatstyrning. I stora
              delar har det skett i bred samsyn med Socialdemokraterna.
            </seg>
            <seg n="d018455a">
              Inom ramen för de tematiska prioriteringarna har vi inriktat
              oss på demokratiutveckling och mänskliga rättigheter. Här måste
              vi stödja de krafter som inriktar sig på att stärka demokratin
              och yttrandefriheten. Det är en förutsättning både för en god
              samhällsutveckling och för att bekämpa fattigdom. Det handlar
              om att bygga upp fungerande samhällsinstitutioner och komma till
              rätta med korruption eller att stödja uppbyggande av demokratiska
              politiska partier.
            </seg>
            <seg n="46885ff1">
              Inom vårt andra prioriterade område, miljö och klimat, har vi
              lagt stora resurser för att skapa en hållbar och miljömässig utveckling.
              Här finns god potential för samarbete mellan svenska myndigheter,
              näringsliv och organisationer. För att utvecklingsländer ska kunna
              möta de stora klimatförändringar som vi står inför måste vi stärka
              möjligheterna för utvecklingsländerna att handla förnybar energi.
            </seg>
            <seg n="f108e3f4">
              Vårt tredje prioriterade område är främjande av jämställdhet
              och kvinnors roll i utvecklingen. Kvinnors livssituation i utvecklingsländer
              ser i många fall bedrövlig ut. De saknar inflytande, och den utbredda
              ojämställdheten skapar stora hinder för kvinnors utveckling.
            </seg>
            <seg n="801dfd57">
              Åtta miljoner kvinnor drabbas årligen av problem i samband med
              osäkra aborter. Det sker främst i fattiga länder. Vi gör därför
              stora satsningar inom millenniemålen 4 och 5 om mödra- och barnadödlighet.
              Samtidigt har vi stort fokus på SRHR-frågorna, alltså frågor om
              sexuell och reproduktiv hälsa och rättigheter i allmänhet, frågor
              som inte sällan är extremt åsidosatta. Regeringen arbetar med
              att höja kunskapsnivån om SRHR-frågorna genom utbildning och rådgivning
              till ungdomar. Vi har även gjort stora satsningar i utvecklingsländer
              för att öka tillgången till säkra och lagliga aborter samt för
              att öka tillgången till preventivmedel och sexuell och reproduktiv
              hälsovård.
            </seg>
            <seg n="4f81eacc">
              Fattigdom samt bristen på demokrati och mänskliga rättigheter
              är också bidragande orsaker till mödradödlighet och barns utsatthet.
              Regeringen har därför aktivt arbetat med dessa frågor och har
              ökat anslagen till aktörer som kan bidra till att främja den utvecklingen
              i de svenska biståndsländerna.
            </seg>
            <seg n="5d1cf025">
              När det generellt gäller biståndspolitiken och det arbete som
              vi gör i utskottet vill jag rikta ett stort tack till våra samarbetspartier
              och även oppositionen, inte minst Socialdemokraterna och den biståndspolitiska
              talespersonen Kenneth G Forslund, för det goda samarbete och den
              breda samsyn som trots allt finns i stora delar av våra frågor,
              även om det självklart finns skiljelinjer på många områden. Att
              vi har denna breda samsyn gör att vi kan bli mer effektiva och
              starkare internationellt.
            </seg>
            <seg n="6d6b96e8">
              Herr talman! Insatserna i Afghanistan är, som har nämnts tidigare,
              också av hög prioritet inom biståndet. Insatserna har ett brett
              parlamentariskt stöd i Sveriges riksdag, och vi kommer att debattera
              dem efter detta ärende.
            </seg>
            <seg n="54ce4521">
              Att vi har ett brett parlamentariskt stöd är viktigt av många
              skäl, inte minst på grund av den signal vi sänder och för säkerheten
              och tryggheten för våra unga tjejer och killar på plats i Afghanistan.
            </seg>
            <seg n="99de0c10">
              Våra insatser bygger på ett långsiktigt arbete för att säkra
              utvecklingen framåt och bygga upp säkerheten. Afghanistan är det
              land som Sverige har det mest omfattande utvecklingssamarbetet
              med och utvecklingsbiståndet till, och vi kommer att fortsätta
              våra insatser för att säkra tryggheten för det afghanska folket.
              Vårt engagemang i Afghanistan är genuint och långsiktigt.
            </seg>
            <seg n="2f36d6ba">
              Herr talman! För att skapa ett långsiktigt utvecklingsarbete
              med hög kvalitet har regeringen valt att samarbeta med färre länder
              än tidigare. Vi har, vilket också har nämnts tidigare, fokuserat
              utvecklingssamarbetet till ett mindre antal länder. Det är fortfarande
              många men färre än tidigare. Även detta beslut har fattats i stor
              enighet och med bred samsyn bland partierna här i Sveriges riksdag.
              Vårt bistånd ska göra nytta där det behövs som allra mest.
            </seg>
            <seg n="99425707">
              När det gäller ökad mål- och resultatstyrning följer vi upp och
              utvärderar biståndsprogrammen och redogör för om människors möjligheter
              till förbättrade levnadsvillkor faktiskt har uppfyllts. Denna
              strategi stämmer väl överens med Parisdeklarationen, som fastställer
              att effektiviteten i utvecklingssamarbetet måste öka.
            </seg>
            <seg n="6a517182">
              Att regeringen arbetar för en ökad mål- och resultatstyrning
              är av stor betydelse för både biståndsmottagare och de svenska
              skattebetalarna. Det är vår skyldighet att redovisa och följa
              upp vart biståndspengarna går och vad de används till och att
              de faktiskt gör skillnad för fattiga människor.
            </seg>
            <seg n="84d7a718">
              Denna skyldighet har vi både mot dem som är mottagare av vårt
              bistånd och beroende av det och mot alla skattebetalare som varje
              dag går till jobbet och sliter ihop de kronor som vi använder
              för att göra livet bättre för människor som lever i utsatta miljöer.
            </seg>
            <seg n="d1921d63">
              Herr talman! Även avräkningarna inom biståndsbudgeten har vållat
              mycket debatt de senaste åren. Jag vill därför klargöra några
              saker.
            </seg>
            <seg n="af07d5ba">
              Sverige följer riktlinjerna från OECD:s biståndskommitté Dac
              när det gäller hur och vad vi får avräkna som samtidigt kan kallas
              bistånd. Avräkningar från biståndsramen är alltså kostnader som
              ligger på andra utgiftsområden än just biståndsanslaget.
            </seg>
            <seg n="ad22bc2e">
              Vad innebär det i praktiken? Jo, det är främst pengar som täcker
              flyktingmottagande och i de fall avskrivningar förekommer till
              de allra fattigaste länderna i världen.
            </seg>
            <seg n="ecb4703a">
              Det har i vissa lägen framförts att Alliansen urholkar biståndet.
              Utöver att det är osakligt och felaktigt är det så att Alliansen,
              även om vi ser till biståndet exklusive avräkningar, har ett högre
              bistånd än vad tidigare S-regeringar hade. Det är till och med
              så högt att om vi drar bort avräkningarna från Alliansens bistånd
              men låter tidigare S-regeringars bistånd ha kvar sina avräkningar
              är Alliansens bistånd ändå högre, med undantag av något enskilt
              år. Det är viktigt att poängtera eftersom det är bra att debatten
              är korrekt.
            </seg>
            <seg n="4546e5e3">
              Emellanåt låter det nämligen som att avräkningar i enlighet med
              OECD:s regelverk uppfanns 2006 när alliansregeringen kom till
              makten. De har dock förekommit i decennier, även under S-regeringar
              och innan jag ens hade börjat skolan.
            </seg>
            <seg n="f0744951">
              Herr talman! År 2014 satsar regeringen 10 miljarder kronor mer
              på bistånd, inklusive avräkningar, än vad Göran Perssons regering
              gjorde 2006.
            </seg>
            <seg n="08f80650">
              Under hela alliansregeringens tid vid makten har vi uppfyllt
              FN:s mål om att 1 procent av Sveriges bni ska gå till bistånd.
              Det är viktigt, men det viktigaste för oss är trots allt inte
              hur mycket som betalas ut i procent utan vad det går till, hur
              det används och att det är effektivt och ger resultat.
            </seg>
            <seg n="dd08880f">
              Herr talman! Vi ser ökade flyktingströmmar i världen från konfliktdrabbade
              länder, inte minst från Syrien varifrån det rapporteras hemska
              saker varje dag.
            </seg>
            <seg n="97047dc3">
              För oss är det en självklarhet att ta emot de människor som flyr
              från våld och förtryck. Vi har en mänsklig politik. Vi hjälper
              människor i nöd var de än befinner sig.
            </seg>
            <seg n="d25b7f6e">
              Vi kan göra en del i ett land som Syrien, men på grund av situationen
              kan vi inte hjälpa de flesta på plats eller i närområdet. Då använder
              vi en del av vårt bistånd, de så kallade avräkningarna, till att
              ge dem som behöver skydd här, tillfälligt eller under längre tid.
            </seg>
            <seg n="8b14db84">
              Det som bör förbättras är att våra grannländer inom EU också
              tar ett större ansvar och delar på den utmaning stora flyktingströmmar
              innebär.
            </seg>
            <seg n="0501178b">
              Sverigedemokraterna har en helt annan politik. När människor
              flyr från gasattacker, bomber, granater och förtryckande diktatorer
              anser vi att Sverige bör ta emot dessa traumatiserade människor
              och stödja, hjälpa och integrera dem. Sverigedemokraterna däremot
              väljer att stänga portarna och för här en inhuman och omänsklig
              politik.
            </seg>
            <seg n="0d6004e5">
              Herr talman! En humanitär politik utgår från ståndpunkten att
              människor ska erbjudas stöd och hjälp oberoende av vilka de är
              och var de ursprungligen kommer ifrån. En humanitär politik är
              till grunden jämlik och ser till människors behov utan att söka
              egen vinning. En sådan politik önskar vi och regeringen att driva.
            </seg>
            <seg n="4fba89b6">
              Sverigedemokraternas framlagda budget är föga förvånande populistisk.
              Det är tydligt att budgeten är tänkt att plocka billiga poäng,
              men i själva verket väcker den många frågor. Det är svårt att
              se den som ett seriöst förslag på de utmaningar vi möter. Den
              håller inte ekonomiskt och är till stor del ett påhitt. Man ska
              vara försiktig med sina ord, herr talman, men att kalla SD:s budget
              för ett ekonomiskt kvacksalveri är ingen överdrift.
            </seg>
          </u>
          <note n="1da83cf7">
            Herr talman! Jag yrkar bifall till utskottets förslag i betänkandet.
          </note>
          <note type="speaker" n="702eb4cd">
            Anf. 133 HANS LINDE (V) replik:
          </note>
          <u who="hans_linde_abeaba" xml:id="i-f8d9d9735da8dd1d-3" n="5884a0c2">
            <seg n="9db359fb">
              Herr talman! I går jordfästes Nelson Mandela, vilket vi alla
              kunde följa genom nyhetsbevakningen därifrån. Utanför kammaren
              finns en kondoleansbok där man kan skriva en sista hälsning till
              denne store ledare. Jag gjorde det innan jag gick in till denna
              debatt, men jag vet inte om Christian Holm har skrivit något.
              Moderaterna har ju genom historien haft en tvetydig relation till
              Nelson Mandela och anti-apartheidrörelsen, om jag ska uttrycka
              mig diplomatiskt.
            </seg>
            <seg n="502183b2">
              Just i dessa dagar ska även det svenska biståndet till Sydafrika
              avslutas. Vid årsskiftet avslutas det drygt 50-åriga samarbete
              som Sverige haft med de demokratiska krafterna i Sydafrika. Sydafrika
              är ett land som har förbättrats till det bättre på många punkter
              under dessa 50 år, och därför behöver vårt samarbete och vår relation
              till Sydafrika självklart förändras.
            </seg>
            <seg n="15dce688">
              Sydafrika är i dag till stor del ett demokratiskt medelinkomstland,
              men behoven är också stora. Det finns framför allt ett behov av
              samarbete inom det som kallas aktörssamverkan. Sydafrika behöver
              kanske inte längre resurser till fattigdomsbekämpning, för man
              har i stor utsträckning dessa resurser. Man behöver dock ett samarbete
              mellan aktörer för att kunna stärka sina institutioner och gå
              vidare med sin demokratiska samhällsutveckling.
            </seg>
            <seg n="1fbd7c79">
              Den typ av samarbete som vi har i dag med Sydafrika och som den
              moderatledda regeringen avslutar är till exempel samarbete mellan
              fackliga organisationer för att förbättra situationen på arbetsmarknaden
              i Sydafrika och minska fattigdomen.
            </seg>
            <seg n="34f7da09">
              Det har också handlat om att stärka de organisationer som ofta
              är ryggraden i en konsolideringsprocess i en demokrati. Vi har
              vi haft ett samarbete mellan myndigheter och kommuner för att
              stärka demokratisk samhällsstyrning och anti-korruptionsarbete.
            </seg>
            <seg n="9bfb1170">
              Vi har även haft ett omfattande arbete kring hiv och aids.
            </seg>
            <seg n="983576fa">
              Varför, Christian Holm, väljer den moderatledda regeringen att
              avsluta detta samarbete?
            </seg>
          </u>
          <note type="speaker" n="7f64aec1">
            Anf. 134 CHRISTIAN HOLM (M) replik:
          </note>
          <u who="christian_holm_a187f5" xml:id="i-19ca5417f8a222e4-1" n="d9c4139f">
            <seg n="303a6ace">
              Herr talman! Hans Linde tar upp ett antal frågor. Nej, jag hann
              inte skriva i kondoleansboken innan jag gick in i kammaren, men
              jag ska göra det när jag går härifrån. Det är värt att hylla Nelson
              Mandela som gjorde en fantastisk resa genom livet och som betydde
              oerhört mycket för att ena folket i sitt land.
            </seg>
            <seg n="21d77cad">
              Det var en man som under sitt liv utvecklades och valde samarbete,
              utveckling och försoning snarare än konflikt. Det tycker jag är
              värt att uppmärksamma.
            </seg>
            <seg n="75899b87">
              Det är också ett bra resultat och ett gott tecken när ett land
              efter 50 år av samarbete inte längre har samma behov av vårt bistånd.
              Det är, som Hans Linde korrekt säger, viktigt att vi har ett fortsatt
              samarbete. Men länder som har höjt sin ekonomiska nivå och standard
              kanske inte ska ha en del av det svenska biståndet.
            </seg>
            <seg n="f865db92">
              Att vi avbryter biståndssamarbete innebär inte att vi avbryter
              relationerna med ett land. Vi fortsätter att ha kontakter. Det
              tycker jag att vi fortsatt ska ha för att förbättra Sydafrika.
              Vi vet att det finns många brister, men mycket av ansvaret för
              en fortsatt utveckling i Sydafrika ligger på den sydafrikanska
              regeringen.
            </seg>
          </u>
          <note type="speaker" n="6b5ec39c">
            Anf. 135 HANS LINDE (V) replik:
          </note>
          <u who="hans_linde_abeaba" xml:id="i-f8d9d9735da8dd1d-4" n="5884a0c2">
            <seg n="dc447fe5">
              Herr talman! Vi kan väl för protokollet konstatera att jag tror
              att en hel del av Christian Holms företrädare i denna kammare
              knappast skulle skriva under på de beskrivningar han gav om Nelson
              Mandela.
            </seg>
            <seg n="e75d1181">
              Christian Holm säger att Sydafrika inte riktigt har behov av
              bistånd längre. Det låter inte riktigt på samma sätt från Sydafrika.
              Där ser man att Sverige har en viktig roll att spela, precis som
              vi har spelat en viktig roll genom historien. Vi är en partner
              som har haft en mycket stor trovärdighet genom vårt historiska
              engagemang – må vara att Moderaterna många gånger har motsatt
              sig det engagemanget.
            </seg>
            <seg n="be06d137">
              Sverige som land har i dag fortfarande möjlighet att agera i
              Sydafrika också i kontroversiella och svåra frågor för att bidra
              till att ta ytterligare steg. Det behövs i Sydafrika när det gäller
              att stärka de demokratiska institutionerna, bygga upp folkrörelser,
              bekämpa hiv/aids och så vidare.
            </seg>
            <seg n="e3c675ec">
              Christian Holm säger: Det spelar inte så stor roll. Vi kan fortsätta
              relationen på andra sätt. Men frågan till Christian Holm blir:
              Hur då? Hur ska vi fortsätta relationen med Sydafrika? För nu
              avslutar man biståndssamarbetet. Det kommer inte att finnas några
              ytterligare resurser till biståndsinsatser.
            </seg>
            <seg n="56402bd5">
              De pengar som funnits fram till december för att Rikspolisstyrelsen
              till exempel ska kunna bedriva samarbete med polisen i Sydafrika
              dras in. Man drar tillbaka finansieringen till arbete som har
              funnits runt hiv/aids-frågorna. Samma sak gäller det fackliga
              samarbete som bland annat IF Metall har bedrivit under de gångna
              åren.
            </seg>
            <seg n="6d828a82">
              Också den samarbetsstrategi som vi har haft mellan Sverige och
              Sydafrika löper ut i slutet av året utan att det kommer till en
              ny strategi. Om man drar in pengarna, sätter punkt och väljer
              att inte skriva någon ny samarbetsstrategi med sydafrikanerna,
              hur ska då detta samarbete med Sydafrika fortsätta, Christian
              Holm?
            </seg>
          </u>
          <note type="speaker" n="584e8ca1">
            Anf. 136 CHRISTIAN HOLM (M) replik:
          </note>
          <u who="christian_holm_a187f5" xml:id="i-19ca5417f8a222e4-2" n="d9c4139f">
            <seg n="d0b411de">
              Herr talman! För att återgå till Nelson Mandela och hans gärningar
              var Nelson Mandela och ANC en stor rörelse. ANC hade olika delar
              och grenar och utvecklades genom åren, och det gjorde också Nelson
              Mandela.
            </seg>
            <seg n="8e84806e">
              Jag tycker att det är fullt naturligt att Moderaterna under 1970-
              och 1980-talen inte gav en tydligt socialistisk/kommunistisk rörelse
              ett helhjärtat stöd på samma sätt som vi inte stödde Sovjetunionen
              eller andra partier som Vänsterpartiet på den tiden samarbetade
              med.
            </seg>
            <seg n="a7747059">
              Det är en oerhörd skillnad mellan att stödja en sådan rörelse
              och att stödja en person som väljer att utveckla ett land och
              som väljer försoning i stället för konflikt. Vi stöder en demokratisk
              utveckling. Det är också en väldig skillnad att inte aktivt stödja
              en sådan rörelse som ANC var på den tiden. Det innebär inte att
              man är för apartheid.
            </seg>
            <seg n="4de2923f">
              När det gäller huruvida Sverige fortsatt ska ha utvecklingssamarbete
              går det att samarbeta på många sätt. Vi har politiskt samarbete
              för att stärka de politiska partierna. Det kan vi göra. Jag antar
              att Hans Linde och Vänsterpartiet har relationer med andra partier
              i andra länder. Vi har det. Vi har diplomatiska relationer. Det
              finns handel. Våra fackföreningar har precis som de politiska
              partierna all möjlighet att samarbeta med sina rörelser i de länderna.
            </seg>
            <seg n="699e7831">
              Debatten blir lite konstig. Under biståndsministerns inlägg hörde
              vi att pengarna inte används i de allra fattigaste områdena. Vi
              vet att det finns många fattiga områden i Sydafrika, men det är
              ett land i Afrika som har en relativt god ekonomi. Trots att vi
              har goda resurser är de begränsade, och då är det viktigt att
              vi inriktar dem på de områden där de behövs allra mest.
            </seg>
          </u>
          <note type="speaker" n="2b209af8">
            Anf. 137 BODIL CEBALLOS (MP) replik:
          </note>
          <u who="bodil_ceballos_9366f3" xml:id="i-ff68647582c9176a-3" n="fdd58b98">
            <seg n="1af2f0dd">
              Herr talman! Jag begärde först ordet för att gå vidare på spåret
              om Afghanistan, särskilt eftersom vi ska diskutera Afghanistan
              senare under kvällen. Men sedan tog Christian Holm upp frågan
              om avräkningarna. Jag hade en interpellationsdebatt med Gunilla
              Carlsson för en tid sedan, i juni. Jag har den med mig.
            </seg>
            <seg n="1db1cc1d">
              Problemet när det gäller avräkningar för flyktingmottagande är
              att när vi tittar på den budget och de avräkningar som gjorts
              och jämför med migrationsbudgeten kan vi se att vi i princip betalar
              100 procent av flyktingmottagandet – kostnaderna för boende, mat
              och sådana saker – direkt från biståndsbudgeten. Det belastar
              inte det svenska samhället alls, förutom biståndet.
            </seg>
            <seg n="3f7cba8f">
              Saken är den att olika OECD-länder gör olika tolkningar. I tilläggsbudgeten
              som kom i våras skulle 13,5 procent av biståndet gå direkt till
              flyktingmottagning. I slutändan blev det inte så därför att en
              del pengar som inte hade gått åt återfördes. Det är första gången
              som det återfördes någonting, såvitt jag har sett. Förut har det
              gått rakt in i statskassan, tror jag.
            </seg>
            <seg n="e5f8e8b5">
              Man kan välja att räkna på olika sätt. OECD håller på att precisera
              reglerna. Vi drar bort allra mest proportionerligt sett. Om vi
              bara skulle räkna flyktingar som får stanna skulle det vara 4,7
              procent av biståndsbudgeten. Om vi bara skulle räkna tiden fram
              till asylbeslut blir det 5,2 procent. Om vi bara skulle räkna
              flyktingar som får stanna och tiden fram till asylbeslutet blir
              det 2,4 procent. Snittet i OECD är alltså 2,5 procent. Vi ligger
              på 13,5, men vi räknar precis alla, inte bara de som får stanna.
            </seg>
          </u>
          <note type="speaker" n="a0d67ec5">
            Anf. 138 CHRISTIAN HOLM (M) replik:
          </note>
          <u who="christian_holm_a187f5" xml:id="i-19ca5417f8a222e4-3" n="d9c4139f">
            <seg n="917ba6b1">
              Herr talman! Det finns mycket vi kan konstatera om avräkningarna
              och hur man får göra där. Jag vill återigen betona att Sverige
              följer det gällande regelverket.
            </seg>
            <seg n="d0948c6d">
              Sedan tas det upp att det görs olika bedömningar i OECD:s medlemsländer.
              Så är det. Det görs också olika bedömningar av hur mycket vi ger
              i bistånd. Det görs olika bedömningar av hur många flyktingar
              vi tar emot.
            </seg>
            <seg n="2684f75c">
              Vi vet att Sverige är väldigt generöst när det gäller hur mycket
              vi ger i bistånd. Sverige är också väldigt generöst när det gäller
              hur många flyktingar vi väljer att ta emot. Självklart går en
              stor del av de avräkningar vi gör till flyktingmottagandet. En
              stor del av flyktingmottagandet finansieras via avräkningar.
            </seg>
            <seg n="35b2b3c2">
              Men det är inte så att detta inte berör den svenska statsbudgeten.
              På precis samma sätt som varenda annan del av våra enskilda utskottsbudgetar
              är detta en samlad del av den svenska statsbudgeten. Det är –
              på samma sätt som med alla andra pengar vi använder – det svenska
              folkets intjänade skattepengar. Den saken spelar alltså ingen
              roll.
            </seg>
            <seg n="5ce05108">
              Man kan dock fortfarande konstatera fakta: Varje år Alliansen
              har suttit vid regeringsmakten har vi haft ett högre bistånd.
              Med undantag av 2010 har vi också haft ett högre bistånd om vi
              räknar bort avräkningarna från Alliansen och låter det vara kvar
              på de tidigare S-regeringarnas budgetar.
            </seg>
            <seg n="3dfdec17">
              Dessa regeringar hade stöd av Miljöpartiet och Vänsterpartiet.
              Hur vi än vrider och vänder på det har Alliansen en mer omfattande
              biståndspolitik.
            </seg>
          </u>
          <note type="speaker" n="b3f1a6c3">
            Anf. 139 BODIL CEBALLOS (MP) replik:
          </note>
          <u who="bodil_ceballos_9366f3" xml:id="i-ff68647582c9176a-4" n="fdd58b98">
            <seg n="c448f4cd">
              Herr talman! Det är inte så konstigt att det har varit mer pengar
              de senaste åren i och med att ekonomin har varit bättre om man
              jämför med de budgetar som antogs innan regeringen tillträdde.
            </seg>
            <seg n="dd8589f2">
              Sverige är ett rikt land. Vi har – här i riksdagen – valt att
              ha ett bistånd på 1 procent. Nu står nästan alla partier bakom
              det. Vi har också ett folk i Sverige som är väldigt villiga att
              bidra solidariskt. I alla galor på tv – Radiohjälpen etcetera
              – ser vi att människor faktiskt gärna vill vara solidariska med
              andra länder.
            </seg>
            <seg n="c21daf27">
              Vi har också ett folk som inte säger nej till att ta emot flyktingar,
              vilket man gör på många ställen i Europa. Vi har inte en ekonomisk
              kris som många av de andra europeiska länderna har – inte alls
              på samma sätt. Det är klart att vi kan bidra mer.
            </seg>
            <seg n="462e7683">
              Det jag är ute efter är att vi inte ska sticka ut på det här
              sättet i jämförelse med de länder vi jämför oss med i andra sammanhang.
              Men det är inte bara avräkningar för flyktingmottagande som har
              gått via biståndet, utan ett tag var det biståndsministerns lön,
              och vi har också klimat, och det går inte in i avräkningarna,
              utan det tar vi direkt från biståndet.
            </seg>
            <seg n="6f6f5efc">
              Hans Linde var tidigare inne på att de hade mycket mer i bistånd
              än vad vi övriga har. Vi har valt att lägga pengarna för klimatåtgärder
              utanför biståndsramen, därför att det inte är bistånd, utan vi
              betalar faktiskt tillbaka den klimatskuld som vi i den rika världen,
              vi i Sverige, har gentemot de fattiga länderna. Därför ligger
              det 2 miljarder extra utanför biståndsramen och inte inom den.
            </seg>
            <seg n="50e99ab2">
              Ministern talade om 300 miljoner till klimatfonden. Var tar ni
              de pengarna från? Jag kommer inte ihåg exakt, så det kunde vara
              bra om Christian redogjorde för det.
            </seg>
          </u>
          <note type="speaker" n="18a4f868">
            Anf. 140 CHRISTIAN HOLM (M) replik:
          </note>
          <u who="christian_holm_a187f5" xml:id="i-19ca5417f8a222e4-4" n="d9c4139f">
            <seg n="7c7ccbe7">
              Herr talman! Efter det anförandet är det nästan så att man skulle
              vilja rekrytera Bodil Ceballos till Alliansen som valtalare för
              att berätta hur bra vi har det i Sverige, vilken fantastisk ekonomi
              vi har och vad välskött Sverige är. Jag kan bara instämma. Att
              vi har det så beror på att vi har en regering som har tagit ansvar.
              Vi har en arbetslinje där jobb står i fokus, och det leder till
              att den ekonomiska krisen i Sverige inte är likadan som den är
              i Grekland och andra länder. Sedan finns det många andra omständigheter,
              men självklart spelar det roll vilken politik vi har och vilken
              regering vi har. Det spelar roll också i biståndspolitiken.
            </seg>
            <seg n="f0fe0f2a">
              Procentuellt är avräkningarna i dag, 2013, i paritet med avräkningarna
              2003. Runt 1,25 procent ligger de på. Den här grafen som jag visar
              nu ska man egentligen inte visa när man är i tv, eftersom den
              kan vara svår att se, men linjen är i alla fall ganska rak. På
              grund av att vi har en så ansvarstagande och bra regering och
              en så god politik ökar ekonomin stadigt, och det gör att även
              avräkningarna stiger. Men återigen har vi mer pengar i bistånd
              än någon annan regering någonsin har haft.
            </seg>
          </u>
          <note type="speaker" n="fa4fbb48">
            Anf. 141 KENNETH G FORSLUND (S) replik:
          </note>
          <u who="kenneth_g_forslund_7d5e05" xml:id="i-175d90e94608dc9c-5" n="d56f10c9">
            <seg n="3b8f903e">
              Herr talman! Till att börja med får jag tacka Christian Holm
              för de uppskattande orden om gott samarbete i utrikesutskottet.
              Det är ömsesidigt. Jag förstår också att det säkert kan ha kostat
              på en del att göra upp i utrikesutskottet och så att säga spöa
              regeringen. Men det hade ni ändå ryggrad nog att göra, och det
              tycker jag är värdefullt i det här sammanhanget.
            </seg>
            <seg n="c75ac3cf">
              Herr talman! När det gäller diskussionen om svensk ekonomisk
              politik och regeringens eventuella förträfflighet antar jag att
              talmannen skulle avbryta mig och föra mig tillbaka till huvudämnet
              för den här debatten om jag skulle kommentera Christian Holms
              ganska euforiska beskrivning av det svenska ekonomiska läget.
              Men låt mig konstatera att Christian Holm väljer att jämföra Sverige
              med Grekland och deras ekonomi. Det säger kanske en del om regeringens
              ambitioner. Men innan talmannen hämtar hem mig ska jag själv återgå
              till ordningen.
            </seg>
            <seg n="c76b4373">
              Christian Holm gör något ganska vågat när han tar upp en diskussion
              om avräkningarna i det svenska biståndet. Det är nästan lite fräckt
              att som moderat ta upp detta, för det har blivit den nuvarande
              regeringens paradnummer i uppfinningsrikedom att göra avräkningar.
              Vi har sett ett pärlband av uppblåsta skuldavskrivningar genomföras.
              Det har gått så långt att regeringen är tvungen att ge sig själv
              ett slags avlatsbrev i årets budgetförslag och poängtera att de
              i år faktiskt inte gör några sådana här skuldavskrivningar. Så
              hård har kritiken uppenbarligen uppfattats vara, och det är ju
              bra att man har förstått att vi menar allvar med kritiken. Ambassader,
              såsom den i Reykjavik, har räknats av, och sedan säger Christian
              Holm att Sverige följer gällande regelverk. Men, Christian Holm,
              socialdemokratiska regeringar fick aldrig kritik av OECD-Dac.
              Ni har fått kritik upprepade gånger för att ni inte följer reglerna.
            </seg>
          </u>
          <note type="speaker" n="e44ab4b5">
            Anf. 142 CHRISTIAN HOLM (M) replik:
          </note>
          <u who="christian_holm_a187f5" xml:id="i-19ca5417f8a222e4-5" n="d9c4139f">
            <seg n="ba430ff0">
              Herr talman! Upplysningsvis vill jag säga att jag inte jämförde
              Sverige med Grekland, utan jag sade att med en ansvarsfull regering
              kan det gå bra för ett land, och med en mindre ansvarsfull regering
              kan det gå dåligt för ett land. Sedan kan man dra slutsatser av
              detta.
            </seg>
            <seg n="2df9f582">
              När det gäller avräkningar – de siffror som brukar vara populära
              att ta upp är ungefär 4 miljoner av 38 miljarder eller 20 miljoner
              av 120–125 miljarder – fick nog inte S-regeringarna kritik. Det
              granskades kanske inte på samma vis, eller också gjorde det det,
              men problemet var att det tidigare inte riktigt gick att se det
              här, för det fanns ett förvaltningsanslag som man kunde räkna
              av från biståndet. I det biståndet var det svårt att över huvud
              taget ha någon uppfattning om vilken del som avsåg vad.
            </seg>
            <seg n="6768fe64">
              Det har alltså inte gått att kartlägga hur avräkningarna för
              UD:s administrativa kostnader skedde före 2009. När det gjordes
              var även biståndsministerns och statssekreterarens lönekostnader
              med där. Man kan tycka att det är rimligt eller orimligt. Det
              är en liten del av biståndet, men vi tyckte att det inte var det
              mest optimala, och därför förändrade vi det.
            </seg>
          </u>
          <note type="speaker" n="a8b4f09d">
            Anf. 143 KENNETH G FORSLUND (S) replik:
          </note>
          <u who="kenneth_g_forslund_7d5e05" xml:id="i-175d90e94608dc9c-6" n="d56f10c9">
            <seg n="e910723b">
              Herr talman! Notera att det inte var jag som tog upp avräkningarna
              för biståndsministerns lön. Det var Christian Holm som gjorde
              det. Jag talade om de uppblåsta skuldavskrivningarna. Där handlar
              det om miljardbelopp. Jag kan hålla med Christian Holm i någon
              mån om att biståndsministerns lön som har räknats av under tre
              år, vill jag minnas, från biståndsramen är en symbolfråga i sammanhanget.
              Det är inte pengarna som är det viktiga i sammanhanget, men det
              säger en del om vilken kreativitet och vilken attityd den här
              regeringen har och har haft.
            </seg>
            <seg n="905bcbd1">
              Jag kan bara återigen konstatera att socialdemokratiska regeringar,
              och det har funnits några stycken även under biståndets historia,
              inte har fått kritik av OECD-Dac för avräkningar. Den nuvarande
              regeringen har fått kritik flera gånger för de avräkningar som
              den har genomfört.
            </seg>
          </u>
          <note type="speaker" n="68854d8c">
            Anf. 144 CHRISTIAN HOLM (M) replik:
          </note>
          <u who="christian_holm_a187f5" xml:id="i-19ca5417f8a222e4-6" n="d9c4139f">
            <seg n="c0d50d41">
              Herr talman! Jag ser inget generellt fel med att göra vissa avräkningar
              från biståndsramen. När det gäller skuldavskrivningarna som Kenneth
              G Forslund tog upp görs inga sådana under året. Såvitt jag vet
              är det inte heller några planerade för nästkommande år, men det
              är sådant som kan tillkomma. Under fjolåret var det 390 miljoner
              och året innan dess 16 miljoner av en biståndsram på 35 160 000
              000 kronor. År 2010 var det inga alls, och 2009 var det 215 miljoner
              i skuldavskrivningar.
            </seg>
            <seg n="f399f5ad">
              Jag kan fortsätta att rabbla upp siffrorna, men det är en väldigt
              liten del. Däremot har det varit en ökande del när det gäller
              avräkningar för flyktingkostnader, men det beror på att ansvaret
              och utmaningarna kring det här har ökat. Våra möjligheter att
              vara på plats i vissa länder där behovet är extra stort har varit
              små. Därför har vi valt att göra så.
            </seg>
            <seg n="b713ccb4">
              För att upprepa mig, vilket är väl värt att göra, tycker jag,
              kan vi säga att biståndet, även om Kenneth tar bort alla avräkningar
              vi gör, ligger högre med den här regeringen än om vi är generösa
              och låter er räkna med era avräkningar som har gjorts åtminstone
              sedan 80-talets början. Det är högre än under någon regering som
              har letts av det parti som Kenneth G Forslund företräder.
            </seg>
          </u>
          <note type="speaker" n="9c48e6b8">
            Anf. 145 JULIA KRONLID (SD) replik:
          </note>
          <u who="julia_kronlid_4ece83" xml:id="i-4e28f0ec3151b18d-5" n="6318d646">
            <seg n="d9b46c58">
              Herr talman! När Christian Holm kallar vår budget för kvacksalveri
              måste jag begära replik och försvara mig. Om Christian Holm syftar
              på de besparingar som vi har gjort på minskad invandring är det
              väldigt lågt att kalla uppgifter, noggranna beräkningar, från
              riksdagens utredningstjänst för kvacksalveri. Det är rent förnedrande
              med tanke på det grundliga arbete som de har gjort.
            </seg>
            <seg n="fcf2c422">
              Ni har ju inga egna beräkningar för detta. Ni kunde anklaga oss
              för detta första året och andra året, men det duger inte att tredje
              året komma och klaga på vår budget och säga att det är kvacksalveri
              utan att komma med några egna beräkningar. Ni kan ju inte bevisa
              motsatsen när det gäller invandringens kostnader alternativt lönsamhet.
              Kom och bevisa det innan ni kommer med sådana anklagelser!
            </seg>
            <seg n="69a1a995">
              Vad syftar Christian Holm på när han räknar in vår biståndsbudget
              i anklagelsen kvacksalveri? Vi visar tydligt i vår budgetmotion
              vad vi vill skära ned på och vad vi vill öka. Vi minskar områden
              som budgetstöd, reformsamarbete i Östeuropa och bistånd till medelinkomstländer;
              vi stärker humanitärt bistånd och bidrag till UNHCR. Vi visar
              också hur vi fördelar biståndet i tematiska prioriteringar.
            </seg>
            <seg n="5c5bc5f7">
              Vad menar Christian Holm? Är det kvacksalveri att hjälpa flyktingar
              i närområden till Syrien och att lindra nöd och rädda liv? Är
              det kvacksalveri att bidra med bistånd till vatten och sanitet?
            </seg>
            <seg n="c5b3ff42">
              Det är skamligt av Christian Holm att komma med sådana anklagelser.
            </seg>
          </u>
          <note type="speaker" n="fa21ca5a">
            Anf. 146 CHRISTIAN HOLM (M) replik:
          </note>
          <u who="christian_holm_a187f5" xml:id="i-19ca5417f8a222e4-7" n="d9c4139f">
            <seg n="eea25853">
              Herr talman! Jag har inte för avsikt att vara vare sig förnedrande
              eller skamlig. Jag ser på de siffror, förslag och skrivna texter
              som finns.
            </seg>
            <seg n="dabcb1d3">
              Det är hedervärt att stödja UNHCR. Det har vi gjort. Vi gör det,
              och alliansregeringen har ökat satsningarna till UNHCR kraftfullt
              genom åren.
            </seg>
            <seg n="6ba67e95">
              Vi utvärderar UNHCR:s verksamhet på samma sätt som vi utvärderar
              UNDP och andra FN-organ och alla andra biståndsgivare vi ger svenska
              biståndspengar till. Vi utvärderar och kontrollerar dem för att
              se hur effektiva de är, för att se hur de arbetar på bästa sätt
              och för att se resultatet av deras arbete. Det kan i sin tur variera
              från år till år.
            </seg>
            <seg n="d1161b23">
              Vi utvärderar dock också förmågan att absorbera bedömningarna
              och inte bara behovet. Behovet i exempelvis Syrien är ju enormt.
              Vad är möjligheten att de facto kunna göra något? Vi har små möjligheter
              att vara på plats på grund av stora hot och en regering i landet
              som är oerhört problematisk.
            </seg>
            <seg n="73aa4b77">
              Självklart är det bra att göra den ökningen. Samtidigt skär Sverigedemokraterna
              i ett penseldrag ned det svenska biståndet med 9 450 657 000 kronor.
              Som någon annan har sagt, herr talman, är det väldigt mycket pengar.
              Vi ska givetvis se vilka konsekvenser det får.
            </seg>
            <seg n="0e2e4da9">
              Jag vill poängtera att Sverigedemokraterna säger att man vill
              hjälpa personer som flyr undan förtryck, fattigdom och krig. Samtidigt
              är det tydligt att man stänger dörren till landet Sverige. Det
              är inte solidaritet. Det är inte korrekt.
            </seg>
          </u>
          <note type="speaker" n="5afbb0ec">
            Anf. 147 JULIA KRONLID (SD) replik:
          </note>
          <u who="julia_kronlid_4ece83" xml:id="i-4e28f0ec3151b18d-6" n="6318d646">
            <seg n="4198b76c">
              Herr talman! Jag fick inga svar på vad Christian Holm egentligen
              menar med kvacksalveri. Jag fick inte heller i dag några beräkningar
              som skulle kunna bevisa att våra beräkningar är fel. Det duger
              verkligen inte.
            </seg>
            <seg n="87dcea9e">
              När det gäller flyktingfrågan och Syrien har vi aldrig någonsin
              sagt att vi stänger några dörrar. Vi minskar på invandringen.
              Ja, det gör vi. Kvotflyktingar ska vi fortfarande hjälpa, och
              det kan finnas behov av att under svåra konflikter ge tillfälligt
              skydd för människor undan krig och konflikt. Men majoriteten av
              människorna har inte möjlighet att betala hundratusentals kronor
              till illegala flyktingsmugglare för att ta sig till Sverige. Majoriteten
              befinner sig fortfarande i närområdet, oavsett vilken flyktingpolitik
              vi för i Sverige.
            </seg>
            <seg n="cd5f4b14">
              Då sänder det inhumana budskap att säga att det finns resurser
              ifall ni lyckas ta er hela den farliga vägen till Sverige. Om
              ni kommer hit har vi 4 miljarder som vi avräknar i biståndet varje
              år för att hjälpa. Men för er som har det svårast och inte har
              möjlighet att ta er till hit kan Sverige bidra med en halv miljard
              per år till UNHCR och några hundra miljoner extra i punktinsatser.
              Då finns det inte lika mycket resurser.
            </seg>
            <seg n="e1dca789">
              Det är en inhuman prioritering. Då handlar det inte om att hjälpa
              så många människor som möjligt. Det handlar om att man här i Sverige
              har låst fast sig i en viss politisk linje som går ut på att det
              enda sättet att hjälpa människor är om de kommer hit. De allra
              flesta människorna befinner sig fortfarande i närområdet. Det
              är där de största behoven finns.
            </seg>
            <seg n="e7b4507e">
              Jag anser det vara en inhuman politik. När kommer vi att se en
              förändring av detta, Christian Holm?
            </seg>
          </u>
          <note type="speaker" n="6ab3ae24">
            Anf. 148 CHRISTIAN HOLM (M) replik:
          </note>
          <u who="christian_holm_a187f5" xml:id="i-19ca5417f8a222e4-8" n="d9c4139f">
            <seg n="ac0978ea">
              Herr talman! Jag har svårt att se, och jag har aldrig träffat,
              den flykting som vid födseln drömmer om att fly. Jag har inte
              hört någon politiker här i kammaren från något politiskt parti
              som inte hellre skulle hjälpa personer på plats i deras egna länder
              än att låta dem komma till Sverige, om det var möjligt. De allra
              flesta människor vill vara kvar i sina hemländer om de inte väljer
              att emigrera av frivilliga orsaker. Väldigt få väljer flyktvägen
              för att det är bekvämt.
            </seg>
            <seg n="ba836011">
              Därför har jag inga problem med att man väljer att satsa på UNHCR
              och på att hjälpa till i landet eller närområdet. Vi kan göra
              så gott vi kan där, men det är inte tillräckligt. Därför måste
              vi ta emot flyktingar och ta vårt ansvar.
            </seg>
            <seg n="6f460ac8">
              Det är en utmaning för oss är att se till att våra grannländer
              och våra övriga kamrater inom EU tar samma ansvar. Vi tar ansvar,
              vi gör vårt bästa och vi tar emot både kvotflyktingar och andra
              och är med och bidrar till att förbättra situationen för människor
              i nöd. Det är för min del en human syn på politik. Jag tycker
              inte att Sverigedemokraterna har en human politik när det gäller
              det.
            </seg>
            <seg n="f14a35f6">
              När vi står här i kammaren kan man höra man om ganska stora satsningar
              från Julia Kronlid och hennes parti, men det är till allra största
              delen samma besparing som ska finansiera allt. Om man tittar på
              många områden i budgeten kan man se att det innebär besparingar
              på invandring.
            </seg>
            <seg n="a8dac9dd">
              Det finns hur många undersökningar och studier som helst som
              visar på både kostnader och intäkter med flyktingmottagande och
              invandring. De allra flesta visar att det kortsiktigt, dag två
              när en person kommer hit, kan vara en kostnad, men totalt är det
              en vinst för det svenska samhället. Människor från andra länder
              har faktiskt varit med och byggt vårt land.
            </seg>
          </u>
          <note type="speaker" n="c54f480c">
            Anf. 149 CHRISTER WINBÄCK (FP):
          </note>
          <u who="christer_winback_baf2e4" xml:id="i-211f4b8f3c219899-0" n="e05cd2f9">
            <seg n="0c9e577d">
              Herr talman! Biståndsinsatser handlar om att ge förutsättningar
              och att skapa möjligheter för människor att ta makten över sitt
              liv i länder där förutsättningarna för detta förvägrats dem av
              olika skäl. Det handlar om att skapa förutsättningar att klara
              sig själv, att skapa förutsättningar för att mätta magen och få
              en utbildning samt att skapa förutsättningar och frihet att få
              staka ut en framtid för sig själv och sin familj.
            </seg>
            <seg n="51a3e036">
              Liberalism handlar om frihet. Därför är också biståndsfrågor
              något som står liberalismen nära. Folkpartiets utvecklingspolitik
              tar sin utgångspunkt i varje människas egen inneboende förmåga
              och tanken att vi har ett ansvar för vår omvärld, i synnerhet
              för människor som lever i fattigdom och förtryck. Ett generöst
              bistånd är ett uttryck för detta.
            </seg>
            <seg n="012d6475">
              Bistånd och hjälp ges på olika sätt. Alla är viktiga, men har
              olika syften och mål. Det humanitära biståndet handlar om katastrofhjälp,
              att avhjälpa akut nödlidande och att rädda liv efter naturkatastrofer
              eller vid krig och konfliktsituationer. Fattigdomsbekämpning där
              människor inte har verktygen att kunna ta sig ur fattigdomen handlar
              om insatser som ska syfta till hjälp till självhjälp. Sist men
              inte minst kommer satsningar på demokrati och stöd till byggande
              av livskraftiga stater där folket kan välja sina företrädare.
            </seg>
            <seg n="87476f59">
              En stat där demokrati står i finrummet svälter inte. En stat
              där demokrati råder krigar inte. En stat där demokrati har makten
              genom folket utvecklas till sina medborgares bästa.
            </seg>
            <seg n="bc301df8">
              Folkpartiet har länge ansett att demokratisering ska vara ett
              övergripande mål i utrikespolitiken och i svenskt bistånd. Det
              genomsyrar vår politik. Demokrati är nämligen det enda system
              som kan förenas med mänskliga fri- och rättigheter. Yttrandefrihet,
              politisk frihet, rösträtt och äganderätt är alla nödvändiga i
              ett fritt samhälle. Vi, Sverige, ska arbeta aktivt för demokratisering.
              Vi ska inte tiga när mänskliga rättigheter kränks. Det gäller
              både nationellt, inom EU och i FN.
            </seg>
            <seg n="15c5725a">
              Svenskt bistånd ska inte gå till diktaturer utan i stället bidra
              till demokratisering och respekt för mänskliga rättigheter. Jämställdhet
              och respekt för hbt-personer och minoritetsgrupper är också en
              del av denna demokrati.
            </seg>
            <seg n="0e4a512d">
              När kriterier antas för hur biståndet ska fördelas är det därför
              viktigt att se den komplexa helheten. Om ett land uppnår en högre
              medelinkomst kan inkomstfördelningen ändå vara så stor att åtgärder
              kan behöva vidtas för att stödja en process till ett rättvisare
              samhälle. När ett land som har goda inkomster inte har demokrati
              kan stöd till civilsamhällesorganisationer och andra som verkar
              för förändringar vara nödvändiga.
            </seg>
            <seg n="88f282c8">
              Med vilka samverkar vi, och vad gör vi själva bäst? EU är den
              största enskilda biståndsgivaren i världen och står för mer än
              hälften av världens utvecklingsbistånd. FN:s millenniemål om grundläggande
              skolgång, avhjälpande av extrem fattigdom, bekämpande av hiv/aids
              med mera är viktiga.
            </seg>
            <seg n="1e2f2dfe">
              FN står för fred, säkerhet och nedrustning med ledord som fattigdomsbekämpning,
              MR och demokrati. FN-systemet, som består av många organisationer,
              har kritiserats på senare tid. Granskning och transparens är viktiga
              nyckelord i allt arbete.
            </seg>
            <seg n="4c89a1b2">
              Samarbete över gränser är en viktig hörnsten i liberal utrikespolitik.
              Sverige har länge stött fredlig konfliktlösning och fattigdomsbekämpning
              genom Förenta nationerna. Men världen behöver ett FN som är mer
              handlingskraftigt och mer trovärdigt än i dag.
            </seg>
            <seg n="65522bf0">
              En fortsatt reformering av FN behövs. Diktaturer ska inte kunna
              blockera enskilda internationella insatser eller åtgärder vid
              humanitära katastrofer. En reformering av säkerhetsrådet är nödvändig,
              då FN alltför många gånger blivit lamslaget vid större konflikter
              på grund av oenighet i rådet.
            </seg>
            <seg n="0d62f6ac">
              Herr talman! Starka civilsamhällesorganisationer är värt mycket.
              Det engagemang som finns bland deras medlemmar måste vi ta vara
              på. Jag träffar regelbundet i Sverige och globalt flera av de
              organisationer som arbetar för MR, mot hunger, för demokrati,
              mot terror och förföljelse, för yttrandefrihet och mot fattigdom.
              En investerad krona i dessa organisationer är minst 1:50 tillbaka.
              Låt oss se till att dessa organisationer får en central roll!
              Låt oss lyssna oftare på deras erfarenhet!
            </seg>
            <seg n="471ba715">
              Hur mycket vi ska ge i bistånd har diskuterats i dag. I Gamla
              testamentet står det hur vi ska ge vårt tionde, 10 procent av
              allt vi skördar, föder upp och tjänar. I dag har vi blygsamma
              1 procent av vår bni som riktmärke, och vi toppar listan tillsammans
              med några få andra länder. Men, herr talman, det finns ett parti
              i denna kammare som tycker att till och med det är för mycket.
            </seg>
            <seg n="0c2d4414">
              EU:s medlemsstater ger i dag i snitt 0,43 procent. Målet är 0,7.
              Mer än 60 procent av medborgarna i Europeiska unionen tycker att
              utvecklingsbiståndet borde ökas, enligt en undersökning som gjordes
              förra året. Biståndet ska gå till att förbättra mänskliga rättigheter,
              utbildning och hälsovård.
            </seg>
            <seg n="24df6f29">
              Vad ger då biståndet för resultat, och vad har millenniemålen,
              som biståndet till stora delar bygger på, givit hittills? Med
              reservation för siffrorna: Enligt Svenska FN-förbundets hemsida
              har den extrema fattigdomen i världen halverats sedan 1990. Trots
              det lever många fortfarande i extrem fattigdom. Andelen barn i
              världen som börjar grundskolan ligger i dag på 90 procent. Allt
              fler flickor får högre utbildning. Barnadödligheten minskar. Förekomsten
              av hiv har minskat. Tillgången på rent dricksvatten har ökat.
              Trots det finns det otroligt mycket kvar att göra. En del av oss
              fick i dag med riksdagsposten Wateraids rapport We cant wait om
              hur många som fortfarande saknar tillgång till rent vatten, toaletter
              och kunskap om allmän hygien.
            </seg>
            <seg n="92fae1b5">
              Det finns många orsaker till att resultatet inte blivit bättre.
              Det kan bero på dålig styrning och ledning av biståndsprojekt
              och på brister i mottagarlandets förmåga. Korruptionen nämns ofta.
              Den leder till att pengarna inte går dit de ska. Men det finns
              ett annat stort hinder på vägen som begränsar vår biståndsinsats
              och gör värdet av den mindre. Ni har hört mig säga det förut,
              kära vänner. Det är spridningen av vapen i världen.
            </seg>
            <seg n="200b892d">
              Det finns ett nära samband mellan säkerhet och utveckling. Förtryck,
              konflikter och humanitära kriser gör att utvecklingen bromsar
              upp och stannar av. Ett land som plågas av strider, konflikter,
              kriminalitet och väpnat våld har inte samma förutsättningar att
              skapa utveckling och välstånd för sina medborgare. Vi måste se
              den påverkan som spridningen av vapen har på utveckling och uppbyggnad
              av ett land. De biståndssatsningar vi gör kunde göra många gånger
              större nytta med en effektivare kontroll och förhindrande av spridning
              av dessa vapen.
            </seg>
            <seg n="58df6e22">
              Små och lätta vapen har med rätta kallats massförstörelsevapen.
              Varje dag dödas mellan 1 000 och 2 000 personer i världen till
              följd av användandet av sådana. Vapen som används av grupper av
              kriminella, vapen som används vid slitande av tvister i stället
              för att man resonerar sig fram till en lösning, vapen som används
              oavsiktligt, som när ett barn skjuter ihjäl ett annat när man
              hittat pappas undangömda pistol i garderoben – allt är exempel
              på vapen som med lätthet köps in, transporteras och kan gömmas,
              men används. Stor tillgång till vapen i ett samhälle betyder att
              fler människor dör – i krig, på gatan eller i hemmet. Vapnen är
              inte grundorsaken till våldet, men gör våldet så mycket dödligare.
            </seg>
            <seg n="9ed7633c">
              EU-kommissionen riktade i ett brev från september i år ett tack
              till Sveriges riksdag för värdefulla synpunkter i samband med
              vårt utlåtande rörande kommissionens meddelande Ett anständigt
              liv för alla . Man betonar särskilt spridningen av små och lätta
              vapen samt okontrollerad vapenhandel. Man tillägger att detta
              har en stor politisk betydelse och framhåller vikten av att det
              sätter en ram för en hållbar utveckling efter 2015.
            </seg>
            <seg n="21f314ce">
              Totalt sett underminerar väpnat våld möjligheterna till utveckling
              och utgör ett direkt hinder för uppfyllelsen av millenniemålen.
            </seg>
            <seg n="e1d82107">
              Som utskottets ledamöter är väl medvetna om är kvinnor särskilt
              utsatta i konflikter. Lätta vapen används för att underlätta våldtäkter
              i konfliktområden och bidrar till stor osäkerhet. Runt om i världen
              görs stora insatser för att komma till rätta med detta problem.
              På FN-nivå jobbar man med Program of Action för att komma till
              rätta med den okontrollerade spridningen.
            </seg>
            <seg n="7fead3c4">
              För att kunna ge ett långsiktigt och säkert bistånd måste vi
              vara tydliga i arbetet med att begränsa detta.
            </seg>
            <seg n="f8730605">
              Herr talman! Konklusionen av allt detta är att bistånd behövs
              för att göra världen till en bättre plats för alla, att ett golv
              på minst 1 procent ska behållas för vår biståndsnivå och att medel
              och resultat ska utvärderas och följas upp. Folkpartiet vill att
              demokratin står högt på agendan. Bara så kan de som behöver stödet
              få möjlighet att själva bestämma över sin framtid.
            </seg>
          </u>
          <note type="speaker" n="f87bcbe5">
            Anf. 150 KENNETH G FORSLUND (S) replik:
          </note>
          <u who="kenneth_g_forslund_7d5e05" xml:id="i-175d90e94608dc9c-7" n="d56f10c9">
            <seg n="efc3277d">
              Herr talman! Christer Winbäck talade återkommande om länder som
              har goda inkomster men har drabbats av olika tillkortakommanden.
              Det finns också, som Christer Winbäck vet, ett antal länder som
              skulle kunna ha goda inkomster därför att de har stora råvarutillgångar
              som utvinns, men där ytterst lite av pengarna stannar i det egna
              landet, bland annat därför att de länderna är utsatta för skatteflykt.
              Det förs en diskussion i världen, framför allt inom EU, om hur
              man ska kunna stoppa skatteflykten och öka informationsutbytet,
              så att de här länderna kan beskatta den råvaruutvinning som sker
              i deras länder och därigenom få sina rättmätiga skatteintäkter.
            </seg>
            <seg n="dc520284">
              Vi hörde tidigare biståndsministern tala om hur Sverige enligt
              henne är pådrivande i denna fråga i OECD och andra organ. Ändå
              har det kommit till min kännedom att regeringens förhandlingsposition
              och instruktion till tjänstemännen när det gäller EU-kommissionens
              förslag om informationsutbyte som skulle öka fattiga länders möjligheter
              att komma åt skatteflykten är att detta inte är så viktigt, eftersom
              fattiga länder ändå inte har några skattemyndigheter med kapacitet
              att ta hand om denna information. Tycker Christer Winbäck att
              det är en acceptabel inställning?
            </seg>
          </u>
          <note type="speaker" n="1dd21c99">
            Anf. 151 CHRISTER WINBÄCK (FP) replik:
          </note>
          <u who="christer_winback_baf2e4" xml:id="i-211f4b8f3c219899-1" n="e05cd2f9">
            <seg n="e07de733">
              Herr talman! Det är viktigt att vi har öppna och transparenta
              regelverk som gör att vi ser hur pengar går fram och tillbaka
              när det gäller de här frågorna.
            </seg>
            <seg n="4ed74b89">
              Jag lyssnade på biståndsministern för en stund sedan här i kammaren.
              Hon tryckte på att det var en viktig fråga som hon också prioriterade.
              Det kändes bra och angeläget att hon gjorde så.
            </seg>
            <seg n="22144fab">
              Därmed känner jag mig väldigt nöjd med att Sverige arbetar för
              att få en ökad transparens och möjlighet att stoppa skatteflykt.
              Håller inte Kenneth G Forslund med om detta?
            </seg>
          </u>
          <note type="speaker" n="d0598fad">
            Anf. 152 KENNETH G FORSLUND (S) replik:
          </note>
          <u who="kenneth_g_forslund_7d5e05" xml:id="i-175d90e94608dc9c-8" n="d56f10c9">
            <seg n="8fcad126">
              Herr talman! Nej, tyvärr kan jag inte hålla med om att det är
              den svenska regeringens agerande i dagsläget. Det har visat sig
              att inför EU-kommissionens förslag om ökat informationsutbyte
              är regeringen kallsinnig och ger i ett pm förhandlingsinstruktioner
              till tjänstemännen som innebär: Nej, vi ska inte gå med på detta.
            </seg>
            <seg n="2a78fe17">
              Man har flera motiv till detta. Ett av motiven är att det inte
              finns skattemyndigheter med kapacitet att ta vara på informationen
              i fattiga länder, underförstått: Det skulle ändå vara meningslöst.
              Det är en fullkomligt oacceptabel hållning av en svensk regering.
            </seg>
            <seg n="8e75e658">
              Sverige borde tvärtom, precis som biståndsministern tidigare
              sade, vara pådrivande i olika internationella organ för att öka
              informationsutbytet och därmed öka olika länders och även vårt
              eget lands möjligheter att beskatta företag där de ska beskattas.
            </seg>
          </u>
          <note type="speaker" n="6ccc2fcc">
            Anf. 153 CHRISTER WINBÄCK (FP) replik:
          </note>
          <u who="christer_winback_baf2e4" xml:id="i-211f4b8f3c219899-2" n="e05cd2f9">
            <seg n="02476084">
              Herr talman! Kenneth G Forslund påstår ett antal saker här. Jag
              kan inte bekräfta riktigheten i det Kenneth G Forslund säger.
            </seg>
            <seg n="bafcebbe">
              Jag kan konstatera att jag för en stund sedan satt i samma kammare
              som Kenneth G Forslund och lyssnade på biståndsministern som väldigt
              tydligt gav uttryck för att vi inte ska ägna oss åt skatteflykt.
            </seg>
            <seg n="016912a0">
              Vi ska se till att bekämpa det på olika sätt och också ha öppna
              och transparenta redovisningar av vart pengar går och se till
              att vi får så mycket ut av de pengar vi satsar i biståndskronor
              som möjligt.
            </seg>
            <seg n="9162c5ee">
              Jag har väldigt svårt att verifiera riktigheten i det Kenneth
              G Forslund för närvarande påstår.
            </seg>
          </u>
          <note type="speaker" n="730f3dc9">
            Anf. 154 BODIL CEBALLOS (MP) replik:
          </note>
          <u who="bodil_ceballos_9366f3" xml:id="i-ff68647582c9176a-5" n="fdd58b98">
            <seg n="e3de9951">
              Herr talman! Christer Winbäck talade om civilsamhällets organisationer
              och vikten av ett starkt civilt samhälle inom biståndet.
            </seg>
            <seg n="4554e8d1">
              Jag skulle vilja fråga om riktlinjerna för informationsstödet
              som först halverades och som man sedan ändrade så väldigt mycket
              att civilsamhället inte längre kan driva någon form av påverkansarbete
              med det stödet.
            </seg>
            <seg n="3c21f393">
              Ska man kunna samla in pengar så måste man kunna påverka. Riktlinjerna
              är nu att man bara ska kunna informera och inte hur som helst.
              Det är väldigt oklart. Många organisationer ser inte nyttan med
              att göra det längre.
            </seg>
            <seg n="0fed6e7f">
              Om Christer Winbäck skulle kunna tänka sig att driva frågan att
              riktlinjerna ändras så att pengarna också ska kunna användas för
              påverkansarbete, som det tidigare har varit, vore jag väldigt
              tacksam för det.
            </seg>
            <seg n="4b17e1d1">
              Jag tänkte också på samarbetsstrategierna. Om man tittar i budgeten
              ser man att det finns en mängd samarbetsstrategier. Om de allra
              flesta står det att strategin är förlängd att gälla under 2014
              eller 2013 etcetera. Det är väldigt få om vilka det står att de
              kommer att fortsätta väldigt länge.
            </seg>
            <seg n="392756fa">
              Det är många strategier som just nu är på gång och måste utarbetas.
              Om en del står det att utfasning pågår. Det gäller till exempel
              Burkina Faso. Det är inte ett rikt land. Nästa land är Burundi.
              Det är i princip en failed state, eller en sviktande stat. Vi
              borde kanske vara där och stötta civilsamhället etcetera, och
              likaså i Burundi.
            </seg>
            <seg n="49f60234">
              När vi drar oss tillbaka måste vi kanske i stället öka på den
              hjälp och det stöd som kan komma från civilsamhällets organisationer.
              Kan Christer Winbäck utveckla sin syn på det?
            </seg>
          </u>
          <note type="speaker" n="15505637">
            Anf. 155 CHRISTER WINBÄCK (FP) replik:
          </note>
          <u who="christer_winback_baf2e4" xml:id="i-211f4b8f3c219899-3" n="e05cd2f9">
            <seg n="dd311c50">
              Herr talman! Om vi börjar bakifrån nämner Bodil Ceballos ett
              antal länder där man behöver mer hjälp och stöd. Självklart behövs
              ytterligare biståndsinsatser från olika håll i väldigt många länder.
            </seg>
            <seg n="a566665f">
              Sverige har valt att försöka fokusera sina insatser för att göra
              mer på djupet än på bredden. Jag tror att det är riktigt. Sedan
              kan vi ha olika syn på vilka länder som ska komma in under det
              paraplyet.
            </seg>
            <seg n="e1ea65de">
              Vad gäller civilsamhällets organisationer står jag fast vid att
              de gör väldigt mycket nytta. Hur man använder pengarna kan man
              diskutera.
            </seg>
            <seg n="2e5e4b1a">
              Den information som åtminstone jag får många gånger av civilsamhällets
              organisationer är till stor nytta för mig i de tankar som jag
              försöker renodla och också föra vidare på olika sätt.
            </seg>
            <seg n="c1541cc5">
              Information är ett sätt att påverka. När det gäller att man sedan
              inte bedriver ett aktivt opinionsarbete kan man fundera på vad
              man ska tillåta och inte.
            </seg>
            <seg n="0bd1af46">
              Att få kunskap från civilsamhället och den erfarenhet man har
              är för mig väldigt värdefullt. Jag brukar säga att utan kunskap
              kan man inte ta ansvar. Men har man kunskap kan man inte underlåta
              att ta ansvar.
            </seg>
            <seg n="0343f886">
              Det är väldigt viktigt att föra en dialog med civilsamhällets
              representanter. Jag träffar dem nära nog varje vecka från olika
              typer av organisationer för att lyssna in var de står i olika
              frågor för att öka min kunskap. Det är bra om många andra av mina
              kolleger också gör så, och jag tror att de gör det.
            </seg>
          </u>
          <note type="speaker" n="2729b12a">
            Anf. 156 BODIL CEBALLOS (MP) replik:
          </note>
          <u who="bodil_ceballos_9366f3" xml:id="i-ff68647582c9176a-6" n="fdd58b98">
            <seg n="6afb2c93">
              Herr talman! Det svar jag fick är precis det svar jag förväntade
              mig av Christer Winbäck. Jag vet att Christer arbetar mycket gentemot
              civilsamhällets organisationer precis som många av oss andra här.
            </seg>
            <seg n="57230e33">
              Jag instämmer fullständigt med att det är väldigt värdefullt
              för oss att vi får den information vi kan få från de olika organisationerna.
              De kan gå ned mer på djupet i olika frågor. Vi har inte den möjligheten
              att sätta oss in i alla dessa frågor själva. Därför är det väldigt
              viktigt.
            </seg>
            <seg n="059e4fb3">
              Det är också därför som vi i Miljöpartiet i vårt budgetförslag
              återför de pengar som en gång försvann när vi halverade informationsanslaget.
            </seg>
            <seg n="e910c48e">
              Jag skulle egentligen vilja att vi utökar resurserna till civilsamhället
              generellt. I många länder drar vi oss tillbaka. Jag har inget
              emot att vi ska fokusera. Vi ska vara där vi gör bäst nytta. Men
              många gånger när vi har dragit oss tillbaka finns en mängd olika
              bra insatser som är på gång. Många av dem genomförs av civilsamhällets
              organisationer.
            </seg>
            <seg n="35fb5733">
              Det är i dag väldigt svårt för organisationerna att få stöd till
              länder som inte finns bland de ordinarie länderna för det svenska
              biståndet. Därför är det viktigt att man har öppningen att det
              ska vara väldigt lätt att också vara verksam i andra länder än
              dem som finns med. Det ska vara så, men det är inte så.
            </seg>
            <seg n="e898a251">
              Det ska också vara lätt för de riktigt små organisationerna att
              vara verksamma. Många gånger kan de göra mer nytta än de stora
              i och med att de har en väldigt nära kontakt med de människor
              som berörs.
            </seg>
            <seg n="dc9d89c8">
              I dag är det väldigt svårt eftersom redovisningskraven är så
              höga. Ni har skrivit någonstans i budgeten att det ska förändras.
              Det ska bli lägre krav på de små organisationerna. Men jag har
              ännu inte konkret sett att det blir så. Jag vill gärna få din
              kommentar till det.
            </seg>
          </u>
          <note type="speaker" n="a141ac22">
            Anf. 157 CHRISTER WINBÄCK (FP) replik:
          </note>
          <u who="christer_winback_baf2e4" xml:id="i-211f4b8f3c219899-4" n="e05cd2f9">
            <seg n="234785df">
              Herr talman! Jag tror att Bodil Ceballos och jag är överens i
              mångt och mycket om detta. Regeringen har också uttalat och skrivit
              ned att civilsamhället är en viktig part i biståndsarbetet.
            </seg>
            <seg n="632a496c">
              Att få ett ökat stöd långsiktigt för civilsamhällets organisationer
              är någonting vi ska jobba för på olika sätt. Hur man använder
              det kan man alltid diskutera hur inriktningen ska se ut och så
              vidare.
            </seg>
            <seg n="342cf235">
              När det gäller omfattningen och målet att civilsamhället ska
              vara en viktig part i biståndsarbetet känner jag att regeringen
              också i skrift har uttryckt det väldigt tydligt.
            </seg>
            <seg n="e6381f2e">
              Vi ska långsiktigt jobba mot ökat omfång, och vi diskuterar inriktningen
              på olika sätt. Det är viktigt att känna att vi på bästa sätt ska
              utnyttja det engagemang som finns i civilsamhällets organisationer
              och hos dess medlemmar.
            </seg>
            <seg n="a94cf9db">
              Jag sade i mitt anförande att 1 krona in är minst 1:50 ut. Det
              är väldigt viktigt att fundera på hur vi ett antal år fram i tiden
              ser på att organisationerna ska få ökad möjlighet att kunna arbeta
              så effektivt som möjligt tillsammans med oss i olika delar.
            </seg>
          </u>
          <note type="speaker" n="f9b51e2d">
            Anf. 158 KERSTIN LUNDGREN (C):
          </note>
          <u who="kerstin_lundgren_567b92" xml:id="i-b1191b0b28e89ce5-0" n="df1666fe">
            <seg n="53d19dfb">
              Herr talman! I dag är det, som redan har framgått, alliansregeringens
              åttonde budget för biståndet som vi har att diskutera. Det är
              den åttonde budgeten i rad som ligger på 1 procent av bni, vilket
              också har framgått tidigare. Det är alltså 38 miljarder.
            </seg>
            <seg n="fe4c72c0">
              Detta är att jämföra med 2005, då vi senast hade ett förslag
              från en S-ledd regering, stödd av Vänstern och Miljöpartiet, på
              0,88 procent av bni.
            </seg>
            <seg n="71bf5fb3">
              Herr talman! Vikten av en ansvarsfull ekonomisk politik går inte
              nog att understryka. Vi har sett en global ekonomisk nedgång för
              många länder med stora bekymmer som följd. Det har naturligtvis
              också haft effekt på det globala biståendet, både vad gäller effekten
              av att bni har sjunkit och på grund av att man dragit ned de resurser
              man har anslagit.
            </seg>
            <seg n="93c1d085">
              Sedan 2012 har vi sett en minskning på 4 procent. En minskning
              till 0,29 procent av bni blev följden för biståndet. Sedan 2010
              har biståndet sjunkit med 6 procent i reala termer. I EU sjönk
              det med 7,4 mellan 2011 och 2012. Då var det 0,42 procent. En
              viss återhämtning har skett under innevarande år, och det är väl
              positivt. Alltjämt är ju, som framgått, EU:s bistånd lite drygt
              50 procent av världens ODA.
            </seg>
            <seg n="7a88ccd1">
              Herr talman! Jag är glad över att mot den här bakgrunden få hälsa
              ytterligare ett parti välkommet till den breda skara i kammaren
              som står upp för enprocentsmålet för biståndet. Jag gör det inte
              på grund av procentsatsen i sig utan för att vi måste ta vårt
              ansvar för att solidariskt arbeta för allas lika rätt och värde,
              oavsett nationsgränser. Det är ju det, herr talman, det ytterst
              handlar om – att skapa en värld som håller samman och med möjligheter
              för alla, att ge våra medmänniskor redskap att förändra sin livssituation
              till hållbar och inkluderande tillväxt.
            </seg>
            <seg n="62206557">
              Det handlar om solidaritet i dag men också med kommande generationer.
              Inte nog med det – det handlar faktiskt också om vår säkerhet.
              Det handlar om att bygga broar över klyftor i stället för murar
              mellan människor.
            </seg>
            <seg n="7bf5bb45">
              Jag är också glad, herr talman, över den breda samsyn som finns,
              både om den biståndspolitiska ramen – som i allt väsentligt hela
              kammaren, med något undantag, ställer sig bakom – och i utskottet,
              där vi kunde enas om ett förtydligande av målet för utgiftsområde
              7.
            </seg>
            <seg n="3498c02c">
              PGU, politik för global utveckling, ligger fast. Det är tio års
              erfarenhet. Vi är smått unika i den delen och ska jobba vidare
              för att göra vårt arbete med politik för global utveckling och
              för samstämmighet mer effektivt. Precis som biståndsministern
              ser jag fram emot det underlag som ska komma i början av nästa
              år för att kunna ge mer i den delen.
            </seg>
            <seg n="f9319c56">
              Herr talman! Det är tre teman för regeringens biståndspolitik
              som har genomsyrat och ska genomsyra biståndet: demokrati och
              MR, miljö och klimat samt jämställdhet och kvinnors roll för utveckling.
              Den biståndspolitiska plattformen ska enligt vår mening utgå från
              våra mål och teman. Den ska inte skapa ny politik utan skapa en
              tydligare politik.
            </seg>
            <seg n="6585fbd7">
              Nu slutspurtar vi för att klara de åtta millenniemålen som ska
              uppnås till 2015. Vi har nått framgång när det gäller att halvera
              fattigdomen, men vi sackar efter när det gäller några andra mål.
              Där prioriterar vi nu särskilt mål 4 och 5 men också mål 7. Det
              handlar om områden där Sverige ska och kan göra skillnad. Det
              gäller inte minst mål 4 och 5, som handlar om kvinnor, kvinnors
              hälsa och SRHR – frågor där vi i många stycken är ensamma.
            </seg>
            <seg n="ac5290df">
              Sverige har fokuserat biståndet bilateralt till färre länder.
              Vi i Centerpartiet har särskilt fokus på några länder som vi följer
              för att se och säkra att vi kalibrerar detta rätt.
            </seg>
            <seg n="a0ee0a1f">
              Huvudfokus ligger dock tydligt på de fattigaste länderna, inte
              sällan konflikt- och postkonfliktländer som till exempel Afghanistan
              och många länder i Afrika söder om Sahara. Men samtidigt som vi
              säger att detta fokus ligger fast finns det skäl att understryka
              att vi inte avser att stänga dörren för insatser i medelinkomstländer
              där så behövs och där vi kan göra skillnad.
            </seg>
            <seg n="fb9ad9ec">
              Herr talman! Det allvarliga är att om vi fortsätter att vara
              enögda riskerar vi de resultat vi uppnått de senaste årtiondena.
              Vi har fått åtskilliga rapporter, och varningssignaler ljuder:
              Subsahariska Afrika och Syd- och Sydostasien är särskilt utsatta
              för klimatförändringarnas konsekvenser. Två grader mer, fyra grader
              mer – vi vet inte riktigt var vi landar.
            </seg>
            <seg n="c4772603">
              Centerpartiet ser det som avgörande att vi alla ser sambanden
              mellan klimatåtgärder och bistånd. Vi har noterat generalsekreterare
              Ban Ki Moons vilja att nå en agenda för inkluderande hållbar utveckling,
              inklusive finansiering post-2015. Vi i Centerpartiet är beredda
              att medverka till en sådan framgångsrik utveckling av 2015 års
              uppdrag.
            </seg>
            <seg n="74626ccf">
              Centerpartiet drev på klimatsatsningen 2009 på 4 miljarder. Vi
              har kunnat se att Sida satsat framgångsrikt i Bangladesh, Burkina
              Faso, Kambodja, Mali och en del regionala organisationer. Vi har
              sett multilaterala satsningar – Världsbankens klimatfond och GEF.
            </seg>
            <seg n="dc045335">
              Sida konstaterar att åtta av tio mål har nåtts på ett mycket
              tillfredsställande sätt. Det är en framgång. Världsbanken konstaterar
              att koldioxidutsläppen 2012 reducerades med 315 miljoner ton eller
              sex gånger Sveriges totala utsläpp. Det får väl också ses som
              en framgång.
            </seg>
            <seg n="5431ccf0">
              Vi ser i liggande budgetförslag från regeringen att miljödelen
              av den totala kakan är 4,3 procent. För Centerpartiet är det inte
              långsiktigt hållbart. Risken för ökade katastrofer är uppenbar.
              Centerpartiet ser det som viktigt att förebygga lidande och därmed
              katastrofer och att vi som stater tar ett särskilt ansvar för
              att agera långsiktigt också för att förebygga. Det är nämligen,
              som vi ser det, bästa sättet att använda skattebetalarnas pengar
              – att arbeta förebyggande och för hållbar utveckling i stället
              för att behöva göra stora katastrofinsatser i efterhand.
            </seg>
            <seg n="cbb928fb">
              Budgeten för 2014 innehåller en ny spetssatsning på 251 miljoner
              till biståndet. För mig och Centerpartiet är det ett litet steg,
              men det är ett steg i rätt riktning på en trappa som vi gärna
              bjuder in andra att vandra vidare uppför. Det handlar om vatten,
              ren luft och resurssnål energi. Det handlar om att förstärka insatser
              för hållbar livsmedelsförsörjning i Afrika.
            </seg>
            <seg n="fa2909eb">
              Vi satsar utifrån insikten att klimatinsatser och fattigdomsbekämpning
              hänger intimt samman. Centerpartiet vill se additionella resurser,
              men biståndet måste också ta sitt ansvar.
            </seg>
            <seg n="32357ddb">
              Herr talman! Jag skulle nu ha kunnat ägna tid åt att lyfta fram
              vikten av det civila samhället, som får ett ökat anslag i budgeten
              – det gör en oerhört stor insats – och kvinnors centrala roll
              för att åstadkomma utveckling. Kvinnorna bär till väldigt stor
              del nycklar till utveckling.
            </seg>
            <seg n="413c7fd5">
              Jag skulle också ha kunnat beröra betydelsen av att vi arbetar
              vidare med att bygga goda institutioner som verkligen skapar tilltro
              till samhällen, oavsett om vi pratar skattemyndigheter eller annat.
              Att fortsätta det arbetet är viktigt.
            </seg>
            <seg n="22d32231">
              Men, herr talman, jag vill bara i all korthet avsluta med att
              yrka avslag på de 30 reservationer som finns till detta betänkande.
              Det finns inte någon stor reservation när det gäller nivån men
              beträffande delar.
            </seg>
            <seg n="1258465f">
              Jag noterar att det finns fyra gemensamma S-V-MP-reservationer,
              varav en handlar om att man ska utgå från mottagarlandets behov.
              Det är riktigt och rimligt. Men man skriver – vilket jag noterar
              – att svenskt bistånd inte får förknippas med vare sig politiska
              eller ekonomiska villkor.
            </seg>
            <seg n="978c416f">
              Då tänker jag på våra insatser för SRHR, jag tänker på våra insatser
              för hbtq-personer, och jag tänker på våra insatser för att stötta
              och hjälpa dem som kämpar för frihet runt om i världen och en
              lång rad andra saker. Jag tycker att det är viktiga ingångsvärden
              för vårt svenska bistånd, och jag förvånas lite över att den typen
              av positioner inte längre anses nödvändiga för oppositionen.
            </seg>
            <seg n="58a7331a">
              Jag beklagar att man väljer den vägen. Jag tror nämligen, herr
              talman, att den vägen inte leder till att vi stöttar fattiga människor
              och skapar förutsättningar för fattiga människor att förbättra
              sina livsvillkor långsiktigt och hållbart, så som vi tycker är
              viktigt.
            </seg>
          </u>
          <note n="e9330e50">
            Jag yrkar bifall till utskottets förslag!
          </note>
          <note type="speaker" n="5b6338c1">
            Anf. 159 BODIL CEBALLOS (MP) replik:
          </note>
          <u who="bodil_ceballos_9366f3" xml:id="i-ff68647582c9176a-7" n="fdd58b98">
            <seg n="eb9dcf57">
              Herr talman! Jag tror att Kerstin Lundgren har missuppfattat
              vår reservation. De frågor som Kerstin tog upp handlar egentligen
              om mänskliga rättigheter, och allt bistånd utgår från ett rättighetsperspektiv,
              så jag tror att det är en missuppfattning från din sida.
            </seg>
            <seg n="337e29d8">
              Men jag begärde ordet för att jag ville höra mer om det som är
              klimatsatsningen. Det är riktigt att ni lade 4 miljarder kronor
              år 2009 under en treårsperiod, tror jag att det var, och att det
              låg inom biståndet. Från Miljöpartiets sida har vi hela tiden
              protesterat mot att det låg inom biståndsramen, för vi menar att
              det ska ligga utanför.
            </seg>
            <seg n="92a71696">
              Det betyder inte att man inom biståndet inte får lov att göra
              saker som är klimatrelaterade. Allt bistånd bör vara både miljö-
              och klimatsäkrat, så att vi inte ställer till mer problem med
              det bistånd vi ger än vad vi hjälper till. Att plantera träd kan
              vara en klimatfråga, en ekonomisk fråga och en MR-fråga – det
              kan vara många olika frågor. Men det är viktigt att vi inte dubbelbokför
              allt utan ser på vad som är bistånd och vad som är klimatfinansiering
              i övrigt.
            </seg>
            <seg n="250525f2">
              Den rika världen har åtagit sig att lägga 100 miljarder per år
              efter 2020. De pengarna måste till, på ett eller annat vis. Och
              vi bör börja mycket tidigare än 2020, om vi ska få någon verkan.
            </seg>
            <seg n="a5dd3b67">
              Jag tror egentligen att också Kerstin Lundgren skulle vilja –
              du sade det – lägga mer pengar utöver biståndsramen. Därför uppmanar
              jag Kerstin och övriga i Alliansen att se till att blir tillräckligt
              mycket sådana medel. Biståndsministern talade om 300 miljoner.
              Vi lägger 2 miljarder, eftersom vi menar att det är vad Sveriges
              andel är i det här arbetet.
            </seg>
          </u>
          <note type="speaker" n="b196a3e5">
            Anf. 160 KERSTIN LUNDGREN (C) replik:
          </note>
          <u who="kerstin_lundgren_567b92" xml:id="i-b1191b0b28e89ce5-1" n="df1666fe">
            <seg n="f63a8d68">
              Herr talman! Det är möjligt att jag har missuppfattat, men då
              måste jag nog be mina kära vänner i oppositionen – i alla fall
              delar av oppositionen – att vara lite tydligare när man skriver.
            </seg>
            <seg n="330c63e0">
              Man skriver: Allt utvecklingssamarbete ska utgå från respektive
              mottagarlands egna behov. Det ska respektera dess suveränitet
              och inte förknippas med politiska eller ekonomiska villkor. Så
              är långt ifrån fallet i dag. Ökat politiskt och ekonomiskt självbestämmande
              ska vara en av de centrala utgångspunkterna.
            </seg>
            <seg n="fa6a4034">
              Det innebär att i länder som vi i dag försöker verka i för att
              hjälpa kvinnor och hjälpa homosexuella eller lesbiska till exempel
              skulle de inte få hjälp. Det är ju inte nödvändigtvis så att det
              sker på mottagarlandets villkor. Hela den problematiken bortser
              man från i den här reservationen. Om ni menar något annat, så
              var snälla att skriva tydligare nästa gång.
            </seg>
            <seg n="4992b6a2">
              När det gäller klimatbiståndet: Vi behöver ökade resurser för
              det. Men vi måste också få en enda agenda. Jag undrar hur Bodil
              Ceballos ser på detta. Jag delar helt Ban Ki Moons uppfattning
              och vilja att försöka hitta en samlad agenda för hållbar utveckling
              både när det gäller mål och när det gäller finansiering. I dag
              verkar det som om man går i spagat och lägger krokben för varandra
              – om nu det skulle vara möjligt om man har gått ned i spagat.
              Där någonstans står det just nu, och därför måste vi försöka få
              en samlad agenda med både mål och finansiering.
            </seg>
          </u>
          <note type="speaker" n="56852c3f">
            Anf. 161 BODIL CEBALLOS (MP) replik:
          </note>
          <u who="bodil_ceballos_9366f3" xml:id="i-ff68647582c9176a-8" n="fdd58b98">
            <seg n="5f3f0e90">
              Herr talman! När det gäller mottagarlandets behov är det så att
              i länder där man till exempel inte respekterar kvinnor kan man
              inte ge bistånd via staterna, men man kan ändå arbeta via exempelvis
              andra organisationer.
            </seg>
            <seg n="056c75e5">
              Jag står absolut bakom att man ska ha en samlad agenda. Jag tror
              att man måste ha en samlad agenda i världen. Men det är inte så
              lätt att nå den samlade agendan. Vi ser ju alla COP-möten, hur
              illa det går i slutet och att vi aldrig kommer vidare. Vi har
              haft det ena COP-mötet efter det andra, och vi kommer inte särskilt
              långt i de diskussionerna.
            </seg>
            <seg n="5a076b94">
              Då gäller det att vi är innovativa och hittar nya modeller, att
              vi kanske har den globala koldioxidskatten, att vi jobbar på att
              få till en sådan på EU-nivå, om vi nu inte kan få det globalt,
              att vi jobbar vidare för att hitta nya modeller för att få in
              pengar för att finansiera klimatåtgärderna. Om vi inte gör det
              kommer vi att stå inför ett katastrofscenario, och det vill ingen
              av oss.
            </seg>
            <seg n="38c24a1e">
              Nu ser vi dessutom att många av de fattigare länderna, som har
              stora fyndigheter av fossila bränslen, skulle kunna lyfta dem
              ur fattigdom om de har möjlighet att utvinna och sälja dem. Men
              det har inte världen riktigt råd med. Det finns de länder som
              har haft modeller med en fond för att slippa ta upp sina fossila
              bränslen. Ecuador är ett sådant exempel. Man hade Yasuní-ITT-initiativet
              för att låta oljan ligga. Men det har man inte fått stöd för i
              resten av världen.
            </seg>
            <seg n="81aabff7">
              Det är ett sådant innovativt system som skulle kunna användas.
              All olja som ligger kvar under jordens yta är ju en bättre olja
              än den olja som vi faktiskt använder.
            </seg>
            <seg n="37969ea2">
              Samtidigt som vi ser till att fattigare länder kan bli rikare
              måste vi hitta modeller så att de inte går omvägen via de fossila
              bränslena. Då måste vi i den rika världen vara jättepåhittiga
              och komma med bra lösningar.
            </seg>
          </u>
          <note type="speaker" n="55318207">
            Anf. 162 KERSTIN LUNDGREN (C) replik:
          </note>
          <u who="kerstin_lundgren_567b92" xml:id="i-b1191b0b28e89ce5-2" n="df1666fe">
            <seg n="2bbc42fd">
              Herr talman! Det låter bra att vi kan vara överens om att vi
              behöver få en gemensam agenda för hållbar utveckling, för ett
              av bekymren med de globala mötena är att man alltid hänvisar till
              någon annan agenda. Det är därför det är så viktigt att komma
              ur de återvändsgränder som de förhandlingarna har gått in i.
            </seg>
            <seg n="981137cf">
              Det gör vi genom att vara innovativa och jobba tillsammans, klustra
              som vi gör, att lyfta vissa frågor, som de kortlivade klimatgaserna.
            </seg>
            <seg n="ba47a8ce">
              Men det gör vi också genom att gå före från svensk sida, som
              biståndsminister sade tidigare, med beredskap för att tillföra
              Gröna fonden 300 miljoner. Det är inte så många som är beredda
              att göra det. Men vi är beredda att göra det från svensk sida,
              och vi räknar med att fonden ska vara uppe och operativ i mitten
              av 2014, om allt går som det ser ut just nu. Då krävs det resurser
              för att dra i gång det hela. Sedan måste vi tillföra resurser
              via budget men också via andra intäktskällor, både privat och
              offentligt.
            </seg>
            <seg n="9c4ce272">
              Där inbjuds alla att vara kreativa i arbetet. Det finns vissa
              saker, som utsläppsrätter och annat, som man mycket väl kan diskutera
              i syfte att försöka skapa en säker resursbas.
            </seg>
            <seg n="6f070bcb">
              Sedan är det viktigt att en gemensam agenda för hela globen säkerställer
              att de länder som är med tar sin del av ansvaret. Det finns många
              därute som kan göra mycket mer, så det är inte bara de gamla biståndsländerna
              som det handlar om, utan det gäller hela världen och en enda agenda
              för hållbar utveckling.
            </seg>
          </u>
          <note type="speaker" n="96ce3619">
            Anf. 163 DÉSIRÉE PETHRUS (KD):
          </note>
          <u who="desiree_pethrus_b60467" xml:id="i-fb73c4e12a48183f-0" n="ede7ad9a">
            <seg n="2aa528fb">
              Herr talman! Jag vill börja med att instämma i det inlägg som
              biståndsministern hade tidigare. Jag tycker att det var en mycket
              bra genomgång.
            </seg>
            <seg n="6b0fc634">
              Vi debatterar den svenska biståndsbudgeten. Mycket har redan
              sagts, men det är ändå viktigt att varje parti får möjlighet att
              komma med sina synpunkter.
            </seg>
            <seg n="b20bdeda">
              Den svenska biståndsbudgeten är mycket omfattande. Det är en
              budget som alla svenska skattebetalare är med och bidrar till.
              Vi har inför dagens betänkande i utskottet framför allt diskuterat
              utformningen av biståndsmålet och landat i den definition som
              det har talats om här, nämligen: Att skapa förutsättningar för
              förbättrade levnadsvillkor för människor som lever i fattigdom
              och förtryck.
            </seg>
            <seg n="b6774c42">
              För att uppnå detta krävs både resurser och gemensamma ansträngningar,
              inte bara från Sverige utan från hela det internationella givarsamfundet.
              Men jag skulle ändå vilja betona att det till syvende och sist
              är ledarna själva i de biståndsmottagande länderna som måste stå
              ansvariga inför sin befolkning och kunna visa hur man har använt
              biståndsmedlen på ett effektivt och solidariskt sätt. Det är de
              som bör ha som främsta mål att arbeta för en hållbar utveckling
              i sitt eget land.
            </seg>
            <seg n="c2bb0667">
              Under hösten har det varit stort fokus på biståndet och vart
              de svenska skattebetalarnas pengar egentligen går. Det är bra
              när vi granskar statsbudgeten, och vi behöver saklig granskning.
              Men när medierna rapporterar att ingen vet vart biståndet tar
              vägen eller om det ens har hjälpt en enda fattig människa, då
              tycker jag att granskningen gör mer skada än nytta. Det blir inte
              seriöst, och ofta kommer mer realistiska beskrivningar fram först
              efter att en sådan debatt har satt i gång. Men då har biståndet
              redan fått sig en törn. Kanske är det ibland också avsikten.
            </seg>
            <seg n="0157989f">
              Visst har pengar försvunnit under resans gång. Men det är någonting
              som vi har minimerat, och Sverige hör till de länder som i internationella
              utvärderingar har höga betyg när det gäller insatser och uppföljning.
              Senast var det i OECD-Dacs utvärdering som kom i oktober i år.
            </seg>
            <seg n="b2b1e517">
              Sverige är ett av mycket få länder som satsar 1 procent av bruttonationalinkomsten
              på bistånd. Många når inte ens upp till målet om 0,7 procent.
              Nu är det bara Danmark, Luxemburg, Nederländerna och Sverige som
              ger 0,7 procent eller mer.
            </seg>
            <seg n="0c421f55">
              Som tidigare har nämnts här ger EU:s medlemsländer tillsammans
              0,43 procent av bni, vilket ger ganska ofattbara summor – 55 miljarder
              euro – och gör därmed EU till den största biståndsgivaren i världen.
              Där har vi också ett stort ansvar att använda pengarna på ett
              bra sätt.
            </seg>
            <seg n="d8e6da27">
              Den svenska biståndsbudgeten är efter avräkningar på ca 32 miljarder
              kronor. Det är inte en oansenlig summa. Merparten förmedlas via
              Sida till de prioriteringar som vi har med mänskliga rättigheter,
              demokrati, jämställdhet och klimat och miljösatsningar.
            </seg>
            <seg n="d19729b4">
              När det gäller avräkningarna har det framkommit kritik här. Men
              det har skett avräkningar tidigare. Även den socialdemokratiska
              regeringen hade avräkningar. Kanske var det då inte lika transparent.
              Kanske ser vi i dag mer av hur avräkningarna görs. Efter frågan
              om huruvida ambassaderna skulle ha en schablon gjorde vi en utredning.
              Denna utredning har kommit fram till att vi måste kunna visa vad
              vi använder pengarna till. Nu har vi ändrat detta, och ordningen
              är därmed lite bättre återställd.
            </seg>
            <seg n="083981f8">
              När det gäller det långsiktiga utvecklingsbiståndet kan vi se
              att FN:s millenniemål som handlar om att utrota fattigdomen till
              år 2015 faktiskt är på god väg att uppnås. Men mer behöver göras.
              Varje år dör uppemot 3,1 miljoner barn under sin första levnadsmånad,
              och 6,9 miljoner barn dör före sin femårsdag, bland annat till
              följd av sjukdom och näringsbrist. 300 000 kvinnor och flickor
              dör i graviditetsrelaterade komplikationer. Därför tillför vi
              nu 500 miljoner svenska kronor till detta arbete.
            </seg>
            <seg n="eed1b07f">
              Nu måste vi ha tydligt fokus på de mål som FN ska ta fram och
              som ska börja gäller efter 2015 med de nya millenniemålen. Det
              är intressant att i utkasten till de nya målen som kom från FN:s
              högnivåpanel i somras kan man se en förändring i inriktningen.
              Från att de tidigare har handlat om symtombehandling avser man
              numera att gå till botten med vad som krävs för att ett land ska
              utvecklas. Man landar i FN egentligen i en hållning som mer liknar
              den svenska samstämmighetspolitiken, det som vi kallar för PGU,
              politik för global utveckling. Det innebär att människor behöver
              demokrati och frihet från krig och konflikter. Skatter och avgifter
              för exempelvis naturresurser som man har ska stanna inom landet.
              Vatten och sanitet måste prioriteras. Flickors och kvinnors ställning
              måste lyftas fram som en viktig utvecklingsfaktor. Och sexuell
              och reproduktiv hälsa och rättigheter måste ses som en självklarhet.
              För en hållbar utveckling i ett land krävs det att flera av dessa
              förutsättningar är på plats samtidigt. I stället för att titta
              på hur vi ska lösa barnadödligheten måste vi alltså se vad som
              gör att barn dör. Vi måste gå till roten av det onda.
            </seg>
            <seg n="12a8bc0b">
              Herr talman! Något som särskilt betonas i förslagen till de nya
              millenniemålen och som vi kristdemokrater är övertygade om är
              rätt är just betoningen på demokrati och mänskliga rättigheter
              som en nödvändighet för att människor ska utvecklas till ansvarstagande
              men också ifrågasättande medborgare.
            </seg>
            <seg n="b64b3a89">
              Vi menar att ett samhälle som saknar en kritisk röst inte kan
              utvecklas och förbättras. Vi kristdemokrater lyfter därför fram
              vikten av att via biståndet kunna stötta lokala journalister,
              advokater och frivilligorganisationer som kämpar för demokrati
              och mänskliga rättigheter i sina hemländer men också att ge stöd
              för exempelvis byggande av demokratiska partistrukturer, det som
              vi kallar för PAO-stöd och som är ett partianknutet stöd, som
              ett viktigt område i biståndsbudgeten. Det kanske är mer aktuellt
              än någonsin i dessa dagar efter Mandelas bortgång, då vi talar
              om ANC och stödet till ANC, hur viktigt det är att vi ibland vågar
              stötta politiska partier att förändra en negativ utveckling i
              de egna länderna.
            </seg>
            <seg n="34550f26">
              Herr talman! En ekonomisk utveckling kräver också ett bra företagsklimat.
              I utvecklingsländer talar man alltmer om behov av företagande
              och investeringar. Det är bra att alliansregeringen har ett ökat
              fokus på detta område i syfte att satsa på långsiktigt och hållbart
              företagande. Därför tillförs också Swedfund resurser som en del
              i detta. Men självklart är det också viktigt att företagen tar
              ansvar och erbjuder arbetstagare anständiga villkor och en säker
              arbetsmiljö. Vi bör vara uppmärksamma när det gäller korruption
              i fråga om de länder som nu välkomnar företagande så att inte
              deras ledare skor sig för egen vinnings skull.
            </seg>
            <seg n="9e1d043a">
              Tanken får inte heller vara att rika länder ska utnyttja fattiga
              länders naturtillgångar och utarma den egna befolkningen. Vår
              ambition måste fullt och fast bidra till att minimera skatte-
              och kapitalflykt men också skapa god infrastruktur när det gäller
              skatteuppbörd och andra viktiga samhällsfunktioner. Det är viktigt
              att EU får en stark lagstiftning på plats i syfte att motverka
              negativa kapitalflöden.
            </seg>
            <seg n="dda97469">
              Beträffande det som har sagts från Socialdemokraterna i diskussionen
              när det gäller kapitalflykt kan jag säga att vi har haft en diskussion
              i EU-nämnden och redan sagt ja till land-för-land-rapportering.
              Jag vet inte vad som skulle ha ändrats. Från Kristdemokraternas
              sida har vi ingen annan åsikt än att det är viktigt med land-för-land-rapportering
              och att vi får ett sådant direktiv på plats i EU.
            </seg>
            <seg n="6dbfd9a2">
              I utvecklingsländerna kan vi inte satsa enbart på stora företag.
              I Sverige har vi endast 0,1 procent företag som är stora, det
              vill säga företag som har mer än 250 anställda. 74 procent av
              alla företagare i Sverige är enmansföretagare. Därför vill vi
              förstås att man även i utvecklingsländer har fokus på att människor
              ska kunna försörja sig på egen hand och inte bara lita på de stora
              företagen. Därför stöder vi också mikroföretagande bland kvinnor
              så att de kan bli självförsörjande men även bidra till familjens
              överlevnad.
            </seg>
            <seg n="a8bf00d4">
              Med svenska biståndsmedel medverkar vi också till akut katastrofhjälp
              när det rör sig om ett stort antal människor som behöver akuta
              insatser, som exempelvis nyligen på Filippinerna. En stor del
              av dessa medel förmedlas via FN eller stora internationella organisationer
              som Läkare Utan Gränser som vi inte heller får glömma bort när
              vi talar om biståndet, som är ett stort område.
            </seg>
            <seg n="efa73d8c">
              Sverige är en av världens största och mest inflytelserika givare
              av humanitärt bistånd. Under 2012 uppgick det till 5,2 miljarder
              kronor, vilket gjorde Sverige till världens fjärde största givare
              av humanitärt stöd i absoluta tal.
            </seg>
            <seg n="d212f9a7">
              Herr talman! Det är en moralisk plikt att hjälpa människor i
              nöd, och det räcker med att blicka tillbaka på den gångna hösten.
              Svenska folket har tillsammans med resten av världen noggrant
              följt de avskyvärda krigshändelserna i Syrien. De vittnesmål om
              människor som flytt krig och förtryck över Medelhavet i alltför
              små båtar – och ofta farit till havets botten för att aldrig komma
              tillbaka – är någonting som har etsat sig fast i våra huvuden.
              Därför behöver vi hjälpa människor på plats i och omkring Syrien,
              men vi måste också ha ett väl fungerande mottagande här för dem
              som har flytt och tagit sig till Sverige. Behoven är skriande
              stora, och det är därför glädjande att vi är många svenskar som
              trots vårt höga bistånd skänker en gåva till organisationer för
              nödställda.
            </seg>
            <seg n="fdee09f8">
              Vi skänker pengar för att vi inser vidden av de drabbades hjälplöshet
              och för att det inte går att förhålla sig likgiltig. Många väljer
              i dessa tider att i stället för att köpa en pryl ge en meningsfull
              julklapp genom att skänka en slant till en organisation som hjälper
              människor i nöd. Vi ska värna svenskarnas generösa inställning
              till enprocentsmålet i budgeten, men varje ytterligare krona till
              alla nödlidande via olika svenska, frivilliga organisationer är
              viktig – särskilt nu när julen närmar sig och många lider på flykt
              från hem och hus, med barn som inte får annat än oro, krig och
              konflikt och inte har någon julefrid.
            </seg>
          </u>
          <note n="c24c3a30">
            Med det, herr talman, yrkar jag bifall till förslaget i betänkandet.
          </note>
          <note type="speaker" n="919b43f0">
            Anf. 164 BJÖRN SÖDER (SD):
          </note>
          <u who="bjorn_soder_8d750e" xml:id="i-8e057a58e95387dc-0" n="2e72d145">
            <seg n="f1cd131b">
              Herr talman! Sverige är i dag en stor biståndsgivare till palestinierna.
              Sedan 2006 ger Sverige varje år svenska biståndspengar direkt
              till Palestinska myndigheten genom EU-kommissionen och finansieringsmekanismen
              Pegase. Biståndet uppgår till omkring 700 miljoner per år, varav
              200 miljoner kronor är statsbyggande bistånd till den palestinska
              myndigheten. EU, som är den största bidragsgivaren till palestinierna,
              bidrar med flera miljarder varje år. Sedan 1994 har EU gett bistånd
              på drygt 50 miljarder kronor.
            </seg>
            <seg n="44f53f08">
              När Osloavtalet mellan PLO och Israel slöts i september 1993
              ställdes krav på att PLO skulle ändra de artiklar i den palestinska
              nationella stadgan som förnekade Israels rätt att existera. År
              1998 togs till exempel artikel 9, som handlar om att väpnad kamp
              är det enda sättet att befria Palestina på, och artikel 15, som
              handlar om att befrielsen av Palestina är en arabisk plikt och
              kräver att sionismen tillintetgörs, bort från 1968 års palestinska
              nationella stadga.
            </seg>
            <seg n="6141a113">
              Trots detta ligger samma nationella stadga kvar på en rad olika
              officiella myndighetssidor och Facebooksidor för den palestinska
              myndigheten. Man kan alltså med fog anta att överenskommelsen
              från 1993 aldrig egentligen har varit aktuell att följa från den
              palestinska sidan. Det övergripande målet från palestiniernas
              sida att förinta staten Israel och att ingen judisk stat ska få
              existera kvarstår inom den palestinska myndigheten. Detta styrks
              också av många andra händelser och ageranden.
            </seg>
            <seg n="47aec513">
              Herr talman! I palestinska skolböcker raderar man systematiskt
              alla judiska och israeliska kopplingar till landet. Ett exempel
              är skolböcker där man visar ett gammalt frimärke från det palestinska
              mandatet och har raderat den hebreiska texten. Ett annat exempel
              är boken Historia över gamla civilisationer , där man skriver
              att Levanten numera består av staterna Palestina, Jordanien, Libanon
              och Syrien. Staten Israel nämns över huvud taget inte, trots att
              det är en naturlig del av det område som förr avsågs med Levanten.
            </seg>
            <seg n="ca8d41b9">
              På en Facebooksida för den palestinska skolan Taluza från den
              17 mars i år visar man hur elever målar kartor över Palestina
              på skolans väggar. På dessa bilder existerar inget Israel, utan
              endast Palestina. På en annan Facebooksida, för Iktabaskolan för
              flickor i Tulkarm, visas den 22 maj 2012 en bild på Adolf Hitler
              med texten: Jag kunde ha dödat alla judar i världen, men sparade
              några så ni vet varför jag dödade dem. Även på Facebooksidan för
              flickskolan Anabtas i Tulkarm finns den 26 januari 2012 en bild
              på Hitler, med samma budskap.
            </seg>
            <seg n="801a11d7">
              Det PLO-sponsrade barnmagasinet Zayzafuna, som grundades av Palestinska
              myndigheten, framställer Hitler som en förebild. I februari 2011
              publicerades en uppsats av en flicka som beskriver en dröm i vilken
              hon möter prominenta personer som beskrivs som förebilder. Bland
              annat möter hon matematikern al-Khwarizmi, den egyptiske författaren
              Naguib Mahfouz, erövraren Saladin och Hitler.
            </seg>
            <seg n="e6a877b7">
              Hon skriver om hur hon står framför fyra dörrar. Bakom en av
              dem finns Adolf Hitler. Hon ställer en fråga till honom: Är du
              den som dödade judarna? Han svarar: Ja, jag dödade dem så att
              ni alla ska förstå att de är en nation som sprider förstörelse
              över hela världen. Och vad jag ber dig om är att vara uthållig
              och tålmodig gällande lidandet som Palestina upplever från deras
              sida. Flickan svarar: Tack för rådet.
            </seg>
            <seg n="bbabc377">
              I ett tidningsmagasin från det palestinska utbildningsministeriet
              talar man om att när man är lika utrustade som israelerna ska
              man återvända till Haifa. Andraklassare får lära sig att Israel
              har ockuperat Haifa och attackerat palestiniernas land, gjort
              människor rädda, dödat dem och utvisat dem från platser där de
              levde. I textboken Grunderna för tron i islamiska studier, utgiven
              av det palestinska utbildningsministeriet, skriver man:
            </seg>
            <seg n="d9507570">
              Kampen mot judarna och segern över dem: Allahs budbärare har
              redan meddelat slutet för judarnas förtryck av landet och avlägsnandet
              av deras korruption och erövring av det. Guds budbärare sade:
              Uppståndelsen kommer inte att komma förrän muslimerna bekämpar
              judarna. Muslimerna kommer att döda dem, och när en jude gömmer
              sig bakom en klippa eller ett träd säger klippan eller trädet:
              O muslim, o Guds dyrkare, det finns en jude bakom mig – kom och
              döda honom. Förutom gharquadträd, för de är judarnas träd.
            </seg>
            <seg n="4ddc2fdd">
              Denna text finns även på Facebooksidorna för al-Khansas nya grundskola
              för flickor i Jenin och Iktaba flickskola i Tulkarm. Den 17 november
              2012 och den 22 januari 2012 publicerades tecknade bilder på en
              muslim som jagar en jude. Juden gömmer sig bakom ett träd, och
              trädet säger: O muslim, o Guds dyrkare, det finns en jude bakom
              mig – kom och döda honom.
            </seg>
            <seg n="f8f54939">
              I palestinsk barn-tv från den 22 mars i år framställer man judarna
              som grisars avkommor och som att de mördar barn med gevär, skär
              av armar och ben med sten och knivar samt våldtar kvinnor i kvartershörnen.
              Man ställer frågan var jihadkrigarna befinner sig och var rädslan
              för Allah finns i Jerusalem, som är befläckat av sionisterna.
            </seg>
            <seg n="8e2c36a1">
              Herr talman! Alla förstår givetvis att när lärare och utbildningsmaterial
              pådyvlar unga barn och elever sådana bilder odlas hat. Det är
              tydligen precis vad den palestinska myndigheten vill. För trots
              överenskommelsen från 1993, där ett av kraven var att ta avstånd
              från terrorism och andra typer av våld samt ta ansvar för alla
              PLO-element och personal – för att säkerställa att de lyder, förhindra
              överträdelser och bestraffa den som bryter mot PLO:s åtaganden
              – har man gjort precis tvärtom.
            </seg>
            <seg n="3833496d">
              I palestinsk tv hyllar man kontinuerligt personer som begått
              terrordåd. En av dem som hyllas ledde en självmordsattack på en
              pizzeria i Jerusalem i augusti 2001, där 15 personer – varav 7
              barn – dog. Antisemitiska budskap om en bättre värld utan Israel
              och judar får också spridas i palestinsk tv. Den 9 januari 2012
              sändes firandet av Fatahs bildande via tv. Den palestinska myndighetens
              officiella mufti talade då om kriget mot apornas och grisarnas
              ättlingar. Man menade givetvis judarna.
            </seg>
            <seg n="da942f27">
              Den palestinska myndigheten inte bara uppmuntrar till terrordåd
              utan belönar även personer som dödar judar, genom att ge dessa
              personer en månadslön på 25 000 kronor under fängelsetiden. Det
              är fyra gånger mer än en palestinier tjänar på arbeten i områden
              som är kontrollerade av Palestinska myndigheten.
            </seg>
            <seg n="5dd1dbcf">
              Herr talman! I maj i år besökte jag Israel. Strax innan hade
              en judisk man knivmördats när han stod och väntade på bussen i
              en gatukorsning där vi kom körande. Gärningsmannen hade bara gått
              förbi och drog helt oprovocerat upp en kniv och började hugga
              ned den judiska mannen, en fembarnspappa som arbetade som sjukhusclown
              för att göra livet lite enklare för sjuka barn. Efter att gärningsmannen
              hade stuckit ned honom vid busshållplatsen drog han upp en pistol
              och började skjuta för att döda fler judar. Israelisk militär
              sköt då ned gärningsmannen med ett icke dödande skott och tog
              honom till sjukhus för omplåstring.
            </seg>
            <seg n="fc2125ce">
              Gärningsmannen kommer nu under sin fängelsetid att bli rikligt
              belönad av den palestinska myndigheten som förser hans familj
              med pengar som kommer från den generella budgeten, som i sin tur
              finansieras med biståndsmedel från bland annat Sverige och EU.
            </seg>
            <seg n="0bb33246">
              En annan terrorist som är berättigad till lön enligt den palestinska
              myndighetens regler dömdes 2004 till 67 livstidsstraff. Han fälldes
              för att ha varit hjärnan bakom en serie självmordsattacker med
              totalt 66 döda. En annan dömdes 1996 till 37 livstidsstraff för
              att bland annat ha lett en terroristgrupp som utförde självmordsattacker
              mot en buss i Jerusalem samt en annan attack. Totalt dog 46 personer
              och 100 skadades.
            </seg>
            <seg n="9fa3bf01">
              Så sent som den 30 oktober i år släppte Israel 26 palestinska
              fångar som ett led i fredsprocessen. Dessa fångar fängslades innan
              Osloavtalet 1993 och var dömda för angrepp mot israelisk militär
              och civila. Den palestinska myndigheten belönade fångarna med
              en engångssumma på 50 000 dollar. Utöver detta får de flesta av
              dem nu anställning på höga positioner inom myndigheten eller som
              befäl inom säkerhetsstyrkorna med väl tilltagen lön.
            </seg>
            <seg n="afda4421">
              En av dem som släpptes var Issa Abd Rabbo, som får hela 60 000
              dollar. Palestinska myndigheten har också lovat honom att stå
              för kostnaderna om han skulle bestämma sig för att gifta sig.
              Issa Abd Rabbo dömdes för mord på två israeliska fotvandrande
              turister söder om Jerusalem 1984. Han band dem och drog en säck
              över huvudet på dem innan han sköt ihjäl dem. Han prisas nu av
              den palestinska presidenten Mahmoud Abbas.
            </seg>
            <seg n="9aae9dc6">
              Herr talman! Samtidigt som Sverige och EU ger bistånd till den
              palestinska myndigheten bromsar man projekt som skulle innebära
              att palestinska män i områden kontrollerade av den palestinska
              myndigheten skulle kunna höja sin medellivslängd från de i dag
              50 åren till den medellivslängd som palestinska män i Israel har
              som är 76 år.
            </seg>
            <seg n="a4e21d9d">
              Jag var tidigare, som jag sade, i Israel på besök i maj och besökte
              också universitetet i Ariel. Där berättade man att man hade sökt
              projektpengar från EU för att komma till rätta med de lungsjukdomar
              som palestinier drar på sig när de blir förgiftade genom de uppvärmningsmetoder
              de använder. Likaså söker man projektpengar till vattenreningsmetoder.
            </seg>
            <seg n="0d00fa38">
              Dessa projekt skulle leda till att palestinier fick drägligare
              levnadsförhållanden inne på områden kontrollerade av den palestinska
              myndigheten. Men universitetet fick avslag på ansökan om projektpengar
              på grund av att det ligger i Ariel, som man påstår är på ockuperat
              område på Västbanken.
            </seg>
            <seg n="bd1260ae">
              Herr talman! Konflikten med Israel består inte i bråk kring ett
              eget land. I samband med att det brittiska Palestinamandatet upphörde
              1948 hade palestinierna en egen stat i Jordanien. Det var uppenbart
              inte tillräckligt, eftersom man omedelbart när Israel utropade
              självständighet gick till attack och anföll Israel.
            </seg>
            <seg n="ae6bebbd">
              Konflikten grundar sig på självaste existensen av staten Israel
              och existensen av en judisk stat. Slutmålet är att eliminera den
              judiska staten och etablera en palestinsk stat på hela området.
              Konflikten kommer aldrig att upphöra förrän detta har skett.
            </seg>
            <seg n="57ebe4c0">
              Demoniseringen och avhumaniseringen av sionisterna, judarna allmänt,
              Israel särskilt och bosättarna över allt annat fortsätter. Terrorister
              framställs som hjältar och förebilder.
            </seg>
            <seg n="e88259f1">
              Så sent som förra veckan kom en rapport från EU-revisionen om
              EU:s stöd till den palestinska myndigheten. Rapporten lämnar mycket
              övrigt att önska. Den visar dock att stora summor av biståndspengarna,
              så mycket som 40 procent, går till att betala löner till människor
              som inte arbetar i Gaza. Det framkommer även uppgifter om hur
              lyxhotell i Gaza fifflar med momsåterbetalning och ger så stora
              summor som 9 procent av stödet trots att hotellet knappt är i
              bruk. Det finns således stora brister.
            </seg>
            <seg n="c92f7cf3">
              Det är självfallet inte försvarbart att Sverige eller EU betalar
              ut stora ekonomiska medel till den palestinska myndigheten utan
              att kräva fullständig transparens om vart pengarna går och att
              den palestinska myndigheten omedelbart upphör att låta högt uppsatta
              PLO- och Fatah-personer stoppa pengar i egen ficka, finansiera
              terrorverksamhet och belöna fängslade terrorister i Israel. Därför,
              herr talman, bör Sverige upphöra med biståndet till palestinierna.
            </seg>
          </u>
          <note n="5a1c3e36">
            Jag yrkar därmed bifall till reservation 4.
          </note>
          <note n="a759cd48">
            I detta anförande instämde Julia Kronlid (SD).
          </note>
          <note type="speaker" n="be4eeccc">
            Anf. 165 KENNETH G FORSLUND (S) replik:
          </note>
          <u who="kenneth_g_forslund_7d5e05" xml:id="i-175d90e94608dc9c-9" n="d56f10c9">
            <seg n="8e6cf243">
              Herr talman! Jag satt och lyssnade här på Björn Söder och väntade
              på när slutsatsen skulle komma och vad den skulle bli. Den blev
              då att vi borde upphöra med biståndet till Palestina och palestinier.
            </seg>
            <seg n="0b9f155d">
              För att peka på några av de saker som vi faktiskt gör med det
              svenska biståndet till palestinier är det bland annat ett riktat
              bistånd till Västbanken och Gaza för att ge juridisk rådgivning
              och rättshjälp för människor, för att därigenom stärka dem mot
              de egna myndigheterna faktiskt.
            </seg>
            <seg n="2d6846f6">
              Det handlar om satsningar på vatten och sanitet, något som är
              synnerligen angeläget. Den här konflikten handlar rent praktiskt
              bland annat om tillgången till vatten. Det är en bristresurs i
              den här regionen, kan man konstatera.
            </seg>
            <seg n="09c45e87">
              Vi hörde tidigare Julia Kronlid tala väldigt varmt om vikten
              av satsningar på vatten och sanitet. Det är inte bara nu vi hört
              det, utan återkommande hör vi Julia Kronlid tala om hur viktigt
              det är att satsa på just vatten och sanitet. Som en följd av det
              som Björn Söder här föreslår, att totalt slopa biståndet till
              Palestina, skulle ni omöjliggöra det i just Palestina.
            </seg>
            <seg n="3537e098">
              En viktig satsning som Sverige gör genom det svenska biståndet
              till Palestina är att jobba med respekten för mänskliga rättigheter.
              Det finns en grund för de problem som Björn Söder beskriver här.
              Det handlar om att man har ett förhållningssätt till varandra,
              inte bara mellan palestinier och israeler utan också mellan palestinier,
              som inte är acceptabelt. Det är inte acceptabelt att man får eller
              blir av med jobb beroende på vilken gruppering eller vilket parti
              man tillhör. Det är en av de saker som vi jobbar mot genom vårt
              stöd för att utbilda just om respekten för mänskliga rättigheter.
            </seg>
            <seg n="e795dc04">
              Vill Björn Söder verkligen avbryta alla dessa satsningar?
            </seg>
          </u>
          <note type="speaker" n="84c50974">
            Anf. 166 BJÖRN SÖDER (SD) replik:
          </note>
          <u who="bjorn_soder_8d750e" xml:id="i-8e057a58e95387dc-1" n="2e72d145">
            <seg n="b372fd7f">
              Herr talman! Jag tyckte att jag gjorde klart och tydligt vad
              pengar har gått till. De går till att finansiera terrorism i högsta
              grad. Utskottet skriver också i betänkandet att det finns brister
              som man måste jobba för att lösa långsiktigt.
            </seg>
            <seg n="d80493cc">
              Jag tog åtskilliga exempel på hur biståndspengarna går till att
              finansiera terrorister, hur pengar stoppas i egen ficka, hur man
              fifflar med momsåterbetalning och så vidare. Det finns alldeles
              för stora brister.
            </seg>
            <seg n="b7d24f36">
              Som jag gjorde klart i mitt anförande avkrävdes PLO att ta bort
              vissa paragrafer ur sina stadgar 1993, i samband med Osloöverenskommelsen.
              Det har man inte gjort. Man påstår bara någonting ut till omvärlden,
              säger att man driver någon fredsprocess för att kunna erhålla
              pengar. Det gör man inte. Det enda som egentligen är intressant
              från Palestinas sida är att utplåna staten Israel. Det ska inte
              finnas något Israel, och det ska inte finnas någon judisk stat.
              Det gör man klart och tydligt när man behåller de här paragraferna
              i sina stadgar, trots att man tidigare har sagt att man ska ta
              bort dem.
            </seg>
            <seg n="34810890">
              Jag tog också exempel där israelerna vill hjälpa till för att
              förbättra levnadsvillkoren i de palestinska områdena, till exempel
              med andra vattenreningsmetoder, hur man kan förbättra uppvärmningsmetoder
              och så vidare. Där fick man avslag från EU. EU är uppenbarligen
              inte intresserat av att hjälpa till.
            </seg>
            <seg n="c01749af">
              Det finns också åtskilliga exempel där israelerna har sina industriparker
              på Västbanken där palestinierna jobbar under samma förhållanden
              som israeliska medborgare. De har samma lön som israeler, samma
              arbetsskydd och så vidare. De trivs mycket bättre där än inne
              på Palestinakontrollerade områden. Det finns väldigt många saker
              som israelerna gör. Trots det nekas de bidrag och support från
              bland annat från EU därför att det ligger på ockuperat område.
              Då väljer EU hellre att stoppa pengar i fickorna på Fatah- och
              PLO-tjänstemän och se till att fortsätta finansiera terrorism.
            </seg>
          </u>
          <note type="speaker" n="ab0a4cd3">
            Anf. 167 KENNETH G FORSLUND (S) replik:
          </note>
          <u who="kenneth_g_forslund_7d5e05" xml:id="i-175d90e94608dc9c-10" n="d56f10c9">
            <seg n="be0315e6">
              Herr talman! Vi talar om ett land, eller ett område i vart fall,
              som är utsatt för blockad, ockupationer och tidvis regelrätta
              krig. Det gör inte att jag försvarar allt som Palestina och palestinier
              gör, inte på något vis. Det finns berättigad kritik mot deras
              agerande, på samma sätt som det finns berättigad kritik mot hur
              Israel agerar.
            </seg>
            <seg n="a054728f">
              Man ska dock akta sig för att dra alla palestinier över en kam
              och göra dem skyldiga för det som sker, lika lite som man ska
              dra alla israeler eller alla judar över en kam och göra dem skyldiga
              för det som staten Israel gör.
            </seg>
            <seg n="43cbcc70">
              Det som inte hänger ihop i Björn Söders argumentation är att
              hans slutsats är att, som han uttrycker det, pengar går till att
              finansiera terrorister, och som jag uppfattade Björn Söders avslutning
              handlade den om att Sverige skulle stoppa allt bistånd till Palestina.
            </seg>
            <seg n="b53d853d">
              Det innebär i så fall bland annat ett stopp för juridisk rådgivning
              och rättshjälp för palestinier, i hög grad mot den egna staten.
            </seg>
            <seg n="6f44a91c">
              Det innebär ett slut för satsningar på vatten och sanitet i ett
              område där vatten helt uppenbart är en bristresurs och en källa
              till konflikten.
            </seg>
            <seg n="de8d6cbe">
              Det innebär även ett upphörande av det svenska arbetet med att
              bland palestinier lära ut respekten för mänskliga rättigheter
              – inte bara gentemot den andra parten i konflikten utan också
              mellan palestinier eftersom vi inte accepterar det vi ser av hur
              människor får eller blir av med jobb, utbildningsplatser och annat
              beroende på vilken grupp, religion eller parti de tillhör.
            </seg>
            <seg n="4a307685">
              Allt detta vill Björn Söder tydligen att vi ska upphöra med.
            </seg>
          </u>
          <note type="speaker" n="c8669922">
            Anf. 168 BJÖRN SÖDER (SD) replik:
          </note>
          <u who="bjorn_soder_8d750e" xml:id="i-8e057a58e95387dc-2" n="2e72d145">
            <seg n="951cd512">
              Herr talman! Man ska göra skillnad på det ena och det andra.
              Man kan hjälpa palestinier på många sätt även om man inte ger
              den palestinska myndigheten pengar. Man kan hjälpa dem genom till
              exempel israeliska insatser, som jag nämnde. Man kan hjälpa dem
              med andra insatser och genom andra organisationer.
            </seg>
            <seg n="91fd1251">
              Det jag kritiserar här, och som jag tyckte var ganska klart,
              är att jag motsätter mig allt stöd till den palestinska myndigheten
              eftersom det finns åtskilliga bevis för hur högt uppsatta tjänstemän
              inom PLO och Fatah stoppar pengarna i egna fickor. De går till
              att finansiera terrorverksamheter och terrorister och till att
              belöna dömda terrorister och mördare.
            </seg>
            <seg n="839f6357">
              De går till att odla ett hat i Palestina. Jag tog upp åtskilliga
              exempel på hur hatet odlas hos barn och ungdomar. I palestinsk
              tv kallas israeler och judar för grisars avkomma och så vidare.
            </seg>
            <seg n="c25adb85">
              Det odlas ett medvetet hat från den palestinska myndigheten eftersom
              man egentligen inte är intresserad av en tvåstatslösning. Det
              är bara ett spel för gallerierna. Det handlar om att man vill
              förinta staten Israel. Det ska inte finnas någon judisk stat.
              Det är allt vad det syftar till i slutändan.
            </seg>
            <seg n="95189323">
              Jag håller med Kenneth G Forslund om att man inte ska dra alla
              över en kam. Men vill man hjälpa dem som inte styrs av den palestinska
              myndigheten ska man hitta andra vägar, till exempel via israeliska
              insatser eller via andra organisationers insatser.
            </seg>
            <seg n="53110e92">
              Vi ska dock sluta ge pengar till den palestinska myndigheten,
              för det är bara att finansiera terrorism och mord.
            </seg>
          </u>
          <note type="speaker" n="565e4754">
            Anf. 169 ELISABETH BJÖRNSDOTTER RAHM (M):
          </note>
          <u who="elisabeth_bjornsdotter_rahm_dbf1e1" xml:id="i-e7c1cb5393d2351f-0" n="ea59ad0c">
            <seg n="16276f0c">
              Herr talman! Jag behöver knappast påminna församlingen om att
              vi debatterar UU2 Internationellt bistånd.
            </seg>
            <seg n="e51d4276">
              Att Sverige under vår alliansregering hållit en hög nivå på sitt
              bistånd är något jag som moderat företrädare är stolt över. Sverige
              är ett av få länder som upprätthåller ett enprocentsmål för bistånd,
              och det ger oss en styrka och ett högt förtroende. Det ger också
              Sverige en stabil plattform att arbeta utifrån.
            </seg>
            <seg n="b5345bc5">
              Något som ytterligare stärker vårt bistånd är att det råder stor
              samsyn bland sju av åtta partier i riksdagen.
            </seg>
            <seg n="7e44d48a">
              Inför budgetåret 2014 fasthåller vår alliansregering enprocentsmålet,
              vilket innebär att vi satsar drygt 38 miljarder kronor på biståndsinsatser
              till de allra fattigaste människorna i vår omvärld.
            </seg>
            <seg n="482552e2">
              Herr talman! Alliansregeringens mål med biståndet är att skapa
              förutsättningar för bättre levnadsvillkor för människor som lever
              i fattigdom och förtryck. Sverige ska också med sitt bistånd bidra
              till att uppfylla millenniemålen, vilket ger oss speciellt fokus
              på att arbeta extra hårt med de millenniemål som just nu ser ut
              att bli svårast att uppfylla. Det handlar om millenniemål 4, att
              minska barnadödligheten och millenniemål 5, att minska mödradödligheten.
            </seg>
            <seg n="69991e05">
              Den svenska biståndsmyndigheten Sida har för första gången presenterat
              en biståndsbarometer. Det är ett verktyg som ska ge en tydlig
              indikation om hur utvecklingen inom flera utvalda biståndsområden
              går och som ska göra resultaten tydliga inom olika delar av det
              svenska biståndet.
            </seg>
            <seg n="e68b8ec1">
              Först ut i biståndsbarometern är hälsosektorn, som visar på stora
              effekter av det svenska stödet inom hela hälsoområdet.
            </seg>
            <seg n="cfc2a428">
              Herr talman! Det är helt i linje med den svenska inriktningen
              att ett av biståndets mest prioriterade områden är kvinnors och
              barns hälsa. Inom detta område är stöd till barnmorskor en viktig
              svensk fråga. Sverige har drivit frågan längst och hårdast av
              alla biståndsgivare de senaste 15 åren, även i motvind. Förra
              året var Sverige den största givaren i världen inom området, följt
              av Norge och Holland.
            </seg>
            <seg n="4e9b1984">
              Vårt svenska bistånd har bland annat gjort det möjligt för 140
              000 kvinnor att föda barn på institution i stället för att gå
              igenom en riskfylld förlossning hemma. Det svenska biståndet har
              också inneburit att cirka en miljon människor fått tillgång till
              preventivmedel. 18 miljoner kondomer har delats ut.
            </seg>
            <seg n="1c35bd5d">
              Vårt svenska bistånd har också inneburit att 70 000 kvinnor har
              fått tillgång till säkra aborter.
            </seg>
            <seg n="9c364f62">
              Dessa insatser är helt avgörande för att förbättra kvinnors och
              barns hälsa och för att de ska få möjlighet till en bättre framtid.
            </seg>
            <seg n="df531ded">
              Herr talman! I dag saknar 780 miljoner människor världen över
              tillgång till rent dricksvatten. Tusentals barn dör varje dag
              på grund av smutsigt vatten, brist på toaletter och dålig kunskap
              om hygien.
            </seg>
            <seg n="8aef6a41">
              Det svenska biståndet bidrar till att göra det möjligt att satsa
              stora summor pengar på tillgång till rent vatten och på förbättrade
              sanitetsförhållanden. Tack vare det svenska biståndets satsningar
              beräknas över en miljon människor få tillgång till rent vatten,
              sex miljoner få förbättrade sanitetsförhållanden och ytterligare
              sex miljoner få hygienutbildning.
            </seg>
            <seg n="53252a7a">
              Detta främjar hälsa, minskar mödradödlighet, ökar säkerhet för
              kvinnor och barn och bidrar till mer jämställdhet i berörda samhällen.
            </seg>
            <seg n="e8021fd3">
              Att installera skoltoaletter och att ha särskilda toaletter för
              flickor är ofta avgörande för att få fler flickor att stanna i
              skolan.
            </seg>
            <seg n="1816987a">
              Vatten och sanitet är också viktigt för hygieniska och säkra
              förlossningar.
            </seg>
            <seg n="95a8bc2a">
              Det är också viktigt för kvinnor och barn att ha en toalett nära
              sitt hem, och då gärna upplyst. Risken för kvinnor att utsättas
              för sexuella övergrepp är stor när de tvingas gå ut på natten
              för att hämta vatten eller uträtta sina behov. Detta skapar både
              oro och rädsla.
            </seg>
            <seg n="21f00b0f">
              Vårt svenska bistånd är en del i alla dessa satsningar och hjälper
              till att försäkra tillgången till dessa grundläggande behov och
              skyddar på så sätt kvinnor från våld och trakasserier.
            </seg>
            <seg n="bcc36879">
              Herr talman! Afghanistan är ett land som vid första ögonkastet
              ter sig ogästvänligt, kargt, bergigt och till stora delar täckt
              av sand. När man betraktar landet lite mer noggrant träder en
              helt annan bild fram, en bild av ett land med stora tillgångar,
              under utveckling och med stora potentialer. Givetvis finns här
              utmaningar, och det är inte något som afghanerna själva eller
              världssamfundet blundar för.
            </seg>
            <seg n="cb261a2e">
              Det har funnits militär närvaro i landet under lång tid. Därför
              är det en naturlig del i den pågående utvecklingen av landet att
              land efter land nu minskar sin militära närvaro i Afghanistan.
              Det är något vi ska debattera i nästa debatt, så jag tänker inte
              uppehålla mig vid det.
            </seg>
            <seg n="66e2e267">
              Herr talman! I takt med att Sverige trappar ned vår militära
              närvaro ökar vi i stället vår närvaro med bistånd. Afghanistan
              kommer att bli det land som Sverige satsar mest bistånd på, och
              det har givetvis sina utmaningar i sig.
            </seg>
            <seg n="d9c59dfe">
              Behovet i Afghanistan är enormt. Sverige har därför valt att
              fokusera på områden där vi anser att vi kan göra störst skillnad.
              Sverige har valt att fokusera sitt bistånd på kvinnor och barn.
              Vi satsar på utbildning och på hälsovård.
            </seg>
            <seg n="07801a5f">
              Det är av stor betydelse att vårt svenska bistånd kan hjälpa
              till att bygga upp en hälsovård så att vi minskar både barnadödligheten
              och mödradödligheten. Vi bygger upp en mödravård med familjeplanering
              och med satsning på vaccinering, hälsokontroller och information.
            </seg>
            <seg n="4c21bd25">
              Vårt svenska bistånd gör skillnad. Som moderat företrädare är
              jag stolt över att fler flickor och pojkar kan gå i skolan och
              själva efter avslutad utbildning ta ansvar för en demokratisk
              uppbyggnad av sitt eget Afghanistan.
            </seg>
            <seg n="978d853b">
              Som moderat företrädare är jag stolt över att vårt svenska bistånd
              kan tillhandahålla en säker sjukvård som innebär att fler kvinnor
              kan föda sina barn på institution eller sjukhus.
            </seg>
            <seg n="03596271">
              Som moderat företrädare är jag stolt över att vårt bistånd stöttar
              människor med funktionsnedsättning och förbättrar deras livssituation.
            </seg>
            <seg n="b708c7ec">
              Herr talman! Som moderat företrädare är jag stolt över att vårt
              svenska bistånd gör skillnad och yrkar därför bifall till utskottets
              förslag i betänkandet och avslag på alla reservationer.
            </seg>
          </u>
          <note type="speaker" n="ed84d8b3">
            Anf. 170 KERSTIN LUNDGREN (C):
          </note>
          <u who="kerstin_lundgren_567b92" xml:id="i-b1191b0b28e89ce5-3" n="df1666fe">
            <seg n="b1e2b82e">
              Herr talman! Jag kände att jag måste begära ordet på nytt. Jag
              har sällan hört så enögda inlägg från denna talarstol som det
              jag nyss lyssnade till.
            </seg>
            <seg n="42b8e580">
              Visserligen har jag – och säkert fler än jag – lärt mig att Sverigedemokraterna
              har ett visst intresse för att fånga nätets och hatets retorik.
              Men det behövs arbete, herr talman, för respekt och tolerans i
              Mellanöstern. Det behövs att man inte lyssnar bara på den ene
              utan också på den andre och att man använder båda öronen och ögonen
              och samtalar.
            </seg>
            <seg n="aacd553d">
              Jag har mött den typ av inlägg som jag lyssnade till alldeles
              nyss när jag har träffat bosättarextremister – låt mig kalla dem
              så. De finns och de lever. Det finns extremism på både den israeliska
              och den palestinska sidan, men det är inte via dem vi hittar vägen
              framåt. De leder oss in i återvändsgränder, och de leder inte
              till lösningar på någon konflikt.
            </seg>
            <seg n="a34a1aaf">
              Jag beklagar att detta intresse finns. Det är måhända baserat
              på att man söker likasinnade och på ett intresse av att peka ut
              någon annan som fiende. Jag hoppas att sådant inte får någon större
              spridning, herr talman.
            </seg>
          </u>
          <note type="speaker" n="ba4067f1">
            Anf. 171 JULIA KRONLID (SD) replik:
          </note>
          <u who="julia_kronlid_4ece83" xml:id="i-4e28f0ec3151b18d-7" n="6318d646">
            <seg n="d417d913">
              Herr talman! Först vill jag säga att jag tycker att det är lite
              märkligt att Kerstin Lundgren inte tog tillfället i akt att ta
              replik på Björn Söder när han fanns här och hade haft sitt anförande.
              Nu var Björn Söder tvungen att gå, men jag känner mig nödgad att
              bemöta Kerstin Lundgrens påståenden.
            </seg>
            <seg n="b5720f30">
              Kerstin Lundgren pratar om en oro över att man sprider hat. Det
              är just det vi kritiserar hos den palestinska myndigheten – det
              hat som sprids mot judar. Tycker Kerstin Lundgren att det är något
              vi ska stödja? Det är ju regeringen som stöder hat i så fall när
              den år efter år ger bidrag till den palestinska myndigheten. Det
              vill inte vi stödja.
            </seg>
            <seg n="bdde2ab3">
              Vi måste ställa villkoret att den palestinska myndigheten tar
              avstånd från hatet. Det är det vi vill göra. Vi vill se tolerans.
              Det vill tydligen inte regeringen. Regeringen accepterar att det
              sprids ett hat. Det gör inte Sverigedemokraterna. Vi vill se tolerans
              mellan grupperna.
            </seg>
            <seg n="29aba8f5">
              Jag undrar hur Kerstin Lundgren kan stå och säga att de vill
              ta avstånd från hat när de år efter år ger bistånd till en myndighet
              som sprider just hat och stöder terrorism.
            </seg>
          </u>
          <note type="speaker" n="e94ee0a5">
            Anf. 172 KERSTIN LUNDGREN (C) replik:
          </note>
          <u who="kerstin_lundgren_567b92" xml:id="i-b1191b0b28e89ce5-4" n="df1666fe">
            <seg n="487f2531">
              Herr talman! Vi har från svensk sida varit tydliga med att vi
              vill bygga två stater. Om vi vill bygga två stater – en stat för
              det palestinska folket och en stat för det israeliska folket –
              måste vi säkerställa att båda får möjligheter att utveckla sin
              egen organisation och struktur.
            </seg>
            <seg n="bda8dbd9">
              Israel har den kraften och möjligheten, men palestinierna har
              inte fått det. Därför är det viktigt att vi gör som världssamfundet
              har sagt.
            </seg>
            <seg n="3b267bae">
              Jag undrar om Sverigedemokraterna anser att vi inte ska fullfölja
              den satsning som världssamfundet, EU och vi alla varit överens
              om för att bygga en palestinsk stat och bygga de institutioner
              som krävs för att en palestinsk stat ska kunna få möjlighet att
              verka. Delar ni inte den uppfattningen? Är ni motståndare till
              den – ni vill ju uppenbarligen dra in resurserna?
            </seg>
            <seg n="37763567">
              Från vår sida stöder vi inte hat eller hatpropaganda vare sig
              här eller där. Jag har verkligen efterfrågat respekt och tolerans
              när jag har samtalat med, mött och diskuterat med personer på
              både den israeliska och den palestinska sidan.
            </seg>
            <seg n="bf4a143a">
              Det handlar om att de måste se den andra, göra som Mandela och
              ta fasta på hans förebild. Det är det som behövs, inte mer ensidigt
              spridande av fördomar om den andre. Det var just extrema åsikter
              jag hörde när jag mötte personer i Israel, men extrema åsikter
              är inte vad jag vill förmedla här.
            </seg>
          </u>
          <note type="speaker" n="f87198bd">
            Anf. 173 JULIA KRONLID (SD) replik:
          </note>
          <u who="julia_kronlid_4ece83" xml:id="i-4e28f0ec3151b18d-8" n="6318d646">
            <seg n="799719bd">
              Herr talman! Det Björn Söder talade om i sitt anförande var extrema
              åsikter från den palestinska myndigheten. Det var rena fakta och
              citat från företrädare för den palestinska myndigheten. Det var
              extrema åsikter, det håller jag med om. Det vill vi ta avstånd
              ifrån genom att ställa villkor när man ger bistånd till den palestinska
              myndigheten.
            </seg>
            <seg n="6ae9075e">
              Jag tycker att det är högst rimliga villkor att man ska ta avstånd
              från antisemitism och att man inte ska stödja och belöna terrorister
              eller stoppa pengar i egen ficka. Det är väl alldeles rimliga
              krav.
            </seg>
            <seg n="a49f3599">
              Ja, vi stöder en tvåstatslösning långsiktigt, men en tvåstatslösning
              där det ska finnas möjligheter till en långsiktig fred. De möjligheterna
              finns inte om vi ekonomiskt ska understödja en myndighet som uttalat
              vill utplåna staten Israel. Vad är det för en långsiktig fred?
            </seg>
          </u>
          <note type="speaker" n="d32e878f">
            Anf. 174 KERSTIN LUNDGREN (C) replik:
          </note>
          <u who="kerstin_lundgren_567b92" xml:id="i-b1191b0b28e89ce5-5" n="df1666fe">
            <seg n="afb01540">
              Herr talman! Den palestinska myndigheten har inte som mål att
              utplåna staten Israel. Det pågår just nu ett arbete, understött
              av EU och Sverige, för att åstadkomma en fredlig uppgörelse.
            </seg>
            <seg n="9ed51bfe">
              En förutsättning för att man ska kunna nå fram är att de har
              en myndighetsstruktur som möjliggör att de kan bilda en egen stat.
              Där har vi varit med och skapat förutsättningar under mycket svåra
              förhållanden. Det är alla som har besökt området helt på det klara
              med.
            </seg>
            <seg n="aa7c0ec8">
              Sedan kan man hitta citat från den ene och den andre. Jag skulle
              också kunna stå här och rada upp citat från israeliska extremister
              som har, måste jag säga, betydande positioner. Men jag tänker
              inte göra det för jag tycker inte att det finns skäl att måla
              upp den typen av hatets retorik. Jag söker verkligen respekt och
              tolerans och tar avstånd från hat och hatpredikanter oavsett vilken
              hatt de framträder under.
            </seg>
          </u>
          <note type="speaker" n="f0ae3915">
            Anf. 175 BJÖRN SÖDER (SD):
          </note>
          <u who="bjorn_soder_8d750e" xml:id="i-8e057a58e95387dc-3" n="2e72d145">
            <seg n="3138ea09">
              Herr talman! Jag hade återvänt till kontoret och fick springa
              hit för att begära replik. Jag hann inte riktigt och ville därför
              ha ett nytt anförande.
            </seg>
            <seg n="aad76263">
              Jag vill egentligen replikera på Kerstin Lundgren. Hon sade att
              det var ett ensidigt och enögt anförande jag höll och att hon
              har mött israeliska extremister. Ärligt talat, Kerstin Lundgren,
              är det väl skillnad på vad en myndighet och enskilda individer
              och extremister säger?
            </seg>
            <seg n="c85150e4">
              Det jag tog upp i mitt anförande var vad den palestinska myndigheten
              sanktionerar via sina officiella organ, till exempel det som utbildningsministeriet
              manifesterar.
            </seg>
            <seg n="925ee70c">
              När det gäller det som finns på myndigheternas hemsidor har bara
              en kosmetisk förändring gjorts sedan Osloöverenskommelsen 1993
              då de var tvungna att stryka de artiklar som innebär att staten
              Israel ska utplånas. De ligger fortfarande kvar på en rad olika
              myndighetssidor. Jag har papper på det och kan visa dig om du
              är intresserad, Kerstin Lundgren.
            </seg>
            <seg n="912bb610">
              Men ärligt talat är det väl ändå skillnad på vad en myndighet
              och enskilda extremister säger? Jag förnekar inte att det finns
              extremister på den israeliska sidan också. Jag försvarar inte
              dem, men det är stor skillnad.
            </seg>
            <seg n="ad7ea669">
              Kerstin Lundgren säger också att den palestinska myndigheten
              inte har som mål att utplåna staten Israel. Men det är just det
              de har. De har det i sin nationella stadga. De skulle stryka den
              1993, men de arbetar fortfarande efter samma mål. På flera myndighetssidor
              ligger, som jag sade, samma artiklar om att staten Israel ska
              utplånas kvar.
            </seg>
            <seg n="29279e62">
              Det är stor skillnad på vad en myndighet säger och vad enskilda
              extremister säger. Jag har inte hört israeliska myndigheter uttrycka
              att Palestina ska utplånas. Där är en stor skillnad, Kerstin Lundgren.
            </seg>
          </u>
          <note n="76b4e8fe">
            Överläggningen var härmed avslutad.
          </note>
          <note n="5b296584">
            10 § Fortsatt svenskt deltagande i den internationella säkerhetsstyrkan
            (ISAF) och framtida deltagande i Natos utbildningsinsats (RSM)
            i Afghanistan
          </note>
          <note type="speaker" n="ff401a6a">
            Anf. 176 MIKAEL JANSSON (SD):
          </note>
          <note n="ed8cd6fb">
            Herr talman! Jag vill först yrka bifall till reservationerna
            2 och 4.
          </note>
          <u who="mikael_jansson_9fa8c8" xml:id="i-21daebf492f35e08-0" n="f74a9178" prev="i-60d69b056407780a-0">
            <seg n="638662d7">
              Kriget i Afghanistan har många rötter. Våld har fött våld som
              har fött våld i området under årtusenden. Det finns inget slut
              på all hämnd som måste utkrävas. Med Operation Enduring Freedom,
              OEF, störtade USA talibanregeringen och upplöste al-Qaidas träningsläger.
              Det var hämnden för det som hände den 11 september.
            </seg>
            <seg n="383f7b4c">
              Imperiebyggare har hemsökt området i alla tider. På 300-talet
              erövrade Alexander den store området och på 1200-talet gjorde
              Djingis khan det. Tsarryssland och det brittiska imperiet hade
              området som spelbricka på 1800-talet. År 1979 anföll Sovjet Afghanistan
              för att hjälpa de afghanska kommunisterna. ISAF och OEF är i Afghanistan
              sedan 2001.
            </seg>
            <seg n="958afaa7">
              När de historiska krigen har handlat om att ta kontroll över
              området handlar det nuvarande kriget om att besegra det onda och
              bana väg för välstånd och demokrati. Problemet är att fienden,
              talibanerna, är mer eller mindre synonym med det pashtunska folket.
              Frontlinjen går alltså mellan olika folk i området. Tadzjiker,
              hazarer, uzbeker, ajmaker, turkmener och balucher är stora minoritetsfolk.
              De går samman i en sak, nämligen att hålla talibanerna stången.
              Det går inte att komma ifrån grundproblemet som är att kolonialmakter
              en gång satte Afghanistans gränser utan hänsyn till de olika folkens
              hemvist.
            </seg>
            <seg n="6d6a03ab">
              Målet med allt förändringsarbete i Afghanistan måste vara att
              gynna folkstyre och modern utbildning för alla, naturligtvis även
              för kvinnor. Men de stora problemen i Afghanistan är rena systemfel
              – biståndspengar som fräckt stjäls av regimens egna män, korruption,
              en icke fungerande polisorganisation och en medeltida syn på kvinnors
              rättigheter. Att avskaffa dessa systemfel kräver fred, demokrati
              och ett fungerande utbildningsväsen. Vi får alla hålla våra tummar
              för att den omfattande internationella insatsen i Afghanistan
              har gett de goda krafterna tillräckligt bra förutsättningar inför
              framtiden.
            </seg>
            <seg n="693a0131">
              Grundvalen för Sverigedemokraternas inställning till militärt
              utlandsbistånd är att vi nu måste ta en paus för att i stället
              stärka vårt nationella försvar. Sverigedemokraterna menar att
              eftersom det svenska försvaret har reducerats såväl ekonomiskt
              som i fråga om antalet förband innebär alltför stora internationella
              engagemang att vårt eget existensförsvar inte kan planeras eller
              övas. Varje självständig nation behöver ett existensförsvar. Sverige
              har inte detta längre. Vår primära målsättning måste vara att
              bygga upp ett existensförsvar för att möta framtida hot i vårt
              närområde. De nationella försvarsmålen ska vara dimensionerande.
              Internationella insatser kommer i andra hand, men de kan vara
              viktiga. Och om Sverige återbygger ett existensförsvar och tar
              upp en partiell värnplikt får vi en rekryteringsbas till framgångsrika
              kommande internationella insatser.
            </seg>
            <seg n="18ac81f2">
              För att en internationell insats ska vara meningsfull måste det
              också finnas rimliga utsikter till framgång. Insatsen i Afghanistan
              är inte en sådan. Ju längre Sverige stannar, desto mer riskerar
              vi att dras in i ett moras av gerillabekämpningsinsatser som kan
              vara i decennier.
            </seg>
            <seg n="fd1c90e0">
              De svenska soldaterna i det främsta ledet har hedrat oss alla
              och har alla svenskars stora tacksamhet. De svenska soldaterna
              har möjliggjort att vi har kunnat realisera vår önskan att bistå
              talibanernas offer.
            </seg>
            <seg n="c0e440a9">
              ISAF-operationen skalas nu ned, och det är tid för det svenska
              förbandet att åka hem. Vi föreslår därför att det svenska bidraget
              i ISAF avslutas senast den 1 juni 2014 men att det finns en rimlig
              tid för full avveckling fram till utgången av december månad 2014.
            </seg>
            <seg n="53fba1c3">
              Mot denna bakgrund medger Sverigedemokraterna att regeringen
              ställer en svensk väpnad styrka bestående av högst 400 personer
              till förfogande för deltagande i den internationella säkerhetsstyrkan
              i Afghanistan till utgången av december månad 2014.
            </seg>
            <seg n="9bfd5af7">
              När Sverige skickar en fredsbevarande eller fredsskapande trupp
              utomlands är det alltid med ett parlament bakom och välmenande
              tankar. Andra deltagande länder är inte alltid lika välmenande.
              Det finns ett flertal länder inom Nato som har syften helt olika
              Sveriges. Det finns länder inom Nato som kan gå i krig för den
              sittande regimens egen skull. Det finns länder inom Nato som kan
              gå i krig för ekonomisk vinning. Hur dessa förhållanden påverkar
              taktiken för krigföring är inte givet, men det verkar många gånger
              som att Natotrupperna får order som inte tar fasta på de lokala
              omständigheterna eller möjligheten att rädda maximalt antal liv.
            </seg>
            <seg n="6e28acc1">
              När naturliga befolkningsgrupper klyvs av onaturliga gränser
              eller befolkningsgrupper tvingas till samlevnad de inte är mogna
              för kan konflikter bli väldigt svåra att lösa. Det gäller särskilt
              när det handlar om folk utan utbildning eller erfarenheter av
              demokrati och mänskliga rättigheter.
            </seg>
            <seg n="4d41a310">
              Jag tror att människoliv många gånger skulle kunna räddas om
              de fredsbevarande insatserna tog mer fasta på att hålla stridande
              isär på det sätt som vi minns att de FN-ledda insatserna förr
              ofta hade som naturligt mål. På den tiden hette det fredsbevarande
              insatser och inte fredsskapande. Skillnaden består alltså i att
              hålla isär eller att slå ut den ondaste sidan i en konflikt. Jag
              är inte naiv och tror att det alltid går att hålla isär parter
              i en konflikt, men det borde vara den taktik som man eftersträvar.
            </seg>
            <seg n="5fb82d8c">
              För att hålla isär krävs också en starkare militär förmåga. Efter
              en insats från luften som den i Libyen borde nästa steg ha blivit
              marktrupp, boots on the ground. Avsaknad av boots on the ground
              gör nu att Libyens utveckling ter sig mycket oviss. Om en fredsbevarande
              insats i stället inleds med att en spärrlinje sätts upp för att
              i huvudsak sära de stridande parterna åt måste också de med vapen
              som passerar en sådan linje bekämpas.
            </seg>
            <seg n="e7a53b2f">
              Brytpunkten mellan positiva och negativa utvecklingsspiraler
              är helt avgörande. Om folken i Afghanistan inte får modern utbildning
              kommer de inte att kunna lösgöra sig från klansamhället och extrema
              religiösa dogmer, och då kommer de att fortsätta att kriga och
              hämnas på varandra i all evighet.
            </seg>
            <seg n="2c5656a2">
              Om folken i Afghanistan däremot skulle få modern utbildning skulle
              de kunna förstå att bygga ett demokratiskt samhälle och även börja
              bygga fred och säkerhet med sina grannar och internt i landet.
            </seg>
            <seg n="c77ab868">
              Innan Sovjet anföll landet och mujahidin med USA:s stöd bedrev
              gerillakrig mot ockupanten var Afghanistan ett tryggare land och
              skulle troligen kunna ha blivit än tryggare med tiden om inte
              krig hade förts på dem utifrån. Det fanns ingenjörer, modernt
              utbildade hantverkare och läkare. Dessa utgjorde ett hopp för
              modernisering. Men detta förstördes alltså av krigen med början
              1979. Likaså förstördes kvinnornas möjligheter att utbilda sig,
              som de flesta känner till, av talibanerna.
            </seg>
            <seg n="442b44e0">
              En sista aspekt jag vill belysa är de omfattande opiumodlingarna
              som finns i Afghanistan. Vi vet i dag att det är svårt att få
              de afghanska bönderna att frångå denna syssla. Först när Afghanistan
              har andra starka inkomstkällor som mineralbrytning, industriproduktion
              och export kommer det att vara möjligt att slå till mot opiumodlingarna,
              och det är viktigt.
            </seg>
          </u>
          <note type="speaker" n="218d75ca">
            Anf. 177 TORBJÖRN BJÖRLUND (V):
          </note>
          <note n="e3adc6c5">
            Herr talman! Jag vill börja med att yrka bifall till Vänsterpartiets
            reservationer i betänkandet, reservationerna 1, 3 och 5.
          </note>
          <u who="torbjorn_bjorlund_e4a89e" xml:id="i-52cd584e9fdf769f-0" n="9a87144d" prev="i-615e3f71c6c2933d-0">
            <seg n="085aee48">
              Efter mer än tio års utländsk militär närvaro i Afghanistan kan
              vi konstatera att den internationella insatsen har misslyckats
              grundligt. Våldet ökar, de civila dödsoffren ökar och hoppet om
              fred kommer allt längre bort. Vi ser att det som har varit huvuduppgift
              för insatsen har misslyckats i princip helt och hållet. Vi ser
              ingen ökad demokrati, ingen ökad jämställdhet – vilket var ett
              viktigt syfte när det så kallade kriget mot terrorismen inte var
              gångbart längre – och inte heller övriga utvecklingsinsatser har
              uppfyllts.
            </seg>
            <seg n="8a75cf98">
              Det är därför anmärkningsvärt att alla andra partier här i riksdagen
              i princip ställer sig bakom en förlängning av den militära operationen.
            </seg>
            <seg n="ef10d051">
              I propositionen konstaterar regeringen att de afghanska säkerhetsstyrkorna
              har kopplingar till lokala makthavare och kriminella aktörer.
              Det borde ge en tankeställare inför den fortsatta utvecklingen.
              Vi vet också att den afghanska regimen är en av världens mest
              korrupta. Det leder till att det är ytterst osäkert, eller till
              och med inte troligt, att den tänkta utbildningen av de afghanska
              säkerhetsstyrkorna leder till ökad säkerhet för den afghanska
              civilbefolkningen. Det är mer troligt att det får motsatt resultat.
              Vid den dragning som genomfördes i det sammansatta utskottet när
              propositionen presenterades var det också väldigt tydligt att
              man är medveten om att utvecklingen går åt fel håll, trots insatserna
              som har gjorts. Då måste man kunna tänka om.
            </seg>
            <seg n="58e7efc7">
              Afghanistan väntar fortfarande på ett fredsavtal. Det USA-ledda
              anfallet på landet inleddes 2001. Det har nu gått tolv år sedan
              dess. Det bevisar, i alla fall enligt Vänsterpartiet, att den
              militära strategin faktiskt undergräver och motverkar en fredsprocess,
              en fredsprocess som också behöver komma i gång för att vi någon
              gång ska se en försoning mellan de olika grupperingarna inom och
              utom landet.
            </seg>
            <seg n="23191323">
              Herr talman! Nato planerar att genomföra en utbildningsinsats
              som kallas Resolute Support Mission, RSM. Vi menar att även det
              kan få motsatt verkan. Vänsterpartiet menar att det är mycket
              tveksamt om det leder till ökad säkerhet för befolkningen i Afghanistan.
              Det gör ett svenskt deltagande i uppdraget mycket diskutabelt.
              Att Sverige får ett närmare samarbete med Nato kan vara ett resultat,
              vilket också är mycket tvivelaktigt för oss. Att vi närmar oss
              Nato kan dock inte vara syftet med ett eventuellt svenskt deltagande
              i RSM. Det kan inte heller vara ett mål i sig. I verkligheten
              kommer det dessutom antagligen bara att ses som en fortsatt utländsk
              militär närvaro i Afghanistan.
            </seg>
            <seg n="fe9dd75b">
              Sverige borde verka för att resurser sätts in så att FN får ett
              direkt ansvar för den fortsatta processen, civilt och militärt,
              utan Natos inblandning. Det skulle dessutom dämpa misstankarna
              att Nato, med USA i spetsen av de tongivande i Natomedverkan,
              har en annan agenda, kanske en rent geopolitisk, maktstärkande
              agenda från USA. Vi behöver en mer trovärdig fredsprocess.
            </seg>
            <seg n="ec406bf4">
              Herr talman! Särskilt viktigt är det att inkludera kvinnorna
              i fredsprocessen. Det ger dem inflytande över hur situationen
              för kvinnornas rättigheter utvecklas. Vi menar att FN:s resolution
              1325 om kvinnor, fred och säkerhet kan bli ett viktigt verktyg
              i detta arbete. Hittills har det mest handlat om att Sverige har
              kvalitetssäkrat sina egna insatser och inget annat. Mycket mer
              går att göra. Vi behöver en ny inriktning där arbetet med att
              ta fram en nationell handlingsplan för hur resolution 1325 ska
              genomföras i Afghanistan måste prioriteras.
            </seg>
            <seg n="8d7cc18a">
              Vänsterpartiet har solidariteten med det afghanska folket som
              utgångspunkt. Vi ska vara med för att säkerställa ett arbete för
              fred, demokratisering, jämställdhet och utveckling av det afghanska
              samhället. Då behövs en i grunden annorlunda strategi, en civil
              strategi, inte militär. Centrala saker vi då behöver arbeta med
              är ett ökat civilt bistånd, att stödja en riktig freds- och försoningsprocess
              och att arbeta med att återintegrera medlemmar av det väpnade
              motståndet i det afghanska samhället. Dessa saker är centrala
              för en riktig fredsstrategi. Sveriges insatser på de här områdena
              är hittills otillräckliga, trots att vi har ökat biståndet till
              Afghanistan med uppemot 30 procent det senaste decenniet. Behoven
              är enorma, och vi menar att Sverige bör gå före för att visa de
              andra länderna vad som bör göras när den utländska truppnärvaron
              minskar.
            </seg>
            <seg n="a52d2446">
              Afghanistan har en lång historia av krig och strider, men den
              visar också att det inte finns en militär lösning på landets problem.
              Tvärtom har den utländska militära närvaron fördjupat landets
              problem och förstärkt konflikterna. De civila insatserna behöver
              därför öka i stället för den militära närvaron. Det borde stå
              klart för de flesta vid det här laget. Endast så kan vi skapa
              fred och försoning i Afghanistan.
            </seg>
            <seg n="4a4b9741">
              Sverige bör därför dra tillbaka sina ISAF-styrkor innan sommaren,
              avstå från att delta i RSM-insatsen och ersätta den med kraftigt
              ökade civila insatser.
            </seg>
          </u>
          <note n="83973551">
            Jag yrkar återigen bifall till reservationerna 1, 3 och 5.
          </note>
          <note type="speaker" n="1e134a05">
            Anf. 178 SOFIA ARKELSTEN (M):
          </note>
          <u who="sofia_arkelsten_16070a" xml:id="i-02807a181763bdd7-0" n="75562537">
            <seg n="a3c1d2a2">
              Herr talman! Jag vill börja med att tacka det sammansatta utrikes-
              och försvarsutskottet för ett bra arbete. Vi har fortfarande en
              mycket bred politisk majoritet för Sveriges fortsatta engagemang
              i Afghanistan, och vi har en stor samsyn.
            </seg>
            <seg n="412aa4c5">
              Sveriges engagemang är ett långsiktigt engagemang, men hur det
              tar sig uttryck har förändrats över tid. Den militära närvaron
              övergår till en mer civil närvaro. Afghanistan blir vårt största
              biståndsåtagande.
            </seg>
            <seg n="c95b50eb">
              Sverige ska fortsätta bidra till det internationella samfundets
              ansträngningar att stödja utvecklingen av de afghanska säkerhetsstyrkornas
              förmåga att hantera säkerheten i landet. Det har vi redan gjort.
              Det gör skillnad, men det kvarstår betydande utmaningar.
            </seg>
            <seg n="38ec7489">
              I dag debatterar vi betänkandet som behandlar regeringens proposition.
              Jag kan sammanfatta det kort. Till slutet av 2014 ställer vi högst
              600 personer till förfogande för Internationella säkerhetsstyrkan,
              ISAF, under förutsättning att det fortsatt finns mandat från FN:s
              säkerhetsråd. I dag finns både mandat från FN:s säkerhetsråd och
              en inbjudan från den afghanska regeringen. Det är viktigt att
              man har med båda de delarna.
            </seg>
            <seg n="d4281c86">
              Fram till maj 2014 kommer det svenska bidraget vara 300 personer
              på plats. Dessutom bidrar vi med svensk helikopter för medicinsk
              evakuering – det är bemannat med ca 40 personer – plus ungefär
              170 personer som arbetar med att avveckla den infrastruktur som
              vi har byggt upp. Det gäller också hemtransport av utrustning
              och materiel.
            </seg>
            <seg n="972e9bf7">
              Herr talman! Sverige kommer att bidra till Natos utbildningsinsats
              Resolute Support Mission, RSM. Den insatsen beslutades 2012 av
              Natoländerna, ISAF-partner och den afghanska regeringen. Det finns
              alltså en politiskt fastställd ram, och det pågår en militär process
              för en operationsram. Syftet är utbildning, rådgivning och stöd
              till de afghanska säkerhetsstyrkorna som ska ta ansvar för säkerheten
              i landet. RSM är en utbildningsinsats – de har utbildningsuppgifter.
              Däremot får de försvara sig själva.
            </seg>
            <seg n="c4b882c1">
              För att övergången mellan den insats som pågår, det svenska ISAF-bidraget,
              och det kommande svenska bidraget till utbildningsinsatsen, RSM,
              ska bli så friktionsfri som möjligt kan delarna av det svenska
              bidraget som sedan ska in i RSM kunna verka inom ISAF fram till
              hösten 2014.
            </seg>
            <seg n="adb52070">
              Herr talman! Vi har precis innan denna debatt behandlat utrikesutskottets
              budgetbetänkande, i ungefär fyra och en halv timme, för utgiftsområdet
              som rör bistånd. Både biståndsministern och till exempel Christian
              Holm valde att ta upp Afghanistan. Det gjorde även Elisabeth Björnsdotter
              Rahm eftersom det blir vårt största biståndsland. Jag tänkte ändå
              säga några ord om vad vi gör.
            </seg>
            <seg n="b8f4600b">
              Det finns ett nationellt fokus för den svenska insatsen när det
              gäller demokrati, mänskliga rättigheter och jämställdhet. Det
              är det ena. Det andra är utbildning. När det gäller de norra delarna
              stöder vi också den lokala förvaltningen – det är på provins-
              och distriktsnivå – och dessutom det som kallas privatsektorsutveckling.
            </seg>
            <seg n="3113b3c9">
              Det största stödet som Sverige levererar går genom andra aktörer
              som till exempel Världsbankens fond för Afghanistans återuppbyggnad
              och olika FN-organ.
            </seg>
            <seg n="890c4544">
              Sverige stöder också EU:s samarbetsavtal med Afghanistan. Det
              behövs en mer samstämmig och effektiv politik när det gäller just
              EU och Afghanistan.
            </seg>
            <seg n="2fb4c4cc">
              Dessutom – och detta är viktigt – har Sverige åtagit sig att
              mellan 2015 och 2024 stödja Afghanistan med ungefär 8–8 ½ miljard
              kronor. Här vill vi betona ett par saker, särskilt att det svenska
              biståndet bygger på ett ömsesidigt ansvarstagande. Då krävs ett
              starkt afghanskt ägarskap och att Afghanistan lever upp till sina
              åtaganden. Syftet med insatsen, som bekräftar vår långsiktiga
              syn på detta, är demokratisk utveckling och fattigdomsbekämpning.
            </seg>
            <seg n="bca8e98d">
              Dessutom väljer det sammansatta utskottet att särskilt lyfta
              fram situationen för de humanitära aktörerna. Säkerheten för dem
              är avgörande. Om vi tittar globalt ser vi att det är en stor utmaning
              vi står inför. Det handlar om den transition från militär till
              civil närvaro som pågår just nu.
            </seg>
            <seg n="dc9d2947">
              Sverige ska fortsätta med ett aktivt engagemang för fred och
              försoning, utveckling, stabilitet och inte minst respekten för
              grundläggande mänskliga fri- och rättigheter i Afghanistan och
              hela regionen. Det är lätt att tro att utmaningarna är koncentrerade
              till ett land, men så ser det inte ut.
            </seg>
            <seg n="d1f8b2c5">
              När Sverige sänder väpnad styrka till ett annat land krävs att
              riksdagen medger detta. Det är ett ansvarsfullt beslut. Därför
              är jag glad att sex av åtta partier står bakom beslutet. De män
              och kvinnor som tjänstgör för oss i Afghanistan ska känna det
              breda stödet i parlamentet och den stora respekten för deras ofta
              farliga men alltid viktiga uppdrag.
            </seg>
          </u>
          <note n="eb2b2031">
            Med detta, herr talman, yrkar jag bifall till förslaget i betänkandet.
          </note>
          <note type="speaker" n="5193d7b2">
            Anf. 179 KENNETH G FORSLUND (S):
          </note>
          <note n="1cdacbbe">
            Herr talman! Till att börja med yrkar jag bifall till utskottets
            förslag till beslut.
          </note>
          <u who="kenneth_g_forslund_7d5e05" xml:id="i-d5b6a00a453c4c28-0" n="d56f10c9" prev="i-9c4788cd10ed9fe1-0">
            <seg n="b6ba1655">
              Vi kan nu göra en summering efter ganska många år i Afghanistan.
              Vi fortsätter på den väg som vi slog in på för några år sedan
              och som syftar till att fasa ut det svenska militära bidraget
              och vår militära närvaro och övergå till att fokusera mer och
              öka det svenska biståndsinslaget i Afghanistan. Att det är möjligt
              att göra det beror på att situationen i Afghanistan har blivit
              bättre. Därmed inte sagt att den på långa vägar skulle vara bra.
            </seg>
            <seg n="8c0306b1">
              Det är lite förvånande att höra Torbjörn Björlund från Vänsterpartiet
              beskriva situationen i Afghanistan. Jag måste nog säga att det
              som Torbjörn Björlund sade om utvecklingen i Afghanistan saknar
              stöd i aktuell statistik. Det hade varit begripligt och förståeligt
              om Torbjörn Björlund utifrån sin ståndpunkt, som jag har all respekt
              för, hade argumenterat med utgångspunkt i att det inte blivit
              tillräckligt bra, att framgångarna inte varit tillräckligt stora
              och att den militära insatsen därför inte är av godo eller användbar.
              Det hade varit en begriplig och relevant argumentation. Sedan
              kan man ha olika åsikter om detta.
            </seg>
            <seg n="cc0eb5b5">
              Vi går nu vidare med ett väsentligt ökat svenskt bistånd nästa
              år. Vi kommer under en tioårsperiod att satsa 850 miljoner kronor
              per år. Detta har vi lovat vid en internationell givarkonferens
              i Tokyo. Det sker också utifrån önskemål från de afghanska myndigheterna.
              De manifesterade själva vid den Kabulkonferens som hölls att de
              vill ta över ansvaret för sin egen säkerhet och utveckling, och
              det är högst rimligt att de gör det.
            </seg>
            <seg n="9e20aee2">
              Mikael Janssons och Sverigedemokraternas argumentation är inte
              så mycket lättare att förstå än Vänsterpartiets. Den syftar också
              till att dra ned styrkan, men möjligen något snabbare än vad som
              föreslås i betänkandet. I stället för 600 personer skulle vi med
              Sverigedemokraternas förslag ha högst 400 personer. Jag har försökt
              läsa mig till vad klokskapen i detta skulle bestå i. Min enda
              slutsats är att det vore oklokt att göra så som Sverigedemokraterna
              föreslår. Det enda som det skulle förändra jämfört med det beslut
              som föreslås av utskottet är att vi skulle ha en sämre kapacitet
              att evakuera och undsätta vår svenska personal om situationen
              gick över styr. Om Sverigedemokraterna fick sin vilja igenom skulle
              vi ha ett utrymme på 200 personer färre att engagera i det arbetet.
              Jag har svårt att förstå nyttan och meningen med det.
            </seg>
            <seg n="566510d1">
              Herr talman! Afghanistan är ett land som har utvecklats, men
              förhoppningsvis har väldigt mycket utveckling framför sig de kommande
              åren och i framtiden. Det behöver sannerligen hända en hel del
              ytterligare i Afghanistan, även om en del positiva saker har hänt
              de senaste åren som har förbättrat situationen, ökat människors
              möjligheter till utveckling, gjort det möjligt för människor att
              rösta i allmänna val och så vidare. Det är med en viss spänning
              och bävan jag ser fram emot de kommande valen i Afghanistan, som
              troligen kommer att ha en mycket större inverkan rent praktiskt
              på Afghanistans fortsatta utveckling än vad det beslut som jag
              antar att vi ska fatta i riksdagen i morgon kommer att ha.
            </seg>
          </u>
          <note type="speaker" n="12dc15b3">
            Anf. 180 TORBJÖRN BJÖRLUND (V) replik:
          </note>
          <u who="torbjorn_bjorlund_e4a89e" xml:id="i-4e4cda7a2cc3bc29-0" n="9a87144d">
            <seg n="f469de15">
              Herr talman! Kenneth G Forslund var inne på att utvecklingen
              i Afghanistan går bättre. Jag har läst en del om det här. Det
              finns olika utlåtanden om hur det ser ut. Något som finns med
              i betänkandet är de stora farhågor som finns för hur de afghanska
              säkerhetsstyrkorna och den afghanska polisen utvecklas. Stora
              avhopp, problem med korruption och relationer till olika klaner
              gör att man inte kan lita på dem. Är det en förbättring?
            </seg>
            <seg n="ad079c88">
              Det som har burit frukt i Afghanistan har inte varit de militära
              insatserna. Det är de civila insatserna och biståndet som har
              gett något slags förbättring på olika ställen i Afghanistan, men
              väldigt få ställen. Den militära insatsen, som vi kritiserar,
              har inte gett någonting. Tvärtom har den skapat ett motstånd.
              Olika motståndsgrupperingar slåss hela tiden emot de styrkor som
              finns där. Detta bromsar den utveckling som skulle kunna komma
              om vi tog bort militären och körde civila insatser på ett riktigt
              sätt för att skapa något slags förståelse för hur Afghanistan
              fungerar.
            </seg>
            <seg n="86513b7f">
              Jag vill veta hur Kenneth G Forslund ställer sig till detta.
              Hur ska man göra för att få militären att utveckla detta? Som
              jag ser det finns det inte några som helst bevis på att det är
              den som har skapat den här situationen. Säkerheten har inte förbättrats.
              Demokratin har inte blivit större. Kvinnornas jämställdhet, som
              man försöker lyfta fram, finns i de områden där man haft civilt
              bistånd. I övrigt finns inget sådant. Vad tycker Kenneth G Forslund
              om den utvecklingen? Varifrån har han fått uppgifterna om att
              allt blivit bättre?
            </seg>
          </u>
          <note type="speaker" n="e6ddf206">
            Anf. 181 KENNETH G FORSLUND (S) replik:
          </note>
          <u who="kenneth_g_forslund_7d5e05" xml:id="i-175d90e94608dc9c-11" n="d56f10c9">
            <seg n="c9ab4c9d">
              Herr talman! Till att börja med kan man se på Afghanistans allmänna
              utveckling. Det handlar om en sådan sak som att bara sedan ett
              par år tillbaka är Afghanistan ett land som nu har en valuta.
              Det är en ny situation för Afghanistan att ha det så. Tidigare
              hade man flera olika valutor inom ett och samma land, vilket kan
              tyckas något underligt för oss.
            </seg>
            <seg n="f7743ee0">
              Torbjörn Björlund säger att demokratin inte blivit större. Men
              jag har mött svensk militär personal som under konstant beskjutning
              tagit sig ut till avlägsna byar och säkrat vallokaler, så att
              man i de byarna har kunnat genomföra allmänna val där människor
              kunnat delta utan att bli angripna av olika stridande personer
              och grupper vare sig under själva omröstningen eller efteråt.
              Så nog har militären haft en viss inverkan på demokratiseringen.
            </seg>
            <seg n="a1eecd11">
              Jag vill understryka att jag inte på något vis är någon krigshetsare,
              militärhetsare eller vapenhetsare – tvärtom. Men vi måste inse
              vad det är för krafter vi utmanar i Afghanistan. De är tyvärr
              tungt beväpnade. En viktig uppgift måste naturligtvis vara att
              få dem att lägga ned vapnen och ta vapnen ifrån dem. Det är inte
              genom militära konflikter man kan lösa andra konflikter.
            </seg>
            <seg n="d17d4c53">
              Jag vill nog hävda att den militära insatsen har haft effekt.
              Man är fullt fri att tro att någon annan insats hade haft större
              effekt. Men det är fel att säga att den inte haft någon effekt
              eller att den haft negativ effekt.
            </seg>
          </u>
          <note type="speaker" n="3042925b">
            Anf. 182 TORBJÖRN BJÖRLUND (V) replik:
          </note>
          <u who="torbjorn_bjorlund_e4a89e" xml:id="i-4e4cda7a2cc3bc29-1" n="9a87144d">
            <seg n="c7a0005e">
              Herr talman! Tittar på man Afghanistans utveckling måste jag
              säga att jag verkligen högaktar de svenska soldaterna. De svenska
              soldaterna har fått en uppgift att göra en sak, och det gör de
              på ett bra sätt. Det gör svenska soldater nästan alltid.
            </seg>
            <seg n="59408359">
              Men situationen är den att de har fått en uppgift som egentligen
              inte leder någonstans, eftersom den militära insatsen visat sig
              vara kontraproduktiv. Man skapar mer motstånd än vad man tar bort.
              Det är dilemmat.
            </seg>
            <seg n="8b84eb47">
              Just det att man har en utveckling där människor måste ta sig
              med militär till en vallokal är skrämmande i sig. Det hade kanske
              kunnat fungera mycket bättre om man haft civila insatser. Då hade
              man ha kunnat ha en bättre utveckling.
            </seg>
            <seg n="77ae7d82">
              Situationen i Afghanistan må vara kaotisk, och man har svårt
              att se hur det ser ut. Men vid föredragningen som vi fick i utskottet
              när propositionen lades fram tryckte man på att det fortfarande
              finns väldigt stora problem. De kanske till och med är större
              inom vissa områden.
            </seg>
            <seg n="3afa055c">
              Det är större motstånd, och det är svårare att genomföra dessa
              saker än om vi haft en civil insats i stället för en militär insats.
              Det är den springande punkten i vår kritik. Vi ska genomföra saker
              på ett sådant sätt i Afghanistan att det blir resultat. Det blir
              det inte med en massa militärer. Det har vi sett nu i tolv år.
              Det blir inte bättre.
            </seg>
            <seg n="f4923be4">
              Bakom detta finns alltid misstanke om att det finns andra saker
              än det rent mänskliga med mänskliga rättigheter och fredsskapande
              insatser som ligger bakom Natos insats. Bara den misstanken är
              skrämmande.
            </seg>
            <seg n="137137ec">
              Jag menar att delaktigheten i det afghanska samhället inte är
              mycket större. Vi har misslyckats med att skapa bättre förutsättningar
              för kvinnor. Det finns olika områden där det fungerar bra eller
              något så när bra. Sedan finns det rätt många områden där det inte
              alls fungerar bra.
            </seg>
            <seg n="7660ae64">
              Militären är ett hinder i vägen. Har man andra insatser får man
              större förståelse. Det afghanska samhället består av mycket olika
              grupperingar som behöver ha en förståelse och diskussion för att
              komma framåt och inte militära insatser som skapar ett militärt
              motstånd från de beväpnade grupperna.
            </seg>
          </u>
          <note type="speaker" n="e42f97ec">
            Anf. 183 KENNETH G FORSLUND (S) replik:
          </note>
          <u who="kenneth_g_forslund_7d5e05" xml:id="i-175d90e94608dc9c-12" n="d56f10c9">
            <seg n="7f2bdfb4">
              Herr talman! Torbjörn Björlund hävdar att uppgiften inte leder
              någonstans. Jag tycker att verkligheten talar ett annat språk.
            </seg>
            <seg n="e0293b33">
              Jag möter också de afghaner, både vanlig civilbefolkning och
              valda företrädare, som är väldigt oroade. Hur kommer utvecklingen
              att bli när de internationella militära insatserna minskar i Afghanistan
              framför allt under 2014?
            </seg>
            <seg n="d517593d">
              De vädjar om att vi ska stanna kvar. De är rädda för att situationen
              helt kommer att implodera och att de förbättringar afghaner upplever
              för bland annat kvinnors situation och deltagande i samhället
              kommer att gå totalt om intet när den utländska militära närvaron
              försvinner eller i varje fall kraftigt minskar.
            </seg>
            <seg n="850ab547">
              Jag har också talat med svensk personal som varit på plats och
              som tidigare varit mycket pessimistisk. Hur kommer utvecklingen
              att bli den dag som Sverige avvecklar sin närvaro? De säger nu
              att den afghanska polisen och militären gjort större framsteg
              än vad de kanske förväntade och trodde för ett eller två år sedan.
            </seg>
            <seg n="22bed132">
              Det kanske inte är helt omöjligt. Det kanske är så att Afghanistan
              kan klara sig till stor del själv och inte bli ett land som imploderar
              i samma ögonblick som den utländska militära närvaron dras ned
              kraftigt.
            </seg>
            <seg n="6c849a41">
              Det kommer säkerligen inte att vara problemfritt. Det är inte
              så att Afghanistan är färdigutvecklat och att allting är perfekt.
              Nu går vi in i en ny fas. Jag välkomnar den fasen. Jag ser den
              framtida svenska ökningen av biståndet till Afghanistan som en
              oerhört viktig nyckel för en fortsatt positiv utveckling av Afghanistan.
            </seg>
            <seg n="c96b8c9a">
              Jag håller definitivt inte med Torbjörn Björlund om att den militära
              uppgiften inte leder någonstans.
            </seg>
          </u>
          <note type="speaker" n="4d2d82b0">
            Anf. 184 BODIL CEBALLOS (MP):
          </note>
          <u who="bodil_ceballos_9366f3" xml:id="i-ff68647582c9176a-9" n="fdd58b98">
            <seg n="ea0aafd7">
              Herr talman! När jag kom in i riksdagen år 2006 och fick förmånen
              att sitta i utrikesutskottet ärvde jag frågan om Afghanistan från
              mina företrädare.
            </seg>
            <seg n="cf6c9239">
              Jag hade först lite svårt att förstå varför Miljöpartiet hade
              ställt sig bakom Afghanistaninsatsen. Jag fick också förklaringen
              att den dag när vi fattade det första beslutet handlade det om
              en väldigt liten styrka. Det var mer tal om någon form av fredsbevarande
              insats. Det är någonting som Miljöpartiet brukar stötta.
            </seg>
            <seg n="72dc52e9">
              Efter det förändrades insatsen, och den blev mer och mer militär
              på inte bara den fredsbevarande sidan. När jag kom in hade vi
              en situation där det gick tre fyra gånger mer resurser till den
              militära insatsen än till exempel till bistånd. Det var någonting
              som jag och Peter Rådberg i försvarsutskottet försökte förändra
              genom att skriva motioner och föreslå att vi åtminstone skulle
              ha lika mycket i civila insatser som till det militära.
            </seg>
            <seg n="4ee3b080">
              Vi ser inte heller att den militära lösningen är den som är långsiktigt
              hållbar. För att få en fred i Afghanistan måste vi satsa på det
              civila. Vi måste satsa på att människor kan komma in i ett hederligt
              arbete, få utbildning och få hälsovård. Det är precis det som
              det svenska biståndet utgår ifrån.
            </seg>
            <seg n="e974404e">
              Under valet 2010 gick vi ihop med Socialdemokraterna och Vänsterpartiet
              och ville att vi skulle lämna Afghanistan 2013, men vi vann inte
              valet. Det blev i stället en minoritetsregering. Jag tror att
              minoritetsregeringen även om den varit i majoritet hade velat
              ha en bred förankring om Afghanistaninsatsen.
            </seg>
            <seg n="1396fc1b">
              I läget när vi inte vann valet och kunde dra tillbaka trupperna
              redan 2013 och öka biståndet valde vi att tacka ja till den inbjudan
              som vi fick från regeringen att delta i den breda överenskommelsen
              om den framtida Afghanistaninsatsen. Det gjorde vi och Socialdemokraterna
              men inte Vänsterpartiet i det här fallet.
            </seg>
            <seg n="b2c0fbf1">
              För oss är det en självklarhet att försöka vara med och påverka
              när vi har en möjlighet att göra det. Man kan välja att vara jätteprincipfast
              och säga: Okej, vi sade 2013, och vi tänker inte avvika från det.
              Eller så kan man välja att vara pragmatisk och ändå vara med och
              göra nytta. Det är rätt tråkigt att sitta i fyra år och inte kunna
              påverka någonting när man är i opposition.
            </seg>
            <seg n="97603e0b">
              Vi tycker att det var ett bra val att vara med i överenskommelsen.
              Vi har fått stort gehör för de synpunkter som vi har haft när
              det gäller både tillbakadragande och att öka de civila insatserna.
              Vi har haft ett mycket bra samarbete med regeringen och har blivit
              lyssnade på.
            </seg>
            <seg n="c4b652db">
              Jag yrkar bifall till utskottets förslag i betänkandet på en
              gång så att jag inte glömmer det sedan på sluttampen.
            </seg>
            <seg n="8c86f3a7">
              Överenskommelsen omfattade ett tillbakadragande 2014 och att
              det därefter kunde förekomma utbildande insatser. Den omfattade
              också att en arbetsgrupp för att arbeta fram en ny rekommendation
              för de civila insatserna skulle tillsättas. Den omfattade att
              den samlade insatsen skulle få en civil ledning med mera.
            </seg>
            <seg n="c4f32791">
              Vi menar att under de fyra år som har gått har vi genomfört överenskommelsen
              punkt efter punkt och i en normal takt. Efter debatten i dag fattar
              vi äntligen beslut om att ta hem ISAF-styrkan innan sommaren.
            </seg>
            <seg n="ff9b94d5">
              Vi fattar beslut om att ha personal på plats för att montera
              ned campen. Vi hade inte förväntat oss att den afghanska armén
              kanske inte ville ha vår camp när vi lämnar, men så kan det bli.
              Om vi har en camp där som vi har byggt upp måste vi också montera
              ned den och ta bort det som finns där. Det behövs personal även
              för det.
            </seg>
            <seg n="85cb65ac">
              Vi fattar också beslut om att ett antal på stabsnivå kan skickas
              till Afghanistan för begränsade utbildningsinsatser om det finns
              ett FN-mandat och om den afghanska regeringen vill ha oss där.
              Det är inte så att vi bara skickar dit folk helt utan anledning.
              Det måste finnas en orsak till det. Vi måste vara önskade där.
            </seg>
            <seg n="cd249dd3">
              Det handlar om icke-stridande personal. Icke-stridande personal
              innebär inte att de inte har rätt att försvara sig om de skulle
              komma i en krissituation. De får ha tjänstepistol. Men det är
              icke-stridande personal det handlar om.
            </seg>
            <seg n="6597f622">
              Om något oförutsett händer och vi behöver evakuera tar vi också
              beslut om att det ska finnas personal till det. Det tog ju Kenneth
              upp här tidigare.
            </seg>
            <seg n="e3516e54">
              Biståndet och andra civila insatser som polis och sådana saker
              är formellt inte föremål för beslut i det här betänkandet eftersom
              det ligger i budgeten. Men de är nära kopplade till och högst
              relevanta att diskutera i samband med den militära insatsen.
            </seg>
            <seg n="e796aa3b">
              Vi fasar nu ut den militära insatsen och ökar den civila. Det
              är nämligen bara med civila insatser vi kan stötta Afghanistan
              att bli ett fungerande land. Det har varit Miljöpartiets uppfattning
              under många år och en fråga som vi återkommit till i de motioner
              vi lagt fram tidigare.
            </seg>
            <seg n="7d496382">
              Vi är medvetna om korruptionsrisken, som måste motarbetas med
              alla medel. Men den enbart kan inte vara anledning att inte göra
              det möjligt för flickor att gå i skolan eller kvinnor att få säker
              mödravård, att stötta rättssystemet, utveckla det demokratiska
              systemet och skapa försörjningsmöjligheter för människor.
            </seg>
            <seg n="aeeeae2c">
              Det behövs massiva insatser för att få Afghanistan på fötter.
              Sverige ses som en nation som hjälper till utan egenintresse och
              har – i synnerhet genom Svenska Afghanistankommittén – genom alla
              år, även under talibantiden, stöttat civilbefolkningen i Afghanistan.
            </seg>
            <seg n="607d38b4">
              Jag antar att Vänsterpartiet egentligen också är glada över att
              vi drar oss tillbaka och att biståndet ökar även om det låter
              som om vi har bestämt oss för att förlänga insatsen när man läser
              reservationen om avslag på propositionen. Ett avslag på propositionen
              skulle ju innebära att vi drar oss tillbaka den 31 december.
            </seg>
            <seg n="0e784c69">
              Vänsterpartiet har en annan reservation som innebär att vi ska
              vara kvar till sommaren och ha en plan för avveckling. Då ansluter
              man sig egentligen till det som är propositionen – planen för
              avveckling finns ju redan där, och vi håller på att avveckla.
            </seg>
            <seg n="25cc2916">
              Det som är skillnaden i den reservationen från Vänsterpartiet
              är att man inte vill ha utbildningsinsatsen därefter. I sådana
              fall är det kanske det man ska reservera sig mot. Vi har en överenskommelse
              med regeringen där en utbildningsinsats skulle kunna fortsätta
              även efter 2014, och vi står fast vid den överenskommelsen.
            </seg>
            <seg n="e8011687">
              Herr talman! Jag har haft möjlighet att besöka Afghanistan tre
              gånger under de senaste åren, efter att vi ingick överenskommelsen
              med regeringen. Det har gett mig en bra möjlighet att följa utvecklingen
              på plats och också tala med människor och civilsamhällets organisationer
              på plats för att få en bild av hur läget faktiskt är. Därför delar
              jag inte Torbjörns analys av hur det ser ut, åtminstone i det
              område där den svenska truppen befinner sig. Det är ju inte likadant
              i hela Afghanistan.
            </seg>
            <seg n="0822b8eb">
              Vid mitt första besök var övergången till civil ledning ännu
              inte genomförd. Både försvarsmakten och de civila utsända hade
              väldigt svårt att förstå sina nya roller och vem som skulle göra
              vad. Vi ansvarade då för ett PRT, ett provincial reconstruction
              team, med uppdrag att garantera säkerhet och återuppbygga området.
            </seg>
            <seg n="e7befc1b">
              Från Försvarsmaktens sida talades det i huvudsak bara om uppdraget
              att garantera säkerheten i området och knappt något om att Sverige
              också skulle arbeta för återuppbyggnad. Man talade inte heller
              om att Sverige skulle trappa ned sitt engagemang. Snarare upplevde
              jag det som att Försvarsmakten gärna ville vara kvar länge.
            </seg>
            <seg n="cecbb89d">
              De så kallade insurgenterna bestod i huvudsak av diverse kriminella
              grupperingar, men det var få talibaner. För mig kändes det uppenbart
              att det egentligen var en fråga för polisen, inte militären, att
              hantera dem, narkotikahandeln med mera. Men den afghanska polisen
              var fortfarande en icke-fungerande sådan. De lokala poliserna
              kunde ena dagen vara poliser och andra dagen vara insurgenter.
            </seg>
            <seg n="5058fd25">
              Försvarsmakten ansåg att vi skulle arbeta mer med säkerheten.
              Däremot arbetade Turkiet med civila insatser i området i stället
              för att skicka militär.
            </seg>
            <seg n="9d197b27">
              Vi hade en minimal skara civil personal på plats, och den hade
              uppenbara svårigheter att hävda sig i den militära miljön. När
              vi träffade lokala politiker klagade de över att Sverige inte
              var närvarande civilt, till exempel genom att bygga vägar etcetera
              som andra länder i andra PRT. Alla kände till Svenska Afghanistankommittén
              och deras arbete men kopplade inte det till det svenska biståndet,
              vilket de gör i dag.
            </seg>
            <seg n="f61eab00">
              Under nästa resa med utrikesutskottet till Mazar-e Sharif och
              Kabul var planeringen för tillbakadragandet påbörjad. Den civila
              representanten var på plats, och vi fick röra oss utanför campen
              utan full skyddsutrustning när vi besökte stan.
            </seg>
            <seg n="94d5f55c">
              Den svenska truppen hade då gått från stridande till stödjande.
              Det innebar i praktiken att de var mer stridande än tidigare eftersom
              de arbetade på uppdrag av den afghanska armén och följde med den
              på uppdrag. De så kallade insurgenterna var fortfarande mestadels
              kriminella grupperingar. På Natohögkvarteret fick vi veta att
              den afghanska armén blivit mycket bättre och att det mesta tydde
              på att den skulle klara övergången 2014.
            </seg>
            <seg n="4af620c5">
              I Mazar-e Sharif och Kabul träffade vi många företrädare för
              afghanska hjälporganisationer, bland annat lokala företrädare
              för Svenska Afghanistankommittén. De uttryckte alla oro för vad
              som skulle ske när de utländska trupperna lämnade landet, särskilt
              för kvinnor och mänskliga rättigheter i stort. Men de var också
              tydliga med att det var rätt att trupperna lämnade landet och
              att afghanerna måste ta ansvar för sin egen utveckling. Truppnärvaron
              hade blivit en återvändsgränd.
            </seg>
            <seg n="80c53bbb">
              Också regionala och nationella politiker och företrädare för
              andra givare gav ungefär samma budskap. Från EU:s polisinsatschef
              – som för övrigt är svensk och från Gävle – fick vi höra att det
              är av avgörande vikt att stärka den lokala afghanska polisen.
              Det är en analys som jag delar till hundra procent.
            </seg>
            <seg n="4acc356f">
              Herr talman! Under hösten var några från utskottet på plats igen
              för att se hur arbetet går. Planering för hemfärd och nedmontering
              av campen var i full gång. Försvarsmakten ansåg att säkerheten
              var god i Mazar-e Sharif men att den blivit sämre i de två provinser
              som redan lämnats. Inne i Mazar-e Sharif var vi helt befriade
              från skyddsutrustningen, till skillnad från första gången då vi
              var rustade till tänderna med sådant.
            </seg>
            <seg n="e4214165">
              De orosmoment jag kan se är att de civila svenska insatserna
              i norr, som har fortsatt även i de provinser som Sverige redan
              har lämnat, inte kommer att kunna genomföras som tidigare när
              vårt kontor i Mazar-e Sharif stängs. Sida vill såvitt jag har
              förstått inte längre ha utsända kvar i norr utan enbart i Kabul.
              Det har lett till att regeringen beslutat stänga det svenska kontoret
              i Mazar-e Sharif.
            </seg>
            <seg n="5d545b7a">
              Våra medarbetare i Mazar-e Sharif uttryckte att det pågår en
              massa arbete i norr och att de i norr, där säkerhetsläget är så
              mycket bättre än i Kabul, också har en helt annan möjlighet att
              följa upp de projekt som pågår. I Kabul är det mycket svårare
              för våra utsända att ta sig ut för att besöka projekten.
            </seg>
            <seg n="c1896854">
              Vi får säkert anledning att återkomma till det framöver – jag
              frågade biståndsministern lite om det i dag, till exempel. Det
              kommer ju en ny strategi för Afghanistan. Jag hoppas att vi kan
              få vara med och påverka den.
            </seg>
            <seg n="5f2f818e">
              Men redan i propositionstexten finns en formulering inlagd som
              innebär att vi gärna ser en fortsättning av arbetet i norr. Förutom
              från Sverige utsänd personal i Mazar-e Sharif finns mycket kompetenta
              lokalanställda som arbetat med svenskarna i många år. Det är viktigt
              att inte avbryta det arbete som inletts. Det vore en mycket dålig
              signal att sända ut till de lokala makthavarna att vi drar tillbaka
              även det civila stödet när vi i andra sammanhang utrycker att
              vi är i Afghanistan långsiktigt.
            </seg>
            <seg n="5b07a2cf">
              Herr talman! Vi talade bland annat med den förre krigsherren,
              numera guvernören, Atta i Balkh. Han uttryckte att Afghanistan
              är på väg ut ur krig och konflikt och behöver fokusera på och
              planera för utveckling. Han berömde både Svenska Afghanistankommitténs
              arbete och Försvarsmaktens stöd till afghanska armén.
            </seg>
            <seg n="33667031">
              Enligt Atta har transitionen gått lugnt och utan att maktvakuum
              uppstått. En stor militärakademi har öppnat. Den afghanska polisen
              är färre till antalet ute i fält men mer kompetenta. Hundratusentals
              studerar; i norr är hälften flickor. Atta menar att afghanerna
              bör klara sig själva men att det behövs valobservatörer på plats
              till valet nästa år, vilket inte centralregeringen vill ha.
            </seg>
            <seg n="a4545ea4">
              För att inte fienden ska rekrytera ungdomarna behövs jobb, utveckling
              och infrastruktur enligt Atta. Det är också nödvändigt att arbetstagarna
              får bättre löner för att förhindra korruption.
            </seg>
            <seg n="775c4d1c">
              Provinsen har en femårig utvecklingsplan. Bistånd behövs fortfarande
              för bland annat mekanisering av jordbruk, infrastruktur, utbildning,
              hälsa och näringsliv. Det stärker och bekräftar vår syn att det
              är de civila insatserna som kommer att göra skillnad i Afghanistan
              framöver.
            </seg>
            <seg n="0195862b">
              Herr talman! Även om Atta säger att allt är frid och fröjd är
              så inte fallet egentligen. Det stämmer att det är lugnare än tidigare,
              men det gäller absolut inte hela Afghanistan. Den svenska insatsen
              befinner sig i norr, i det kanske lugnaste området. Det är inte
              ett talibantätt område och fienden är, som jag redan tidigare
              sagt, väldigt diffus och något som den afghanska armen och polisen
              i första hand bör kunna hantera själva.
            </seg>
            <seg n="822d6cc5">
              Landet som sådant är inte i ett läge att jag kan säga att de
              afghanska flyktingar som kommer till Sverige kan åka hem utan
              fara. Kriget fortsätter i stora delar av landet. Valet nästa år
              kommer att vara avgörande för vad som sker framöver, och dialogen
              mellan olika folkgrupper måste ges tid för att hitta gemensamma
              lösningar. Det är något afghanerna själva måste genomföra, och
              det är också deras vilja.
            </seg>
            <seg n="de429f37">
              Det är därför bra om vi ger de flyktingar som redan befinner
              sig här chansen att utbilda sig, jobba och skaffa sig ett yrke.
              Den dag de själva eventuellt väljer att återvända kan de vara
              en stor tillgång för landet. Det är också en form av bistånd.
            </seg>
            <seg n="7a3e818b">
              Slutligen vill jag tacka alla dem som har varit i Afghanistan
              på uppdrag av Försvarsmakten och den svenska riksdagen under de
              här åren. De har gjort ett mycket bra arbete. Det ska de ha all
              heder för.
            </seg>
            <seg n="df5f0f82">
              Jag yrkar än en gång bifall till utskottets förslag.
            </seg>
          </u>
          <note type="speaker" n="d58d40e1">
            Anf. 185 ALLAN WIDMAN (FP):
          </note>
          <u who="allan_widman_28f0df" xml:id="i-3c0249bdb089d11e-0" n="5ce5c8c6">
            <seg n="638be5ea">
              Herr talman! Flera talare tidigare har varit inne på det faktum
              att vi nu har befunnit oss i Afghanistan i större eller mindre
              format sedan nyåret 2002, vilket strax gör det till en tolv år
              lång insats. Som alla har vittnat om här i kväll närmar sig insatsen
              i dess nuvarande form sitt slut.
            </seg>
            <seg n="722025b2">
              Då är det naturligtvis hög tid att fundera över den utvärdering
              som förr eller senare måste göras av den samlade svenska närvaron
              i Afghanistan. Det rör sig om i vart fall ett tvåsiffrigt antal
              miljarder som Sverige har spenderat i bistånd och militär närvaro
              i landet. Det handlar många tusen svenskar som har tjänstgjort
              kortare eller längre tid.
            </seg>
            <seg n="5ba0c3cc">
              För fem eller sex år sedan var det en mening som jag tror ofta
              förekom i den här talarstolen. Den löd ungefär: Ingen säkerhet
              utan utveckling och ingen utveckling utan säkerhet. Det ägde sin
              riktighet.
            </seg>
            <seg n="290fa3d2">
              När man nu konstaterar att det svenska biståndet till Afghanistan
              de kommande åren ökas på rejält 2015–2024 till 8–8,5 miljarder
              och att Afghanistan är största mottagarland, samtidigt som vi
              drar ned numerären militärt, ställer det lite frågor till oss
              i den här salen.
            </seg>
            <seg n="34db3671">
              Det kan tyckas en smula paradoxalt att vi ökar biståndet när
              vi minskar numerären. Det får en att ställa sig frågan: Hur såg
              det ut med balansen mellan utveckling och militär närvaro då,
              för fyra, fem eller sex år sedan? Var den balans som Sverige hade
              uppnått optimal med avseende på dessa två storheter – utveckling
              och säkerhet?
            </seg>
            <seg n="ac5dc943">
              Vi kan också konstatera att den svenska representationen i Afghanistan
              under de här åren har visat på en väldig bredd. Det är inte bara
              Försvarsmakten som har varit i Afghanistan, utan det är våra polismyndigheter,
              domare, biståndsarbetare av olika slag och också Utrikesdepartementet
              med personal.
            </seg>
            <seg n="ce3f6f87">
              En viktig fråga för den kommande utvärderingen blir: Var alla
              dessa representanter, alla dessa funktioner, tillräckligt väl
              samordnade? Fanns det en tillräckligt stark politisk styrning
              för att hålla ihop detta till det som vi brukade kalla comprehensive
              approach, eller är det så att vi har saker att lära?
            </seg>
            <seg n="60e5c4c0">
              För min del, herr talman, kan jag konstatera att idén om en civil
              ledning av vårt svenska PRT dök upp första gången här i kammaren
              2007. Likväl dröjde det till mars månad 2012 innan detta materialiserades.
            </seg>
            <seg n="338373b1">
              Det finns också skäl att ställa frågor kring insatsens målsättning.
              FS har vi alla lärt oss är benämningen på den mission som vi har
              i Afghanistan, och FS står för fortsättningsstyrka. Den benämningen
              ger i sig upphov till frågor: Fortsättning på vad? Fortsättning
              mot vad?
            </seg>
            <seg n="16ba9c79">
              Jag tror att man på ett övergripande plan kan konstatera att
              det inte skapades förutsättningar för framgång i Afghanistan.
              Då tänker jag inte i första hand på Sveriges roll, utan jag tänker
              på den scen som i första hand EU, FN och Nato hade att ställa
              i ordning.
            </seg>
            <seg n="9b50ee25">
              Jag tror mig kunna konstatera att det inte blev någon politisk
              samsyn i regionen kring vilken agenda som skulle gälla i Afghanistan.
              Alla länderna runt omkring fortsatte att spela efter sina intressen
              och sin egen dagordning. De må ha hetat Pakistan, Iran, Kina eller
              annat – man samlade inte ihop regionen politiskt för att skapa
              förutsättning för framgång.
            </seg>
            <seg n="4bd47010">
              Man kan också fråga sig, i ett av världens mest språkligt, religiöst
              och etniskt splittrade länder: Var det rimligt att satsa på en
              central regim i Kabul som skulle lösa alla problem? Hade vi kunnat
              överväga ett större regionalt självstyre, eller hade Afghanistan
              kunnat överväga detta? Sådana lösningar prövades bland annat i
              Irak och gav ett delvis annat utfall.
            </seg>
            <seg n="e91c74f5">
              Som Bodil Ceballos var inne på: Hur var det med relationen i
              stort mellan biståndet och den militära närvaron? Bodil Ceballos
              nämnde relationen 1:5. Jag tror faktiskt att det var värre än
              så. Stundtals var det 1 dollar satsat på bistånd mot 7 eller 8
              dollar satsat på militär närvaro.
            </seg>
            <seg n="03d19d17">
              Det är viktigt, när vi genomför svenska internationella insatser,
              att vi har någon sorts effektmätning. Det skapar förutsättningar
              för utvärdering, och det ger oss möjligheter att visa svenska
              medborgare att de internationella insatserna spelar roll. Jag
              tror också att vi måste bli långt bättre på att formulera det
              som internationellt kallas exit strategy. Vilka villkor ska vara
              uppfyllda, vilka mål ska vara nådda när insatsen anses framgångsrik?
            </seg>
            <seg n="5d706761">
              Det är som sagt många svenska medborgare och även lokalanställda
              afghaner som har gjort insatser i Afghanistan. Tvivelsutan har
              den här insatsen också gjort skillnad.
            </seg>
            <seg n="d4791260">
              Man kan diskutera – och det är väl fortfarande osäkert – i vilken
              utsträckning skillnaden kan bli bestående, men att vi har varit
              på plats har naturligtvis inneburit förutsättningar för en uppbyggnad
              i delar av Afghanistan. När våra soldater har funnits på gatorna
              har skolflickor kunnat gå till skolan, och då har också människor
              kunnat ägna sig åt sina arbeten.
            </seg>
            <seg n="1e2fbc86">
              Den utvärdering som jag talar om tror jag också att vi är skyldiga
              dem som har gjort den här insatsen. De behöver veta vad de har
              uträttat och åstadkommit, men de vill också gärna veta vad vi
              tillsammans hade kunnat göra bättre.
            </seg>
            <seg n="47f15803">
              I betänkandet på s. 13 sägs det: Som tragiska erfarenheter har
              visat kan förluster av människoliv i samband med fredsfrämjande
              uppdrag och krishanteringsinsatser inte uteslutas.
            </seg>
            <seg n="ec255b90">
              Herr talman! Jag kan konstatera att vår insats i Afghanistan
              bär tydliga vittnesbörd om detta.
            </seg>
            <seg n="38408f6d">
              Det senaste året har den svenska försvars- och säkerhetspolitiken
              mer präglats av diskussioner om ryska flygövningar än om internationella
              insatser. Så är det med både Försvarsmakten och oss försvarspolitiker:
              Vi har en förmåga till snabb förflyttning alltemellanåt.
            </seg>
            <seg n="1e249fe8">
              Det allra bästa tack som jag tror att vi kan rikta till dem som
              svarade för insatsen i Afghanistan och som kommer att svara för
              den ännu en tid är att denna riksdag fortsatt har fokus på det
              internationella fredsfrämjande arbetet.
            </seg>
            <seg n="fcb2e0e7">
              Det är inte så, Mikael Jansson, att det finns någon motsättning
              mellan den nationella förmågan och den internationella insatsen.
              Det är min övertygelse att om vi i det svenska militära försvaret
              inte hade präglats av det operativa allvar som vår närvaro både
              på Balkan och i Afghanistan har gett oss de senaste decennierna
              hade dess värre tillståndet varit sämre än det är.
            </seg>
          </u>
          <note n="ab78bbda">
            Herr talman! Därmed yrkar jag avslag på reservationerna och bifall
            till utskottets förslag.
          </note>
          <note type="speaker" n="80e1103e">
            Anf. 186 MIKAEL OSCARSSON (KD):
          </note>
          <u who="mikael_oscarsson_388c48" xml:id="i-c758d29192ecd44b-0" n="4f93cb6e" next="i-92ffecfd36afb0ee-0">
            <seg n="18e28db5">
              Herr talman! Jag vill börja med att yrka bifall till förslaget
              i betänkandet i dess helhet och avslag på samtliga reservationer.
            </seg>
            <seg n="f2521434">
              Vi diskuterar alltså den svenska medverkan i ISAF-styrkan. Det
              har vi gjort under många år nu. Vi har varit på plats i tolv år;
              det har varit en tolv år lång insats. Det är alltså FS 26 som
              är på plats. Som tidigare har sagts är det alltså en fortsättningsstyrka.
              Vi finns där för att vi har fått ett uppdrag och en inbjudan från
              den afghanska regeringen och från FN:s säkerhetsråd.
            </seg>
            <seg n="05cc544a">
              Jag hade tillsammans med flera andra från riksdagen tillfälle
              att besöka FS 20 för två och ett halvt år sedan. Precis som de
              flesta andra svenskar hade jag aldrig tidigare satt min fot på
              Afghanistans mark. Men det var en spännande resa.
            </seg>
            <seg n="6fcbfece">
              Mest minnesvärt var att träffa de svenska soldaterna och lyssna
              till deras berättelser, både det som var positivt och det som
              de upplevde som negativt. Framför allt var det intressant att
              få göra besök utanför Northern Lights-basen, den svenska basen,
              och träffa människor. Jag kommer aldrig att glömma ett besök på
              en flickskola. Man såg glädjen i ögonen på dem för att de fick
              gå i skolan, något som vi tar för givet. Det är ett påtagligt
              exempel på vad vi har kunnat göra tillsammans med andra. Det var
              tidigare i princip omöjligt för flickor att gå i skolan, vilket
              vi har kunnat ändra. Vi har kunnat göra förändringar så att kvinnor
              får sjukvård. Med det sagt är vi inte på långt när färdiga. Men
              våra svenska soldater har gjort en avgörande skillnad.
            </seg>
            <seg n="112d4c3c">
              Nu när vi har FS 26, fortsättningsstyrka 26, på plats, vilket
              faktiskt är den sista, kan det finnas anledning att särskilt tänka
              på de tusentals soldater som har skickats ut och de fantastiska
              insatser som de har gjort. Dessa insatser har också kostat människoliv.
            </seg>
            <seg n="32d301fb">
              Det är åtta år sedan löjtnant Tomas Bergkwist förlorade sitt
              liv efter ett sprängdåd i Afghanistan. I onsdags högtidlighölls
              minnet av honom under en minnesceremoni på Camp Northern Lights.
            </seg>
            <seg n="5324e21b">
              Jag ska läsa vad som står på Försvarsmaktens hemsida, där man
              speciellt rapporterar om verksamheten i Afghanistan.
            </seg>
            <seg n="43eaeb2e">
              Den 25 november 2005 färdades Tomas Bergkwist och kollegan Jesper
              Lindblom i ett fordon på vägen inte långt från den svenska basen
              Camp Northern Lights i norra Afghanistan. En hemmagjord bomb sprängdes
              när deras bil passerade och Tomas och Jesper skadades svårt. Tomas
              dog den 9 december av sina skador. Jesper dog av sina skador den
              26 november på militärsjukhuset i Kabul.
            </seg>
            <seg n="5b429d6b">
              Det är alltså två av de totalt fem svenska soldater som har fått
              sätta livet till.
            </seg>
          </u>
          <note n="b6fc2ad8">
            Fältprästen Anders Radix sade under högtidstalet:
          </note>
          <u who="mikael_oscarsson_388c48" xml:id="i-92ffecfd36afb0ee-0" n="4f93cb6e" prev="i-c758d29192ecd44b-0">
            <seg n="06fdf248">
              Det som skedde för åtta år sedan går aldrig att göra ogjort.
              Tomas liv är oåterkalleligt förlorat. Men Tomas minne lever. Så
              länge vi bär minnet av honom lever hans liv och gärning i våra
              liv. Det är vår uppgift att minnas och hedra Tomas. Dödens meningslöshet
              kan vi fylla med mening genom att föra hans verk och strävan vidare.
              Hans uppoffring blir en uppfordran till oss att vilja och våga
              tro på livet trots dödens närhet och realitet, trots alla rapporter
              om våld, brutalitet och kränkningar. En uppfordran att kämpa det
              godas kamp.
            </seg>
            <seg n="e5140aa8">
              Jag vill säga detta för att vi ska komma ihåg dem. Speciellt
              vill jag säga detta till Tomas Bergkwists anhöriga om den insats
              som han gjorde och som så många andra har gjort, även civila hjälporganisationer,
              för att hjälpa afghanerna.
            </seg>
            <seg n="b764c9ee">
              Precis som andra har sagt här tidigare vill jag till anhöriga
              till dem som finns i Afghanistan som lyssnar på denna debatt säga
              att ni ska veta att det finns en stark uppslutning här i Sveriges
              riksdag för deras insats. Flera av oss här i riksdagen bär en
              knapp där det står: Stöd våra utlandstrupper. Ni ska känna stödet,
              och vi önskar att ni får en härlig jul tillsammans. Ni som finns
              i Afghanistan för Sverige har blivit utskickade av Sveriges riksdag.
            </seg>
            <seg n="ae7a3b9c">
              Herr talman! Afghanska myndigheter ansvarar numera för säkerheten
              i hela landet, och ISAF:s roll har övergått till att vara stödjande.
              Övergången av säkerhetsansvar från ISAF till de afghanska säkerhetsstyrkorna
              har gått planenligt, och i oktober uppgick den internationella
              säkerhetsstyrkan till omkring 87 000 personer, och målet om 352
              000 personer inom den afghanska säkerhetsstyrkan är nu uppfyllt.
              För svenskt vidkommande innebär det att hela det svenska säkerhetsansvaret
              sedan december förra året är överlämnat till afghanska myndigheter.
            </seg>
            <seg n="0cbda8ad">
              Som det har sagts tidigare finns Sverige kvar. Vi var det första
              landet som lovade att finnas kvar under en tioårsperiod och utöka
              biståndet. När vi var på besök för två och ett halvt år sedan
              var detta påtagligt. Den brunn med rent vatten som då fanns där
              fanns inte tidigare. Det är ett exempel på svenskt bistånd. Inte
              minst Svenska Afghanistankommittén har gjort ett fantastiskt arbete
              och kommer att göra det fortsättningsvis med stöd av Sveriges
              riksdag och regering.
            </seg>
            <seg n="6ac5612a">
              Herr talman! Frågan om situationen för tolkarna är inte avklarad.
              De har gjort en fantastisk insats som var helt avgörande för att
              vi skulle kunna verka där. Min förhoppning är att denna fråga
              kommer att få en lösning så att de som vill ska kunna få en möjlighet
              att komma hit till Sverige.
            </seg>
            <seg n="c208e332">
              Till sist vill jag säga att Sverige tillsammans med FN, EU och
              flera andra länder kommer att fortsätta sitt engagemang för Afghanistan.
              Vårt intresse för fred och frihet är långsiktigt. Vi har investerat
              många år i området, och nu är det viktigt att arbetet inte går
              till spillo trots att vårt engagemang nu övergår i en ny fas.
            </seg>
          </u>
          <note type="speaker" n="73c10bd0">
            Anf. 187 Försvarsminister KARIN ENSTRÖM (M):
          </note>
          <u who="karin_enstrom_99ddb6" xml:id="i-43dcb9613f7ced5c-9" n="6f45252c">
            <seg n="769e15da">
              Herr talman! Vårt engagemang för Afghanistan är långsiktigt och
              brett. Det syftar till att bidra till fred och säkerhet, stärka
              demokratin och möjliggöra utveckling. Kvinnors situation är särskilt
              i fokus.
            </seg>
            <seg n="76cddc16">
              Jag besökte senast Afghanistan – Mazar-e Sharif och Kabul – för
              en och en halv månad sedan. Jag fick då inte bara möjlighet att
              ta del av den svenska styrkans arbete på plats utan också utrymme
              att i Kabul träffa företrädare för den afghanska regeringen. Vid
              ett besök i insatsområdet blir det tydligt att det svenska militära
              bidraget till ISAF, och ISAF i sin helhet, har gjort skillnad.
              I Mazar-e Sharif kan man se mängden rondeller, man kan se den
              nya järnvägen och man kan se de nya skolorna. Man kan se nya hälsokliniker,
              där också kvinnor får ta del av vård. Det är tydliga exempel på
              ett lugnare läge och bättre förhållanden för folket.
            </seg>
            <seg n="747f4692">
              Under mina möten med regeringsföreträdare i Kabul uttryckte man
              en genuin tacksamhet över Sveriges stöd till Afghanistan genom
              åren. Det är ett stöd som ju sträcker sig tillbaka till tidigt
              1980-tal, då Svenska Afghanistankommittén började arbeta i landet.
              Jag träffade också företrädare för det afghanska parlamentets
              underhus och talmannen. Även de uttrycker en tacksamhet över det
              Sverige har gjort, men man vädjar också om Sveriges fortsatta
              stöd till Afghanistan.
            </seg>
            <seg n="b75b61ec">
              Herr talman! Det kommande året blir mycket viktigt för Afghanistan.
              Ja, det har sagts inför många årsskiften att nästa år blir det
              avgörande året för Afghanistan, men i år känns detta om möjligt
              ännu tydligare än tidigare år. Politiskt står man inför presidentval
              och val på provins- och distriktsnivå i april. Att valen genomförs
              på ett fritt, säkert och rättvist sätt blir av stor betydelse
              för den fortsatta utvecklingen. Efter presidentvalet kan det finnas
              viss möjlighet till en nystart för en freds- och försoningsprocess,
              men det blir också en utmaning att genomföra maktskiftet till
              en ny president och en ny regering.
            </seg>
            <seg n="984249ae">
              Säkerhetsmässigt fortsätter ANSF att ta över säkerhetsansvaret.
              Förtroende och stöd från befolkningen är viktigt för att ANSF,
              alltså de afghanska nationella säkerhetsstyrkorna, ska lyckas
              i sitt uppdrag. För en fortsatt internationell närvaro till stöd
              för de afghanska säkerhetsstyrkorna krävs att det bilaterala säkerhetsavtalet
              mellan USA och Afghanistan, det som kallas BSA, finns på plats.
              Det vi har sett nu under hösten är att det finns ett folkligt
              stöd för avtalet genom rådslaget loya jirga, men trots det har
              president Karzai ställt ytterligare krav på USA innan avtalet
              kan undertecknas.
            </seg>
            <seg n="74fddb6d">
              Det har precis i dagarna kommit rykten om att avtalet kanske
              inte kommer att undertecknas förrän det finns en ny president
              på plats, det vill säga någon gång efter april. Ett uteblivet
              avtal kommer att få stor negativ påverkan på det fortsatta internationella
              engagemanget i Afghanistan, framför allt för NATO:s framtida rådgivningsinsats
              men även för möjligheterna att genomföra biståndsarbete.
            </seg>
            <seg n="8fe4d458">
              Herr talman! Över ett decenniums militärt engagemang inom ISAF
              närmar sig nu sitt slut. Vi har – det har samtliga partier vittnat
              om – all anledning att vara stolta över vår insats. Svenska soldater
              och officerare har hanterat sitt uppdrag professionellt och kompetent.
              Insatsen har också varit viktig för Försvarsmaktens egen, interna
              förmågeutveckling.
            </seg>
            <seg n="5d4710c8">
              Transitionsprocessen, det vill säga överförandet av säkerhetsansvar
              till de afghanska säkerhetsstyrkorna, har gått enligt plan. I
              juni 2013 tillkännagav president Karzai den femte och avslutande
              transitionsomgången, och i och med den milstolpen ansvarar afghanska
              myndigheter numera för säkerheten i hela landet. ISAF:s roll har
              övergått till att vara enbart stödjande. Säkerhetsstyrkornas förmåga
              och kvalitet ökar successivt. Lokalbefolkningens förtroende för
              säkerhetsstyrkornas förmåga att hantera säkerheten ökar också.
              Självklart kvarstår dock utmaningar när det gäller säkerhetsstyrkornas
              förmåga, och det är därför viktigt att vårt och det övriga internationella
              samfundets engagemang fortsätter.
            </seg>
            <seg n="a1b774b3">
              Herr talman! Enligt den politiska överenskommelsen mellan regeringen,
              Socialdemokraterna och Miljöpartiet de gröna från hösten 2010
              har en gradvis reducering av den svenska militära närvaron skett,
              samtidigt som det civila engagemanget har ökat. Det militära engagemanget
              har successivt förändrats från stridande trupp till stödjande
              insatser. För svensk del är ca 300 personer på plats i Afghanistan
              sedan maj i år. Till detta tillkommer det svenska helikopterbidraget
              med fyra helikopter 16, vars uppgift är att kunna genomföra medicinsk
              evakuering. Det finns också personal till stöd för avveckling
              av infrastruktur och hemtransport, vilket har nämnts i tidigare
              anföranden.
            </seg>
            <seg n="9d59f190">
              Tillsammans med Finland, Norge och Lettland lämnar Sverige stöd
              till de afghanska säkerhetsstyrkorna inom samarbetet Nordic Baltic
              Transition Support Unit. Samarbetet har varit inriktat på militära
              och polisiära rådgivnings- och utbildningsinsatser, främst inom
              Balkhprovinsen. Sverige är ramnation för samarbetet.
            </seg>
            <seg n="2d2a0f1a">
              I propositionen, herr talman, föreslås att riksdagen medger att
              regeringen ställer en väpnad styrka om högst 600 personer till
              förfogande för deltagande i ISAF till och med utgången av december
              månad 2014, givet att det finns ett giltigt mandat för styrkan
              enligt beslut av FN:s säkerhetsråd. Här har ISAF:s mandat förlängts
              till att gälla fram till den 31 december 2014. När det gäller
              den styrka som nu finns på plats, där vi har Finland, Norge och
              Lettland under ramnationsansvar från Sveriges sida, kommer bidraget
              till ISAF att avslutas vid utgången av maj månad nästa år. Då
              kommer som sagt det svenska bidraget att tas hem, inklusive bidraget
              med helikopter 16. Det samarbete vi har haft kommer också att
              avslutas.
            </seg>
            <seg n="f9393125">
              I samband med det kommer även Camp Northern Lights att stängas.
              När det är gjort måste man fortsätta se till att det inte finns
              någonting kvar som Sverige har ansvar för. Vi kan nämligen inte
              lämna kvar grejer som inte är önskade, utan här har självklart
              Sverige, som alla andra länder, en skyldighet att se till att
              man lämnar platsen som den var när man kom dit. Därför behövs
              extrapersonal i form av en så kallad omstruktureringsstyrka. Den
              ska kunna vara verksam i insatsområdet som längst till utgången
              av 2014. Det är också någonting som framgår tydligt av propositionen.
            </seg>
            <seg n="3e26b5d0">
              Efter att ha bidragit till ISAF sedan årsskiftet 2001/02 avslutar
              alltså Sverige sitt militära bidrag till ISAF under 2014. Regeringens
              inriktning är dock att Sverige även efter maj 2014 ska bidra till
              det internationella samfundets ansträngningar när det gäller att
              stödja de afghanska säkerhetsstyrkorna, som nu har uppgiften att
              hantera säkerheten i landet. Sverige avser därför att bidra till
              den kommande utbildnings- och rådgivningsinsatsen. Det finns inget
              bra svenskt namn på den, utan den har nämnts under debatten i
              dag som RSM – Resolute Support Mission.
            </seg>
            <seg n="1da70011">
              Tanken finns fortfarande bara på planeringsstadiet, men det är
              en utbildningsinsats med fokus på utbildning, rådgivning och stöd
              till de afghanska säkerhetsstyrkorna. Det gäller stabs- och ledningsnivå,
              och tanken är att RSM ska kunna sättas upp under hösten 2014 och
              vara fullt operativt den 1 januari 2015. Sveriges bidrag till
              RSM planeras bestå av högst 50 personer på plats i Afghanistan,
              i huvudsak verksamma i de norra delarna av landet.
            </seg>
            <seg n="a688c48b">
              Innan den nya insatsen kan inledas måste det dock finnas en överenskommelse
              med afghanerna om insatsens innehåll. Jag nämnde tidigare frågor
              som handlade om det bilaterala säkerhetsavtalet mellan USA och
              Afghanistan, men det är naturligtvis också så att frågorna gällande
              mandat och det så kallade statusavtalet måste vara lösta. Hela
              planeringsarbetet med operationsplanen för RSM har därför skjutits
              upp, eftersom vi inte har ett bilateralt avtal och därmed inte
              heller ett statusavtal – ett så kallat Status of Forces Agreement.
              Vi hoppas att detta kan komma på plats så fort som möjligt. Då
              kan nämligen planeringen fortsätta.
            </seg>
            <seg n="a227055a">
              Regeringens inriktning, herr talman, är att Sverige ska bidra
              med rådgivare till de afghanska säkerhetsstyrkorna. Det är också
              regeringens inriktning att Sverige ska bidra med personal till
              de staber som leder RSM, både i norra Afghanistan och i Kabul,
              i syfte att få insyn och inflytande i missionens arbete. Men eftersom
              operationsplanen för insatsen ännu inte är färdig är det i dagsläget
              svårt att säga exakt vilka befattningar som kommer att vara möjliga
              för Sverige att söka.
            </seg>
            <seg n="5cb1331d">
              Sedan är tanken, herr talman, att det svenska bidraget till RSM
              ska kunna fasas in i takt med att förberedelserna för insatsen
              genomförs under hösten 2014. Då kan bidraget komma att verka under
              ISAF:s mandat under denna period.
            </seg>
            <seg n="0e05c8fa">
              Som sagts tidigare kommer personalen i det svenska bidraget till
              RSM inte att ha stridande uppgifter. Det är den inriktning som
              regeringen sedan tidigare gett uttryck för när det gäller den
              svenska utbildningsinsatsen.
            </seg>
            <seg n="bbb7f735">
              Herr talman! I takt med att vårt militära engagemang minskar
              ökar det civila engagemanget och det redan nu omfattande svenska
              biståndet till Afghanistan. Under den kommande tioårsperioden
              är ambitionsnivån ca 8,5 miljarder kronor.
            </seg>
            <seg n="0d33ddc8">
              Sverige bidrar också till EU:s polisinsats i Afghanistan, Eupol.
              Under 2013 har Sverige ökat stödet till Eupol. Inriktningen är
              att vårt bidrag ska ökas till ca 25 poliser i Mazar-e Sharif och
              Kabul.
            </seg>
            <seg n="c9d27db1">
              Herr talman! Avslutningsvis vill jag återigen understryka att
              vi ska vara stolta och tacksamma över de insatser som har gjorts.
              De kvinnor och män som deltar och har deltagit i insatsen har
              gjort ett viktigt arbete. Tillsammans med just nu 48 andra länder
              inom ISAF har Sverige kunnat bidra till fred och säkerhet i vår
              omvärld. Ett säkert Afghanistan gagnar inte bara det afghanska
              folket utan hela regionen och i förlängningen också vår egen säkerhet
              i Europa och i Sverige.
            </seg>
            <seg n="5a873dfc">
              Samtidigt har vi efter tolv års bidrag till ISAF många lärdomar
              och erfarenheter att hämta in. Utvärderingar kommer att göras,
              dels av ISAF, dels av bidragande länder. Min avsikt som försvarsminister
              är att vi ska genomföra en nationell utvärdering, där olika dimensioner
              av vårt engagemang i Afghanistan kommer att utvärderas.
            </seg>
          </u>
          <note type="speaker" n="23d57027">
            Anf. 188 TORBJÖRN BJÖRLUND (V) replik:
          </note>
          <u who="torbjorn_bjorlund_e4a89e" xml:id="i-4e4cda7a2cc3bc29-2" n="9a87144d">
            <seg n="6d2ccf40">
              Herr talman! Försvarsministern lyfte fram några intressanta saker.
            </seg>
            <seg n="ae95cc0f">
              Vi talar om RSM som en utbildningsinsats. Frågan är vad Sveriges
              insats ska vara i den utbildningen. Man ska utbilda säkerhetsstyrkor
              och poliser att klara av någonting som blir kvar efter att de
              utländska trupperna har försvunnit. Vad är det? Misstanken finns
              att det kommer att fortsätta som ett krig mot talibanerna. Är
              det så att afghanska säkerhetsstyrkor ska fortsätta talibankriget?
            </seg>
            <seg n="0da323d3">
              Min andra fråga gäller avtalet som försvarsministern var inne
              på.
            </seg>
            <seg n="becb5cf4">
              Det finns inget avtal om RSM i dag. Vad jag förstår finns det
              vissa krav från USA:s sida för att det ska ingås. Det talas om
              att man till exempel vill ha permanenta militärbaser kvar i Afghanistan
              med bombflyg och specialstyrkor. Dessutom kräver USA åtalsimmunitet
              för krigsförbrytelser i Afghanistan för att ingå avtalet, enligt
              uppgift. Är det sådant som vi ska gå in i? Är det så man ska styra
              upp utbildningsinsatsen RSM? Är det detta som gäller? Jag tycker
              att det finns många frågetecken för att det här ska vara någonting
              som fortsätter.
            </seg>
            <seg n="3c9d9059">
              Försvarsministern var också inne på att det inte finns några
              garantier för att det här kommer att bli av. Det innebär alltså
              att vi skulle vara kvar under ISAF:s paraply hela år 2014. När
              försvinner vi då egentligen från Afghanistan, och när försvinner
              vi i så fall från ISAF? Är vi borta 2015? Finns det garantier
              för det, eller kommer det att fortsätta? Regeringen har bemyndigat
              att ha kvar svenska styrkor hela året, ända fram till december
              2014.
            </seg>
            <seg n="31d4d81d">
              Frågan är vad det här leder till egentligen. Kan vi dra bort
              alla styrkor och vara borta från ISAF:s paraply i maj 2014? Vad
              kommer det att bli av det här? De här frågorna är väldigt frapperande,
              tycker jag, och dessa måste man ha svar på för att gå in i en
              sådan här insats.
            </seg>
          </u>
          <note type="speaker" n="df479a66">
            Anf. 189 Försvarsminister KARIN ENSTRÖM (M) replik:
          </note>
          <u who="karin_enstrom_99ddb6" xml:id="i-43dcb9613f7ced5c-10" n="6f45252c">
            <seg n="ccdf6b7f">
              Herr talman! Vänsterpartiet har ju varit emot allt detta hela
              tiden. Man har tydligen inte ens tid att vänta på att det här
              ska avvecklas i god ordning utan har ännu mer bråttom.
            </seg>
            <seg n="407e827b">
              Det vi vet är att ISAF har haft ett tydligt mandat från FN:s
              säkerhetsråd under hela tiden och en inbjudan från Afghanistans
              regering. Det är utifrån detta som Sverige har skickat sitt bidrag
              till att delta i ISAF:s olika insatser.
            </seg>
            <seg n="20e88ab9">
              Här måste vi inse både verklighet och fakta, att Sverige inte
              ensamt kan klara av att göra den här typen av insatser, utan här
              är vi beroende av att också andra länder är med och ställer upp.
              Jag sade att det är 48 länder förutom Sverige. När det var som
              flest tror jag att det var kring 50 länder som bidrog till ISAF.
              Det visar på bredden i det stöd som har funnits för att försöka
              få Afghanistan till en någorlunda säker och demokratisk plats
              där flickor kan få gå i skolan, en plats som inte är en tillflyktsort
              för kriminalitet och terrorism. Men det är tydligen inte nog.
            </seg>
            <seg n="32cfad0b">
              Det som jag har försökt beskriva är just att vi är beroende av
              andra länder. Därför måste det finnas avtal. Det blir väldigt
              svårt för Sverige att skriva ett eget avtal tillsammans med 48
              andra länder, ett separat avtal med Afghanistans regering.
            </seg>
            <seg n="a5870c3f">
              Vi behöver spelregler, självklart, efter december 2014. Men planen
              är väldigt tydlig, och det är precis det som står i propositionen
              – jag vet inte vad Vänsterpartiet har för annan uppfattning –
              nämligen att ISAF ska avvecklas i god ordning under 2014, att
              det svenska bidraget ska avvecklas under 2014 och att mandatet
              räcker fram till den 31 december 2014.
            </seg>
          </u>
          <note type="speaker" n="fd237bbf">
            Anf. 190 TORBJÖRN BJÖRLUND (V) replik:
          </note>
          <u who="torbjorn_bjorlund_e4a89e" xml:id="i-4e4cda7a2cc3bc29-3" n="9a87144d">
            <seg n="c30ed2a7">
              Herr talman! Jag tycker inte att jag fick svar på mina frågor
              egentligen.
            </seg>
            <seg n="a0f13856">
              Vi i Vänsterpartiet har varit kritiska mot den militära insatsen
              hela tiden, men inte mot den civila. Det är den civila insatsen
              som har kunnat skapa allt det som alla har talat så gott om. Det
              är den som har varit förutsättningen för att det skulle bli någonting
              av det här över huvud taget.
            </seg>
            <seg n="da013f87">
              Om inte afghanerna eller FN går med på USA:s krav på att få ha
              kvar militärbaser i Afghanistan och att få åtalsimmunitet mot
              krigsförbrytelser, då blir inte RSM-avtalet av. Vad händer då?
              Kommer RSM att avbrytas bara? Blir det ingenting av det? Tar det
              stopp?
            </seg>
            <seg n="7f34b36b">
              Om man inte får ett sådant beslut och om vi har fattat beslut
              om att Sverige ska delta i RSM i alla fall, vad händer i sådana
              fall? Tar allting stopp? Blir vi kvar i Afghanistan under ISAF:s
              paraply hela 2014? Vad händer efter 2014 om det inte blir av?
            </seg>
            <seg n="9d471380">
              Frågan är vad syftet är med RSM. Är det att utbilda säkerhetsstyrkor
              och polis till att hantera säkerhet eller att föra krig? Vad ingår
              i utbildningsinsatsen egentligen? Det finns naturligtvis ett stort
              frågetecken kring vad insatsen egentligen kommer att mynna ut
              i om vi drar oss ur ISAF 2014.
            </seg>
            <seg n="e00ab7e7">
              Vår inställning har varit att vi måste ha en handlingsplan för
              att dra oss ur militärt redan före sommaren, och sedan ska ingenting
              fortsätta. Vi bör inte vara med på det här, för det leder ingenstans.
              Det är just det som är problemet.
            </seg>
            <seg n="68029067">
              Vi vill ha mer civilt bistånd för att klara av det här och inte
              några militära insatser. Risken är att RSM blir en fortsättning
              på det som har varit nu, en ISAF-insats som egentligen har ett
              annat namn. Det är vårt stora dilemma, tycker jag. Om vi inte
              hanterar det kommer vi att hamna i en sits där vi återigen får
              titta på om vi ska vara kvar i Afghanistan militärt i alla fall,
              därför att vi inte kommer ur det.
            </seg>
          </u>
          <note type="speaker" n="5cabb586">
            Anf. 191 Försvarsminister KARIN ENSTRÖM (M) replik:
          </note>
          <u who="karin_enstrom_99ddb6" xml:id="i-43dcb9613f7ced5c-11" n="6f45252c">
            <seg n="a4b94376">
              Herr talman! När det gäller RSM och planeringen för den har vi,
              vilket jag också sade i början av mitt anförande, fått stor uppskattning,
              och nog inte bara Sverige utan hela ISAF, för de insatser som
              vi har gjort för säkerheten i Afghanistan som gör att bland annat
              biståndet har kunnat verka. Detta bidrag har vi fått ett tack
              för. Det får vi när vi träffar olika afghanska företrädare och
              företrädare både för politiken och för frivilligorganisationer,
              NGO:er.
            </seg>
            <seg n="e192ba1c">
              När vi träffar företrädare, både politiker och från alla håll,
              säger de: Vi behöver ha fortsatt hjälp och stöd. Då menar man
              inte bara i form av biståndsinsatser, utan man behöver fortsatt
              hjälp för att kunna upprätthålla förmågan när det gäller de säkerhetsstrukturer
              som finns i Afghanistan. Det gäller både den afghanska armén och
              afghanernas egen polis, lokal och nationell.
            </seg>
            <seg n="90b2e535">
              Man bönar och ber om att olika länder ska vara kvar för att stödja.
              Det handlar om rådgivning, utbildning och stöd. Det är uppenbart
              att detta kommer att bli Resolute Support Missions uppgift.
            </seg>
            <seg n="d3b83a33">
              För att inte alla länder först ska åka hem och sedan komma tillbaka
              nästa dygn med en helt ny mission är tanken att det ska bli en
              smidig övergång och att denna mission ska kunna vara i gång redan
              från den första januari 2015.
            </seg>
            <seg n="11d2d8e1">
              För svensk del är det solklart; det är bara att läsa propositionen.
              Vår insats i ISAF kommer att avslutas. Vi har ett ansvar för att
              ta hem saker från Afghanistan; vi ska inte lämna sådant kvar.
              Vi ska också ha en möjlighet att fortsätta stödja Afghanistans
              utveckling genom RSM.
            </seg>
          </u>
          <note type="speaker" n="88804965">
            Anf. 192 JULIA KRONLID (SD):
          </note>
          <u who="julia_kronlid_4ece83" xml:id="i-4e28f0ec3151b18d-9" n="6318d646">
            <seg n="37259a6b">
              Herr talman! Heder åt alla uthålliga ledamöter denna sena afton.
            </seg>
            <seg n="d155cb80">
              All heder också åt våra svenska militärer som trots svåra förutsättningar
              gjort det bästa möjliga av situationen och insatsen.
            </seg>
            <seg n="c6895b9e">
              Herr talman! År 2014 går, som vi har hört, den militära insatsen
              i Afghanistan mot sitt slut. Samma år står också Afghanistan inför
              ett viktigt presidentval. Hur framtiden kommer att te sig för
              landet är osäkert, men vi vet att landet är ett av de fattigaste
              i världen och fortfarande har stora behov av bistånd.
            </seg>
            <seg n="f85498ee">
              I regeringens strategi för Afghanistan framkommer att Sverige
              liksom andra givarländer, i enlighet med Kabulprocessen, har åtagit
              sig att kanalisera minst 50 procent av stödet genom den afghanska
              regeringens system och öka anpassningen till nationella system
              och prioriteringar.
            </seg>
            <seg n="246d27ac">
              I propositionen framgår också att den pågående största insatsen
              inom svenskt bistånd till Afghanistan är stödet till Världsbankens
              fond för Afghanistans återuppbyggnad där inriktningen är att stödja
              den afghanska förvaltningen på central, regional och lokal nivå.
              Det framgår även i propositionen att vi genom stöd till den afghanska
              ekonomin kan bidra till att stärka landets möjligheter att stå
              på egna ben.
            </seg>
            <seg n="6adc04c2">
              Även om vi kan instämma i att det finns goda syften med denna
              typ av bistånd för att stärka förvaltningen menar vi att det finns
              uppenbara risker med denna inriktning på biståndet till Afghanistan.
            </seg>
            <seg n="61151796">
              Regeringen själv framhåller i strategin för Afghanistan att få
              framsteg har åstadkommits avseende afghanska myndigheters kapacitet
              att hantera ökade resursflöden. Det framgår även att den politiska
              viljan och förmågan att hantera frågor om korruption och bristande
              respekt för mänskliga rättigheter kan ifrågasättas. Jag har inte
              sett några indikationer på att några förbättringar har skett i
              dessa avseenden.
            </seg>
            <seg n="1b1bcd97">
              Det finns också rapporter om omfattande korruptionsproblem och
              om pengar som forslas ut ur landet. Enligt Transparency Internationals
              korruptionsindex ligger Afghanistan på delad sista plats vad gäller
              omfattning av korruption.
            </seg>
            <seg n="9278be36">
              För att biståndspengar ska kunna kanaliseras via den afghanska
              regeringens system måste det ställas tydligare villkor på afghanska
              myndigheter att visa en större politisk vilja att hantera den
              omfattande korruptionen, och vi måste se resultat. Konsekvensen
              blir annars att biståndet genom korruption riskerar att bidra
              till ändamål det långt ifrån är avsett till.
            </seg>
            <seg n="a6d059dc">
              Herr talman! Sverigedemokraterna vill snarare se ett bistånd
              som når fram till de fattigaste och mest utsatta i landet. Det
              tror vi inte uppnås genom att kanalisera en så stor del av biståndet
              via den afghanska regeringens system när korruptionen fortfarande
              är så omfattande i landet.
            </seg>
            <seg n="98ec0ced">
              Herr talman! Två av de mest utsatta grupperna i landet är kvinnor
              och barn. Insatser inriktade på hälsa, skydd och utbildning för
              kvinnor och barn anser vi därför vara av vikt. Insatser genom
              organisationer i civila samhället, humanitärt bistånd och hjälp
              till flyktingar i närområdet är något vi prioriterar i biståndet,
              och vi menar att Sverige i högre grad bör prioritera den typen
              av insatser i Afghanistan.
            </seg>
            <seg n="d3ce9270">
              Svenska Afghanistankommittén har verkat i landet i 30 år och
              klarat av att genomföra insatser även innan några västliga trupper
              fanns i landet.
            </seg>
            <seg n="29fa858d">
              Svenska Afghanistankommittén riktar sig särskilt till kvinnor,
              barn och människor med funktionsnedsättning och genomför insatser
              inom utbildning, hälsovård, landsbygdsutveckling och rehabilitering
              av människor med funktionsnedsättning. De har 6 000 anställda
              varav 99 procent är afghaner från lokalbefolkningen. De riktar
              särskilt in sig på att nå ut till de allra mest utsatta grupperna,
              och därför bedrivs arbetet på den fattiga afghanska landsbygden.
            </seg>
            <seg n="148b1bdd">
              Sådant arbete bör prioriteras högre än att kanalisera bistånd
              via myndigheter i ett land som har den högsta korruptionen i världen.
            </seg>
          </u>
          <note n="0931ca97">
            I detta anförande instämde Mikael Jansson (SD).
          </note>
          <note n="76b4e8fe">
            Överläggningen var härmed avslutad.
          </note>
          <note n="1e5429dd">
            11 § Vissa frågor om behörighet för personal i hälso- och sjukvården
            och socialtjänsten
          </note>
          <note type="speaker" n="5fee033d">
            Anf. 193 HELENA BOUVENG (M):
          </note>
          <note n="b88df614">
            Herr talman! I kväll behandlar vi propositionen beträffande viss
            behörighet för personal i hälso- och sjukvården och socialtjänsten
            samt ett antal motioner som väckts med anledning av propositionen.
          </note>
          <u who="helena_bouveng_63a0a5" xml:id="i-8b6a0f1656263d99-0" n="9a965bf7" prev="i-8ba4656521c4ac42-0">
            <seg n="594a9bdf">
              Specialistutbildning för sjuksköterskor har vi valt att dra ur
              vid detta tillfälle, men vi har all anledning att komma tillbaka
              till denna viktiga fråga.
            </seg>
            <seg n="c41e1f26">
              Utbildningen för tandhygienisterna ligger kvar. Som moderat vill
              jag vara tydlig med att vi är för utbildning och kompetens. Dessutom
              ska det löna sig att vidareutbilda sig, vilket oppositionen inte
              verkar tycka med tanke på förra veckans votering.
            </seg>
            <seg n="d84425c5">
              Herr talman! Det finns stöd för Behörighetsutredningens förslag
              att förlänga tandhygienistutbildningen. Samtidigt konstaterar
              vi att nästan 60 procent av studenterna utbildar sig ett tredje
              år och att den ettåriga påbyggnadsutbildningen erbjuds vid ett
              stort antal lärosäten. Det finns med andra ord redan stora möjligheter
              för de tandhygienister som önskar att gå det tredje året.
            </seg>
            <seg n="ebc25b93">
              Vad oppositionen inte heller respekterar, med tanke på förra
              veckans votering, är den rambeslutsmodell som riksdagen använt
              för att besluta om statens budget och som varit en starkt bidragande
              faktor till den goda utvecklingen av de offentliga finanserna
              sedan mitten av 1990-talet.
            </seg>
            <seg n="46e666f4">
              Förslaget om en förlängd tandhygienistutbildning från nuvarande
              två till tre år innehåller inga uttryckliga budgetpåverkande förslag
              för 2014, men kan enligt finansutskottet innebära nya utgifter
              för staten. Därför ska detta beredas noggrant, och utgiftspåverkande
              beslut ska fattas inom ramen för ordinarie budgetprocess.
            </seg>
            <seg n="ae541c41">
              Likt finansutskottet respekterar och följer Alliansen fortsatt
              den ordning som tjänat vårt land så väl under lång tid.
            </seg>
            <seg n="5742d15f">
              Herr talman! Jag ska uppehålla mig lite extra vid de nya reglerna
              i socialtjänstlagen. De nya reglerna innebär att det införs krav
              på behörighet för att få utöva vissa uppgifter inom den social
              barn- och ungdomsvården. Det är jättebra.
            </seg>
            <seg n="3ca861ed">
              Varje dag tar dessa människor beslut om mycket omfattande stödjande
              och helt frivilliga insatser men också tvingande beslut som måste
              fattas, ibland mot både föräldrars och barns vilja. Ibland tas
              också beslut om att inte fatta beslutet trots allt. Ibland blir
              konsekvenserna bra, ibland mindre bra.
            </seg>
            <seg n="7848a019">
              De är dessutom starkt ifrågasatta av en oförstående omgivning,
              ibland utifrån ståndpunkten att socialtjänsten trots upprepade
              anmälningar inte gjorde någonting eller att den helt utan grund
              och på en anonym anmälan slog en familjs liv i spillror. Jag tror
              att ni känner igen dessa ord från löpsedlarna.
            </seg>
            <seg n="96360934">
              Vad jag vill säga är att socialsekreterare som utreder och förbereder
              svåra beslut om socialt utsatta barn alltför sällan möts av den
              respekt och uppskattning som deras svåra arbetsuppgifter motiverar.
            </seg>
            <seg n="1d6c7c6c">
              Mycket har hänt under de senaste åren, och utredningar om och
              reformer av den sociala barn- och ungdomsvården har varit viktiga.
              Barnens ställning i socialtjänstens arbete har stärkts påtagligt.
            </seg>
            <seg n="e847dd31">
              Kraven på kompetens har skärpts, och tillsynen har stärkts. Det
              är alla viktiga steg på vägen mot ett mer kvalificerat stöd till
              socialt utsatta barn och för en mer respekterad socialtjänst.
            </seg>
            <seg n="ef0f033e">
              Herr talman! Med denna proposition tar vi ytterligare ett steg
              för att säkerställa att socialt utsatta bemöts av god kompetens.
              Det är krav på socionomexamen eller likvärdig examen när det kommer
              till frågor som bedömning av om utredning behövs, utredning och
              bedömning av behovet av insatser eller andra åtgärder samt uppföljning
              av beslutade insatser.
            </seg>
            <seg n="16bcbee0">
              Några här i kammaren har ifrågasatt ordet relevant i stället
              för likvärdig. Jag tror att relevant är bra, för vi vet alla att
              själva socionomexamen är en generell utbildning som ska ligga
              till grund för många olika inriktningar efter avslutade studier.
              Vi som har träffat socialsekreterare runt om i landet vittnar
              om att det krävs betydligt mer än så när tuffa beslut ska fattas,
              inte minst inom områden som gäller både juridik och medicin. Tillgång
              till handledare, rutinerade mentorer men också rena fackkunskaper
              är avgörande om besluten ska bli bra.
            </seg>
            <seg n="e062562c">
              Med det sagt vill jag ändå tala om vikten av att vi går framåt,
              ständigt utvecklar den sociala praktiken och hittar evidens och
              excellens.
            </seg>
            <seg n="8cfe1a25">
              Herr talman! Visst ligger det nära till hands att jämföra med
              hälso- och sjukvårdspersonal både när det gäller behörighet och
              legitimation. Det finns ingen här som skulle acceptera att en
              icke-kirurg gjorde kirurgiska ingrepp utan varken legitimation
              eller utbildning. Då kan man tycka att detta också borde gälla
              de mest utsatta barnen. Jag tilltalas av den tanken. Detta kommer
              att ta tid. Det ska nog också få göra det och ske i en takt där
              professionens kompetens och utbildning successivt stärks. Det
              ser jag fram emot.
            </seg>
            <seg n="2749970c">
              I förlängningen är det viktigt att titta på själva ansvarsfrågan.
              En läkare kan bli av med sin legitimation då han har det medicinska
              ansvaret. Inom det sociala är det i svåra fall socialnämnden och
              ytterst Förvaltningsdomstolen som har avgörandet i sin hand. Innan
              vi kräver ett specifikt utbildnings- och specialiseringskrav och
              ansvarsfrågan är noggrant analyserad förminskas frågan enbart
              till en symbolisk form och statusfråga. Jag anser att dessa barn
              förtjänar betydligt bättre.
            </seg>
          </u>
          <note n="7f612856">
            Med detta, herr talman, yrkar jag bifall till utskottets förslag,
            utom under punkt 4.
          </note>
          <note type="speaker" n="4e7af18d">
            Anf. 194 AGNETA LUTTROPP (MP):
          </note>
          <u who="agneta_luttropp_1e8337" xml:id="i-513ff531b9f39ff8-15" n="f95a77b5">
            <seg n="45bc9175">
              Herr talman! Jag står givetvis bakom alla Miljöpartiets reservationer,
              men för tids vinnande yrkar jag bifall till reservationerna 2
              och 4.
            </seg>
            <seg n="174059f4">
              Att personalförsörjningen fungerar är grunden för all vård. Som
              patient vill man känna sig trygg med att det finns en fungerande
              vård den dag man behöver det – en sjukvård med kompetent personal
              som arbetar enligt de senaste rönen och har tid och möjlighet
              när det gäller sina patienter.
            </seg>
            <seg n="9723c324">
              De som utbildar sig inom vården vill å sin sida ha bra arbetsvillkor
              med utvecklingsmöjligheter för att kunna ägna sig åt det de är
              bra på.
            </seg>
            <seg n="4cccabc5">
              Herr talman! I många länder har sjuksköterskor en mindre avancerad
              yrkesroll än i Sverige. Det finns dock en del länder där sjuksköterskans
              roll tvärtom har lyfts upp ännu mer, bland annat i England genom
              så kallade advanced nurses. Det finns även i Danmark.
            </seg>
            <seg n="849ef879">
              Tanken är att sjuksköterskor med specialistkompetens kan få mycket
              mer självständiga roller än i dagsläget. Välutbildade och erfarna
              sjuksköterskor kan ta över en del av det som läkare gör i dag
              och som inte nödvändigtvis behöver kräva läkarexamen att utföra.
              Det går att tänka lite annorlunda, och det är dags att öppna för
              tanken på advanced nurses även i Sverige.
            </seg>
            <seg n="12180557">
              Det finns vissa utbildningar med denna inriktning som har startat
              i Sverige, till exempel Linnéuniversitetet i Växjö. Det råder
              dock oklarheter om de verkligen leder till det som utbildningen
              i praktiken går ut på och om sjuksköterskorna verkligen får ett
              utökat ansvar.
            </seg>
            <seg n="c85098f6">
              Det finns i dag heller ingen svensk yrkestitel som motsvarar
              detta i Sverige, men vi i Miljöpartiet vill att regeringen utreder
              möjligheterna och återkommer med förslag på hur en sådan utbildning
              skulle kunna inrättas.
            </seg>
            <seg n="1641d536">
              Herr talman! För socionomer som arbetar med utredningar och bedömningar
              av barn som riskerar att fara illa föreslås ändringar i socialtjänstlagen
              3 kap. Kraven är bland annat att handläggare ska ha avlagt svensk
              socionomexamen eller annan relevant examen på grundnivå. Begreppet
              relevant anser vi inte vara bra i detta sammanhang. Även om riktlinjer
              utformas om vad som är relevant finns risken att arbetsgivare
              gör en bedömning som inte tillräckligt säkrar det som lagändringen
              är tänkt att göra.
            </seg>
            <seg n="a2eaad54">
              Jag skulle kunna dra en parallell när det handlar om lärare.
              Vi har haft det så innan legitimationen kom till. Det vet nog
              alla här att det var väldigt många lärare som fungerade och var
              lärare utan att ha erforderliga kunskaper därför att man tolkade
              det på ett sätt som egentligen inte var meningen. Därför tycker
              vi att det är viktigt att detta syns.
            </seg>
            <seg n="4ab79352">
              Vi anser att det är bättre med begreppet likvärdig examen på
              grundnivå som både Socialstyrelsen och Akademikerförbundet föreslagit.
              Vi tror naturligtvis på deras professionella syn på det här och
              att de vet bättre än vi politiker vad som krävs och vad som går
              hem.
            </seg>
            <seg n="eb6f118e">
              Behörighetsutredningen föreslog att det i lag ska framgå att
              den som saknar tidigare erfarenhet av de arbetsuppgifter som är
              reglerade ska få en lämplig introduktion och stöd i yrket under
              minst ett år.
            </seg>
            <seg n="042a5697">
              Under förra veckan hade vi besök av Akademikerförbundet i utskottet.
              Då gällde det inte just denna fråga, men det handlade ändå om
              introduktion. De sade att det många gånger, i svåra fall, var
              nyutexaminerade socionomer som utan introduktion fick agera som
              handläggare.
            </seg>
            <seg n="8550804a">
              Regeringen har valt att inte gå på det förslaget utan skriver
              i stället i sista stycket av den föreslagna lagtexten att Socialnämnden
              ansvarar för att den handläggare som självständigt utför arbetsuppgifter
              som avses har tillräcklig erfarenhet för uppgiften.
            </seg>
            <seg n="87a6c120">
              Vi ser att detta långt ifrån alltid är fallet i dag, och det
              vill vi göra någonting åt.
            </seg>
            <seg n="a2007874">
              Även om det inte tidigare stått i lagen har det varit ganska
              självklart att arbetsgivaren ansvarar för att den som anställs
              ska kunna utföra arbetsuppgifterna på ett tillräckligt bra sätt.
              Uppenbarligen har det inte alltid blivit så. Alltför många oerfarna
              har förväntats utföra det som kanske är socialtjänstens svåraste
              arbetsuppgifter.
            </seg>
            <seg n="a878f767">
              Jag tror att vi är många som har besökt socialkontor som skulle
              kunna säga: Ja, så är det ofta.
            </seg>
            <seg n="dd4ef96e">
              Vi tycker därför att det är fullt rimligt att föreslå den ändring
              som utredningen menade skulle öka skyddet. Det handlar om att
              öka skyddet för barnen. Det bör tas in i lagtexten att den som
              saknar tidigare erfarenhet av de arbetsuppgifter som är reglerade
              ska få en lämplig introduktion och stöd i yrket under minst ett
              år.
            </seg>
            <seg n="3e0b105f">
              Återigen är detta samma idé som Alliansen har fört in när det
              gäller lärarlegitimation. Man ska ha en introduktion under ett
              år.
            </seg>
            <seg n="e4d36d2d">
              Herr talman! Både remissinstanser och Behörighetsutredningen
              gav stöd för att tandhygienistutbildningen ska förlängas från
              två till tre år. Men regeringen har svarat att det inte finns
              tillräckliga skäl för en förlängning av utbildningen.
            </seg>
            <seg n="e09f2c59">
              I dag är tandhygienister den enda legitimerade yrkesgrupp som
              inte har en treårig utbildning. Miljöpartiet är glada att motioner
              om förlängd utbildningstid får genomslag i verkligheten med bland
              annat utvecklingsmöjligheter för yrkesgruppen.
            </seg>
          </u>
          <note type="speaker" n="59307715">
            Anf. 195 BARBRO WESTERHOLM (FP):
          </note>
          <u who="barbro_westerholm_2d1903" xml:id="i-fdaba8de4a3502e6-7" n="a49de503">
            <seg n="2ec33716">
              Herr talman! Det här betänkandet grundar sig på en proposition
              om behörighet för personal inom hälso- och sjukvården och socialtjänsten,
              och den är angelägen. Den är ett led i Folkpartiets och Alliansens
              strävan att ha högsta kvalitet och bästa kompetens hos medarbetare
              inom hälso- och sjukvården och socialtjänsten samtidigt som vi
              ska ha ett kostnadseffektivt utnyttjande av de här yrkesgrupperna
              och av den medicinska teknik och andra behandlingsmetoder och
              åtgärder som vidtas.
            </seg>
            <seg n="72634a2f">
              Det är här frågan om specialistsjuksköterskorna kommer in som
              vi skjuter på nu. De är en viktig grupp i hälso- och sjukvården
              och i den utveckling som vi ser som innebär att man överför uppgifter
              från läkarkåren till andra välutbildade personalgrupper i hälso-
              och sjukvården.
            </seg>
            <seg n="2af49fe2">
              Det här är en trend som finns i hela världen och som har visat
              sig vara väldigt bra. När vi förde över ansvaret till barnmorskor
              att ge sex- och samlevnadsundervisning och skriva ut p-piller
              visade det sig att de faktiskt var bättre än gynekologerna på
              att göra de här insatserna. Vi ser detsamma när det gäller medicinska
              aborter. Det är nu ett naturligt led att sjuksköterskor med specialistkompetens
              tar på sig en del uppgifter som läkarna kan avlastas från och
              därmed få tid att utnyttja de nya medicinska framsteg som kommer
              och som kräver läkarkompetens. På det sättet frigör vi läkarresurser
              till förmån för patienterna.
            </seg>
            <seg n="903c6dca">
              På samma sätt är det inom tandvården. Jag sitter i Nämnden för
              statligt tandvårdsstöd, och när vi diskuterar referenspriser och
              sådant kommer tandhygienisterna in alltmer i bilden som den personalgrupp
              som på ett bra sätt kan ta hand om till exempel äldres tandhälsa,
              enklare undersökningar och så vidare.
            </seg>
            <seg n="1fb25b77">
              Socialtjänsten har lidit av att inte bygga på samma evidens som
              hälso- och sjukvården, och den har inte haft samma höga krav på
              kompetens som hälso- och sjukvården. Nu för vi in det här inom
              socialtjänsten. De nya reglerna innebär att det införs krav på
              behörighet för att få utföra vissa uppgifter inom den sociala
              barn- och ungdomsvården. Helena Bouveng uttryckte tydligt att
              det handlar om en klientgrupp som är oerhört sårbar, och det är
              knepiga ställningstaganden som ska göras. Nu måste socialnämnden
              ställa krav på att de som utför de här uppgifterna också har kompetens
              och fallenhet för att göra det.
            </seg>
            <seg n="666eb33f">
              En sak vill jag ta upp här som är väldigt styvmoderligt behandlad.
              Jag har inga yrkanden, men jag vill ändå lyfta den här frågan
              för att den ska återfinnas i riksdagsprotokollet och förhoppningsvis
              också nå Regeringskansliet när man arbetar med frågor kring alternativ
              medicin och komplementär medicin.
            </seg>
            <seg n="9435af26">
              Det handlar om Finn Bengtssons motion om icke legitimerade personers
              utövning av psykiatrisk vård. Jag har också motionerat i det ämnet
              men avstod i höstas för att jag insåg att det skulle bli förenklad
              behandling av min motion, eftersom jag har väckt den vid tidigare
              tillfällen. Vad det rör sig om är den så kallade kvacksalverilagen
              som finns införd i hälso- och sjukvården och som talar om vilka
              sjukdomar som man inte får behandla om man inte har läkarlegitimation
              eller annan behörighet inom hälso- och sjukvården. Där finns cancer
              till exempel, men det som inte finns är psykisk sjukdom.
            </seg>
            <seg n="fd3405fe">
              Vi ser en flora av institut och terapeuter som utövar verksamhet
              som är inne på psykiatrins tassemarker. Man kan bli sorgeterapeut
              på ett par tre dagar, och sedan har man en titel som gör att man
              kan hjälpa människor i sorgesituationer av olika slag, depressioner
              och så vidare. Det är inte acceptabelt.
            </seg>
            <seg n="2ce158be">
              Jag vill på det här sättet tydligt lyfta fram Finn Bengtssons
              viktiga motion. Jag hoppas att Regeringskansliet sedan läser det
              här protokollet och ser över situationen, för vi kan inte fortsätta
              på det här sättet. Kvacksalverilagen härrör från 1961, tror jag,
              och har inte rörts sedan dess av olika skäl under olika regeringar.
              Men nu är det dags, tycker jag.
            </seg>
          </u>
          <note type="speaker" n="6c635028">
            Anf. 196 KARIN ÖSTRING BERGMAN (C):
          </note>
          <u who="unknown" xml:id="i-fd84ab277c99849f-2" n="f2ffbe1f">
            <seg n="a065cc91">
              Herr talman! I betänkandet vi nu debatterar finns förslag till
              ändring i tio lagar. Jag är för alla, men det förslag som jag
              ser extra positivt på är de tillkommande paragraferna i socialtjänstlagen
              som gäller krav på behörighet för att få utföra vissa uppgifter
              och förtydligande av socialnämndens ansvar inom den sociala barn-
              och ungdomsvården. Allt som kan förbättra barns ställning är bra.
            </seg>
            <seg n="10521f66">
              Beslutspunkt 4 är ett förslag som rör budget 2015 innan vi tagit
              beslut om budget 2014. Jag ser inte meningen med att springa i
              förväg med ett förslag om att förlänga tandhygienistutbildningen
              med ett år när det redan finns goda möjligheter för dem som vill
              gå ett tredje år att göra det. Jag anser i stället att det förslaget
              ska behandlas inom ramen för den ordinarie budgetprocessen, eftersom
              det har ekonomiska konsekvenser.
            </seg>
          </u>
          <note n="6e7225ca">
            Herr talman! Jag yrkar bifall till förslaget i betänkande SoU2
            frånsett beslutspunkt 4.
          </note>
          <note type="speaker" n="78d34b4c">
            Anf. 197 PER RAMHORN (SD):
          </note>
          <u who="per_ramhorn_ce43b3" xml:id="i-05f48c381b78d971-3" n="206715d0">
            <seg n="20712b1a">
              Herr talman! Vi ska nu, denna sena kväll, debattera propositionen
              Vissa frågor om behörighet för personal i hälso- och sjukvården
              och socialtjänsten. Ett av områdena berör tandhygienistutbildningens
              längd.
            </seg>
            <seg n="759325d8">
              Tandhygienistyrket blev legitimationsyrke 1991. Beslutet motiverades
              då med att arbetsuppgifterna ansågs kräva kvalificerat kunnande
              och skicklighet men också att arbetet i hög grad är självständigt.
              För att få legitimation krävs två års högskolestudier som leder
              till yrkesexamen. Tandhygienist är i dag det enda av 21 reglerade
              yrken inom hälso- och sjukvården som bara har en tvåårig utbildning.
              Övriga har minst en treårig utbildning.
            </seg>
            <seg n="3483931d">
              En förlängning av utbildningen har föreslagits från flera håll,
              bland annat från Socialstyrelsen som anser att en förlängning
              till tre år av grundutbildningen gör tandhygienisterna bättre
              rustade för ett livslångt lärande inom yrket. Även Högskoleverket
              har sedan 15 år tillbaka påpekat att den nuvarande tvååriga utbildningen
              har svårt att uppnå högskolemässig nivå.
            </seg>
            <seg n="b5ef5a84">
              Behörighetsutredningen har även den föreslagit att utbildningen
              ska förlängas från två till tre år. Av 35 remissinstanser som
              har yttrat sig i frågan har samtliga ansett att man ska förlänga
              utbildningen från två till tre år.
            </seg>
            <seg n="8a04b7d9">
              Herr talman! Därför är det glädjande att vi i dag kan besluta
              om att regeringen bör få i uppdrag att ta fram ett förslag om
              att förlänga tandhygienistutbildningen från två till tre år.
            </seg>
          </u>
          <note n="72e39f90">
            Jag yrkar bifall till reservationerna 1 och 2.
          </note>
          <note type="speaker" n="6672cbb9">
            Anf. 198 EVA OLOFSSON (V):
          </note>
          <u who="eva_olofsson_7c489a" xml:id="i-c9ecef348d120fc1-13" n="281f29fc">
            <seg n="1a7741c4">
              Herr talman! Jag vill börja med att yrka bifall till reservationerna
              4 och 5 som gäller den sociala barnavården.
            </seg>
            <seg n="cd5c1658">
              Jag är glad att vi har en majoritet i utskottet som är för att
              tandhygienisterna nu ska få en treårig utbildning. Det är ett
              gammalt krav. Högskoleverket har haft det uppe i 15 år och Socialstyrelsen
              i flera år. Det handlar om att man ska få den kunskap och evidens
              som ger möjlighet att gå vidare och lära sig att forska med mera.
              Jag har svårt att se varför regeringen inte har kunnat lägga fram
              kravet. Det är inget dyrt krav. Det är ett krav som har drivits
              länge och ett krav som det finns fullständig enighet om hos alla
              olika instanser som har tagit ställning till det.
            </seg>
            <seg n="feab4402">
              Det låter krystat från allianspartierna när de försöker förklara
              varför det inte skulle gå. Ganska många läser visserligen detta
              frivilligt, men det handlar om att lyfta upp hela yrket och att
              alla ska få en grund för att förbättra tandvården. Det handlar
              också om att få den här yrkesgruppen att kunna samverka med andra
              yrkesgrupper inom tandvården framöver och inte vara den enda legitimerade
              grupp som har en tvåårig utbildning. Jag måste säga att det är
              snålt.
            </seg>
            <seg n="92d2bafd">
              Vi har också diskuterat den sociala barnavården. Vi har debatterat
              tidigare i dag och lyft fram hur viktigt det är. Det är livsavgörande
              beslut för det barn som kanske blir omhändertaget och kanske ska
              placeras någon annanstans än hos föräldrarna, och om man inte
              gör det ska det sättas in olika stödinsatser. Det är livsavgörande
              beslut även för föräldrarna.
            </seg>
            <seg n="202d4d4d">
              Det är bra att man har tagit upp behörighetskrav på socionomexamen,
              men på många ställen är det vanligt att man är socionom i dag.
              Jag tror att det mest är i mindre kommuner som man av historiska
              skäl har andra utbildningar. Det finns goda skäl för att ha en
              likvärdig utbildning och inte nöja sig med relevant utbildning.
            </seg>
            <seg n="15a8efc0">
              Socionomutbildningen har en bredd. Det finns nämligen flera olika
              yrkesområden. Jag har själv gått den, men jag måste erkänna att
              det var ganska länge sedan. Den är dock inriktad på att jobba
              inom dessa områden, och den innehåller praktik.
            </seg>
            <seg n="ed297689">
              Jag vill också uppmana er att gå tillbaka till en utredning som
              ledde till en del framsteg, men långt ifrån allt. Det är Barnskyddsutredningen
              , Kerstin Wigzells stora utredning. Kanske ska man också göra
              lite besök på socialkontor och diskutera med de socialsekreterare
              och arbetsgrupper som jobbar med myndighetsutövning när det gäller
              barn. Man kan också prata med fackföreningarna som organiserar
              dessa yrkesgrupper.
            </seg>
            <seg n="007fea50">
              Kerstin Wigzell lyfter i utredningen fram ett stort problem som
              snarare har blivit värre. Det är rörligheten, brist på lång erfarenhet
              och att närmast nyutbildade socialsekreterare får gå in och jobba
              med dessa mycket svåra ärenden. Man har i många år diskuterat
              att man ska fixa detta och att man ska organisera det. Det ska
              bli bättre, och erfarna socialsekreterare ska jobba med just dessa
              svåra barnärenden. Men det har inte blivit så.
            </seg>
            <seg n="c2265e9e">
              I utredningen påpekar Kerstin Wigzell att Socialstyrelsen 2006
              gjorde en kartläggning över hur det såg ut, och det finns inget
              som säger att det har blivit bättre. Jag skulle snarare vilja
              säga att det har blivit sämre, utifrån de signaler jag har fått.
              Det visade sig att bland dem som jobbade saknade 40 procent tidigare
              yrkeserfarenhet inom socialt arbete när de började arbeta med
              myndighetsutövning gällande barn och unga. Nästan hälften av de
              socialsekreterare som gjorde det hade arbetat tre år eller mindre
              med sådan myndighetsutövning. Riktigt lång erfarenhet som vi önskar
              att de flesta hade – mer än tio år – var det bara en femtedel
              som hade. Två tredjedelar av socialsekreterarna hade arbetat kortare
              tid än tre år i sin nuvarande arbetsgrupp. Rörligheten gällde
              inte bara dem som var ganska nyutbildade utan också dem med lång
              erfarenhet. Ungefär hälften av kommunerna uppgav att det fanns
              stor rörlighet bland socialsekreterare i barn- och ungdomsgrupperna,
              och det fanns arbetsgrupper där situationen var mer eller mindre
              ohanterlig.
            </seg>
            <seg n="6374df19">
              Det här känns inte vidare bra när vi pratar om sådana beslut
              som att omhänderta barn, och när vi säger att det ska jobba erfarna
              människor där som har jobbat länge. Här ska det inte bytas personal
              hela tiden, och de som kommer nya från Institutionen för socialt
              arbete ska inte ta tag i detta. Men det ser tyvärr likadant ut
              i dag. Även i dag kan man träffa arbetsgrupper där folk har jobbat
              två år som längst.
            </seg>
            <seg n="34e0f91d">
              Kerstin Wigzell och Barnskyddsutredningen lyfte fram en åtgärd
              som vi i Vänsterpartiet också har lyft fram. Det handlar om att
              det behövs en avancerad specialistutbildning på ett år. Den skulle
              fungera som stöd för socialsekreterarna och skulle på sikt bli
              lagstadgad. Det är ett förslag som vi i Vänsterpartiet har drivit
              i vår budget i år och förra året. Vi lyfter upp det igen. Vi tror
              nämligen inte att vi kan förlita oss på att det ska lösa sig av
              sig självt.
            </seg>
            <seg n="af8efa42">
              Barnen i de utsatta situationerna är så viktiga att vi måste
              se till att kompetensen blir högre. Vi måste också se till att
              de som ska jobba med frågorna får rimliga möjligheter för att
              göra det.
            </seg>
          </u>
          <note type="speaker" n="0a3bf791">
            Anf. 199 ANDERS ANDERSSON (KD):
          </note>
          <u who="anders_andersson_dc6ae0" xml:id="i-f8635e35c7c3d3f9-9" n="9ef1ef52">
            <seg n="e5e39692">
              Herr talman! I kväll behandlar vi ett betänkande från socialutskottet
              som bygger på en proposition från regeringen och som avhandlar
              behörighetsfrågor för personal i hälso- och sjukvården samt socialtjänsten.
            </seg>
            <seg n="9429431a">
              Den del i betänkandet som vi har en total enighet om hos socialutskottets
              ledamöter och olika partier är kanske den del som kommer att skapa
              mest uppmärksamhet hos många människor. Det är en fråga som har
              debatterats och analyserats under många år, och det handlar om
              en ny skyddad yrkestitel för landets sjukgymnaster.
            </seg>
            <seg n="3b581c51">
              Om två veckor, från årsskiftet, blir titeln fysioterapeut. Internationellt
              har yrkestiteln under lång tid varit just fysioterapeut. Många
              har också argumenterat för att Sverige bör göra den ändring som
              nu föreslås, bland annat för att uppnå gemensam internationell
              benämning när det gäller hälso- och sjukvårdsyrken. Vi tror att
              detta är en fördel för såväl personal som patienter.
            </seg>
            <seg n="1d132e19">
              Herr talman! Det viktiga för mig, och de argument som har varit
              avgörande, är att ändringen av yrkestitel till fysioterapeut bättre
              speglar dagens utbildning och den yrkesroll studerande förbereds
              för. Jag tror också att denna nya yrkestitel kommer att markera
              friskfaktorn, om jag får använda det uttrycket om den faktor som
              handlar om det friska och att bygga på det friska, som kommer
              att vara ännu tydligare vid olika behandlingar som sjukgymnaster
              kan och bör erbjuda.
            </seg>
            <seg n="11aaa65f">
              Svensk sjukgymnastik är världsledande på många områden, och sjukgymnastisk
              forskning har tagit rejäla kliv framåt om vi tittar på de sista
              20 åren. Detta bekräftades inte minst under de välbesökta Sjukgymnastdagarna
              i Göteborg i början av oktober då jag själv hade möjlighet att
              delta.
            </seg>
            <seg n="04a6f911">
              Det finns starkt stöd för att den som får professionell vägledning
              av en sjukgymnast har större chans till bättre funktionstillstånd
              och en bättre hälsa än den som inte får det. Anledningen är ganska
              enkel. Sjukgymnasterna är skolade att träna såväl människor med
              funktionshinder som att träna för att förebygga skador och ohälsa.
              Sjukgymnasten har även ett synsätt som tar till vara och underlättar
              individens fysiska aktivitet och ger stöd för sådan utveckling.
            </seg>
            <seg n="95e5e5e0">
              Fysioterapi leder alltså till bättre hälsa, förebygger och lindrar
              sjukdomar och är dessutom kostnadseffektivt när vi jämför olika
              sjukvårdsinsatser.
            </seg>
            <seg n="99d8f7d0">
              Herr talman! Självklart har det för mig som ledamot i socialutskottet
              varit intressant att följa samtal och diskussioner som förts i
              det förbund som organiserar landets sjukgymnaster. Det är inte
              givet att alla tycker lika, även om frågan har debatterats under
              lång tid. I början av december kom resultatet från extrakongressen,
              som hade genomförts digitalt, i Sjukgymnastförbundet. Kongressen
              beslutade med kvalificerad majoritet att anta förslaget från förbundsstyrelsen,
              nämligen att det nya namnet skulle bli Fysioterapeuterna.
            </seg>
            <seg n="eb34b7d0">
              Detta ska ske under förutsättning att vi här i riksdagen vid
              den kommande omröstningen fattar beslut om att byta yrkestitel
              från sjukgymnast till fysioterapeut. Beskedet från det förbund
              som organiserar landets sjukgymnaster är ett besked om att regering
              och riksdag går i takt med den yrkesgrupp som vi nu vill lyfta
              fram och ge en särskild ställning i de samlade sjukvårdsinsatserna.
            </seg>
            <seg n="6068327c">
              En fråga i anslutning till det här med en ny yrkestitel har varit
              sjukgymnasternas specialisering. Jag vill i kammaren säga att
              jag instämmer i den skrivning som finns i handlingarna från socialutskottet,
              där vi markerar att vi med tanke på att den medicinska utvecklingen
              går så snabbt kommer att fortsätta att följa frågan om behovet
              av en reglerad specialistordning för sjukgymnaster/fysioterapeuter.
              Det är beskedet i dag. Jag tycker att det är ett tydligt besked
              att vi byter yrkestitel men också följer utvecklingsfrågorna och
              inte förhastar oss.
            </seg>
            <seg n="066ea5b3">
              Herr talman! I den proposition från regeringen som vi nu har
              att behandla finns också ett antal förslag inom socialtjänsten.
              Jag välkomnar de tydliga krav som finns i lagförslaget på behörighet
              för att få utföra vissa arbetsuppgifter inom den sociala barn-
              och ungdomsvården. För att spara tid, vilket vi nästan alltid
              försöker göra på kvällskvisten, vill jag instämma i de argument
              som Helena Bouveng förde fram i sin inledning. På det här sättet
              vill vi stärka barns ställning. I det lagstiftningsförslag som
              vi nu har stärker vi barns ställning genom att markera vilken
              kompetens och behörighet som krävs för att jobba med barn- och
              ungdomsfrågor inom socialtjänsten.
            </seg>
            <seg n="7f636fa4">
              Herr talman! Jag vill också välkomna beskedet att socialnämnderna
              ska ha ansvar för att den handläggare som självständigt utför
              arbetsuppgifter inom barn- och ungdomsvården har tillräcklig erfarenhet
              för uppgiften. Jag vill understryka att erfarenheten ihop med
              den formella kompetensen är det avgörande för att barn ska kunna
              känna att insatserna har barnets bästa i fokus.
            </seg>
          </u>
          <note n="a10aa1e8">
            Herr talman! Jag yrkar bifall till förslaget i betänkandet SoU2
            gällande behörighetsfrågor med undantag för beslutspunkt nr 4.
          </note>
          <note type="speaker" n="da9291ce">
            Anf. 200 EVA OLOFSSON (V) replik:
          </note>
          <u who="eva_olofsson_7c489a" xml:id="i-c9ecef348d120fc1-14" n="281f29fc">
            <seg n="a5dc2fb6">
              Herr talman! Jag har lite svårt att förstå ställningstagandet
              att tandhygienisterna inte ska ha en treårig utbildning. Tycker
              Anders Andersson verkligen att det räcker med att ett antal av
              dem går en frivillig utbildning? Eller är det så att man bara
              har fastnat i den här frågan och inte driver den därför att den
              råkat hamna utanför budgetförhandlingarna? Det vore väldigt intressant
              att få höra ett verkligt argument i frågan, men något sådant har
              inte Alliansen gett uttryck för, tycker jag.
            </seg>
            <seg n="390e3951">
              Vi utgår från att ni tar det här på allvar. Jag vet att förhoppningarna
              är väldigt stora hos alla tandhygienister i Sverige på att de
              ska få en treårig utbildning när en majoritet i riksdagen kommer
              att säga till regeringen: Kom tillbaka med detta!
            </seg>
            <seg n="8134467c">
              Vi har haft frågan i finansutskottet, som konstaterade att detta
              är okej, bara man ser till att frågan blir beredd och kommer tillbaka
              på ett vettigt sätt när det gäller budgetfrågorna.
            </seg>
            <seg n="36045db2">
              Vi kan i och för sig hoppas att vi efter valet har en annan regering
              som kan fixa det här, och det tror jag kommer att vara fallet.
              Men om det skulle vara så illa att vi inte har det skulle jag
              ändå vilja veta vilken din synpunkt är. Tycker du att det är fel
              att tandhygienisterna ska få en treårig utbildning? Då kan du
              tala om det för dem nu, för de lyssnar på debatten.
            </seg>
          </u>
          <note type="speaker" n="5622eb73">
            Anf. 201 ANDERS ANDERSSON (KD) replik:
          </note>
          <u who="anders_andersson_dc6ae0" xml:id="i-f8635e35c7c3d3f9-10" n="9ef1ef52">
            <seg n="e1227b33">
              Herr talman! Jag tror också att de lyssnar, precis som andra
              yrkesgrupper som är berörda av detta betänkande, Eva Olofsson.
              Vår utgångspunkt när vi har behandlat frågan om tandhygienisterna
              är det som tidigare har framförts av mina kolleger, nämligen respekten
              för budgetbesluten. Det är av den anledningen som vi inte har
              gått med på det som ni andra fyra partier har skrivit in.
            </seg>
            <seg n="72bf09f2">
              I grunden vill jag säga till dig och alla andra som lyssnar att
              Kristdemokraternas ambition är att det ska vara en treårig tandhygienistutbildning.
              Den inriktningen finns hos mig personligen, och den finns också
              i vårt parti. Däremot genomför vi aldrig reformer snabbare än
              att vi tycker att det finns en grund för det. Där är det finansutskottet
              som avgör. Våra ledamöters agerande och de synpunkter som vi har
              fått innebär att vi i nuläget inte tillstyrker detta.
            </seg>
            <seg n="9e39d659">
              Om riksdagen i morgon fattar ett beslut i enlighet med detta
              kommer den regering vi har att sätta i gång ett arbete för att
              verkställa det. På den punkten har regeringen varit lyhörd för
              tidigare tillkännagivanden från riksdagskammaren, och så kommer
              det att vara.
            </seg>
            <seg n="14585e63">
              I helheten är det alltid tryggare med en alliansregering, som
              har ordning på finanserna men samtidigt är beredd att lyssna in
              och reformera. På område efter område – sociala insatser, sjukgymnastik,
              tandhygienisternas insatser – är vi beredda att hela tiden kompetenshöja.
              Vi är beredda att se till att patienterna får möjlighet att möta
              personer som har den absolut bästa möjliga kompetensen för att
              ge insatser utifrån det behov som finns.
            </seg>
          </u>
          <note type="speaker" n="930f2bc8">
            Anf. 202 EVA OLOFSSON (V) replik:
          </note>
          <u who="eva_olofsson_7c489a" xml:id="i-c9ecef348d120fc1-15" n="281f29fc">
            <seg n="900f9496">
              Herr talman! Man hade önskat att det fanns en lite annan skrivning
              från regeringen. Nu svarar man att detta inte behövs eftersom
              ungefär 58 procent går en utbildning frivilligt. Det är så man
              argumenterar. Det är en väldigt konstig argumentation, tycker
              jag. Skulle vi börja tillämpa den på andra yrkesgrupper skulle
              det inte bli så värst käckt.
            </seg>
            <seg n="2f4aa4e4">
              I den skrivning som finns i betänkandet hänvisar utskottsmajoriteten
              i frågan till skrivningarna från finansutskottet och säger att
              man tycker att det är viktigt att detta bereds på rätt sätt. Med
              de skrivningar som finns hade det inte varit farligt för er att
              stötta det här om vi hade fått ett enigt utskott.
            </seg>
          </u>
          <note type="speaker" n="0140c693">
            Anf. 203 ANDERS ANDERSSON (KD) replik:
          </note>
          <u who="anders_andersson_dc6ae0" xml:id="i-f8635e35c7c3d3f9-11" n="9ef1ef52">
            <seg n="01f6142a">
              Herr talman! Vi kan alltid i denna sena timma fundera över vilka
              skrivningar vi möjligen skulle kunna skapa. Nu finns det en reservation
              från oss som vi inte lyfter fram här i kammaren men där vi redovisar
              våra synpunkter. Vi allianspartier har alltid lyft fram kompetensen
              och att det är viktigt att personalgrupper ges utbildning. I det
              här fallet gäller det tandhygienisterna. Jag har mött många som
              har gått den treåriga utbildningen eller tycker att man borde
              ha det som ett allmänt krav och som argumenterar i denna fråga.
            </seg>
            <seg n="786b2caa">
              Jag är övertygad om att vi kommer att hantera ett riksdagsbeslut
              på ett mycket klokt sätt. Det handlar om att steg för steg lyfta
              fram kompetensfrågor inom olika yrkesgrupper inom hälso- och sjukvården
              och socialtjänsten. Detta betänkande är en del i detta. Med de
              här synpunkterna ser jag fram emot att vi ska ha ett ständigt
              kompetensutvecklingsarbete i riksdagen och regeringen.
            </seg>
          </u>
          <note type="speaker" n="9b4d919c">
            Anf. 204 MEERI WASBERG (S):
          </note>
          <u who="meeri_wasberg_ebd701" xml:id="i-28b14cacd36b8181-0" n="41969371" next="i-00ffffa7fac03c95-0">
            <seg n="2d33742f">
              Herr talman! Detta betänkande innehåller flera viktiga delar.
              Jag har valt att koncentrera mig på tre av dem.
            </seg>
            <seg n="8185a96d">
              Förändringen av yrkestiteln sjukgymnast till fysioterapeut speglar
              dagens utbildning betydligt bättre, och ett utvidgat titelskydd
              leder till ökad tydlighet för både sjukvården och allmänheten.
              Det är även viktigt i ett internationellt perspektiv att fysioterapeut
              blir en skyddad yrkestitel. Detta är alltså en mycket välkommen
              förändring.
            </seg>
            <seg n="b47bfbdd">
              Herr talman! Vidare till tandhygienistutbildningen! Här är det
              viktigt att understryka att det är patientsäkerheten som är grunden
              för att det finns krav på behörighet för hälso- och sjukvårdspersonal
              och att detta är reglerat i lag. Att vissa yrken är legitimationsyrken
              och att en del specialistutbildningar är reglerade handlar av
              samma orsak om att säkra att yrkesutövarna inom hälso- och sjukvården
              har den kunskap och förmåga och det förhållningssätt som krävs
              för att patienter och brukare ska få en god och säker vård.
            </seg>
            <seg n="dd1df726">
              Tandhygienistyrket blev ett legitimationsyrke 1991. Av utskottets
              betänkande framgår att beslutet motiverades bland annat med att
              arbetsuppgifterna ansågs kräva kvalificerat kunnande, stor skicklighet
              och noggrannhet, att arbetet i hög grad var självständigt samt
              att det var väsentligt att patienterna kunde bedöma vilken utbildning
              och bakgrund en tandhygienist hade.
            </seg>
            <seg n="a14c2eb6">
              För att få legitimation krävs en tandhygienistexamen bestående
              av 120 högskolepoäng, det vill säga två års högskolestudier som
              leder till yrkesexamen.
            </seg>
            <seg n="71ac1087">
              Socialstyrelsen har vid flera tillfällen under senare år uttalat
              att en förlängning av grundutbildningen till tre år skulle göra
              tandhygienisterna bättre rustade.
            </seg>
            <seg n="bfa86387">
              Högskoleverket har under de senaste 15 åren påpekat att nuvarande
              utbildning borde ses över både vad gäller innehållet i den yrkesmässiga
              delen och anknytningen till övrig tandvårdsutbildning.
            </seg>
            <seg n="f89d5df3">
              Det hänger samman med att tandhygienist i dag, som har sagts
              tidigare i debatten, är det enda av 21 reglerade yrken inom hälso-
              och sjukvården som kräver en tvåårig utbildning. Övriga kräver
              minst en treårig utbildning.
            </seg>
            <seg n="69463507">
              Behörighetsutredningen föreslog i sitt betänkande Kompetens och
              ansvar en förlängning av utbildningen till 180 högskolepoäng,
              det vill säga från två till tre år, och att Högskoleverket skulle
              ges i uppdrag att utforma förslag till en ny examensbeskrivning
              för utbildningen.
            </seg>
            <seg n="beed03f2">
              Samtliga 35 remissinstanser som har yttrat sig över utredningens
              förslag i den del som avser tandhygienistutbildningen har tillstyrkt
              en förlängning av utbildningstiden.
            </seg>
            <seg n="2f14c461">
              Här kan vi åter konstatera att det är skattesänkningar som ställs
              mot nödvändiga satsningar. Att det är 16 000 färre högskoleplatser
              är naturligtvis en orsak till att regeringen inte vill förlänga
              utbildningen från två år till tre år trots att det är vad utredningen
              och samtliga remissinstanser föreslår.
            </seg>
            <seg n="ebdc76aa">
              Regeringens motiv sägs vara att många ändå studerar vidare på
              den ettåriga påbyggnadsutbildningen, men sanningen är att skattesänkningarna
              åter har fått gå före. Enskilda partier må ha olika uppfattningar
              och önskemål. Men när regeringen lägger fram sitt förslag finns
              det vara ett, och det är skattesänkningar som går före viktiga
              satsningar inom hälso- och sjukvården och på utbildningsområdet.
            </seg>
            <seg n="9ad3f70b">
              Vi Socialdemokrater anser att det är rimligt att följa utredningens
              förslag och göra tandhygienistutbildningen treårig. Förslag som
              innebär nya utgifter för staten måste naturligtvis beredas noggrant,
              och ett utgiftspåverkande beslut ska naturligtvis fattas inom
              ramen för den ordinarie budgetprocessen. Det är därför som utskottet
              föreslår att regeringen ska återkomma till riksdagen med ett förslag
              om hur en förlängning av utbildningstiden för tandhygienister
              från två år till tre år ska se ut och gå till.
            </seg>
            <seg n="dc068ac8">
              Herr talman! Till sist vill jag säga några ord om utbildning
              inom den sociala barn- och ungdomsvården. Jag tror att vi alla
              förväntar oss att handläggning av ärenden och insatser inom socialtjänsten
              ska vara av god kvalitet och att verksamheten ska kunna bedrivas
              på ett professionellt sätt. Särskilt viktigt är det när det kommer
              till handläggare inom den sociala barn- och ungdomsvården.
            </seg>
            <seg n="0ddb2837">
              Det finns redan i dag reglerat i lag att personal ska ha viss
              kompetens, men det är bra med en förstärkning av dessa bestämmelser
              i form av reglering av vissa arbetsuppgifter. Socialnämnden ansvarar
              för att den handläggare som självständigt utför sådana arbetsuppgifter
              har tillräcklig erfarenhet för uppgifterna.
            </seg>
            <seg n="fb028d87">
              Det är sant att det är en svår utmaning i många kommuner där
              personalomsättningen är alltför hög, där man lider av en alltför
              hög arbetsbelastning och där arbetsuppgifterna upplevs som alltför
              tuffa.
            </seg>
            <seg n="c77cdcdd">
              Genom att tydliggöra vilken kompetens som behövs för detta arbete
              kan förutsättningarna öka för att barn och unga får lämpliga insatser
              av god kvalitet.
            </seg>
          </u>
          <note n="aba0e3fc">
            Därmed yrkar jag bifall till utskottets förslag till beslut i
            betänkandet i sin helhet.
          </note>
          <note n="320769c6">
            I detta anförande instämde Ann Arleklo, Lennart Axelsson, Catharina
            Bråkenhielm, Christer Engelhardt, Lena Hallengren och Gunnar Sandberg
            (alla S).
          </note>
          <note n="76b4e8fe">
            Överläggningen var härmed avslutad.
          </note>
          <note n="e1236ee0">
            12 § Bordläggning
          </note>
          <note n="5507beef">
            Följande dokument anmäldes och bordlades:
          </note>
          <note n="d36471a8">
            13 § Anmälan om interpellationer
          </note>
          <note n="eabbc97e">
            Följande interpellationer hade framställts:
          </note>
          <note n="4fec8da7">
            den 16 december
          </note>
          <note n="f9bc3822">
            Peter Persson
          </note>
          <note n="f9bc3822">
            Peter Persson
          </note>
          <note n="f9bc3822">
            Peter Persson
          </note>
          <note n="f9bc3822">
            Peter Persson
          </note>
          <note n="8b071cbd">
            14 § Anmälan om fråga för skriftligt svar
          </note>
          <u who="meeri_wasberg_ebd701" xml:id="i-00ffffa7fac03c95-0" n="41969371" prev="i-28b14cacd36b8181-0">
            <seg n="4a139d8b">
              Följande fråga för skriftligt svar hade framställts:
            </seg>
          </u>
          <note n="4fec8da7">
            den 16 december
          </note>
          <note n="040d008e">
            Lena Sommestad
          </note>
          <note n="820ec731">
            15 § Anmälan om skriftliga svar på frågor
          </note>
          <note n="b0694fec">
            Skriftliga svar på följande frågor hade kommit in:
          </note>
          <note n="4fec8da7">
            den 16 december
          </note>
          <note n="b2164ef8">
            Anders Karlsson
          </note>
          <note n="f9bc3822">
            Peter Persson
          </note>
          <note n="f0e2a956">
            Helene Petersson
          </note>
          <note n="dccd5bf5">
            16 § Kammaren åtskildes kl. 21.14.
          </note>
          <note n="f9a7111c">
            Förhandlingarna leddes
          </note>
          <note n="739f1e46">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
