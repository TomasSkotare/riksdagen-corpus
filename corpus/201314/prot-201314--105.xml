<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2013</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2013</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201314--105</head>
          <docDate when="2013-04-29">2013-04-29</docDate>
        </div>
      </front>
      <body>
        <div>
          <note n="0b5c1725">
            ﻿
          </note>
          <note n="bf7d73b6">
            Riksdagens protokoll
          </note>
          <note n="5552d28e">
            2013/14:105
          </note>
          <note type="date" n="366c8d58">
            Tisdagen den 29 april
          </note>
          <note n="a92fbc40">
            Kl. 12:00 - 15:56
          </note>
          <note n="8968af8d">
            1 § Anmälan om faktapromemoria
          </note>
          <note n="e42aa86d">
            Tredje vice talmannen anmälde att följande faktapromemoria om
            förslag från Europeiska kommissionen hade kommit in och överlämnats
            till utskott:
          </note>
          <note n="9d57191b">
            KOM(2014) 199
          </note>
          <note n="02c4948a">
            2 § Ärenden för hänvisning till utskott
          </note>
          <note n="aebc9419">
            Följande dokument hänvisades till utskott:
          </note>
          <note n="2801576f">
            3 § Ärenden för förnyad bordläggning
          </note>
          <note n="74af0cf0">
            Följande dokument bordlades för andra gången:
          </note>
          <note n="460177b6">
            4 § Misstänktas rätt till insyn vid frihetsberövanden
          </note>
          <note n="e490e25f">
            Tredje vice talmannen konstaterade att ingen talare var anmäld.
          </note>
          <note n="0b00a8bc">
            5 § Skärpt straff för mord
          </note>
          <note type="speaker" n="2b6b40d0">
            Anf. 1 AGNETA BÖRJESSON (MP):
          </note>
          <u who="agneta_borjesson_081529" xml:id="i-d19b7cfd5b3c338c-0" n="385b17a5">
            <seg n="3c8d8665">
              Herr talman! Vi ska nu debattera justitieutskottets betänkande
              nr 28 Skärpt straff för mord . Det är en av ganska många propositioner
              som har behandlat skärpta straff. Synen på straff är en väldigt
              viktig och djupt politisk fråga. Man kan undra hur mycket politisk
              fråga vi vill att det ska vara när det gäller de allvarligaste
              straffen.
            </seg>
            <seg n="f0dfdab6">
              Förändringen som regeringen föreslår med propositionen är att
              man ganska tydligt skriver in när det ska vara livstidsstraff.
              Redan i dag går det att döma till livstidsstraff. Det görs också
              så i en större utsträckning. Nu ska man skriva fast att det oftare
              och vid vissa tillfällen ska dömas till livstidsstraff. Detta
              har fått ganska mycket kritik från domstolar, Advokatsamfundet
              och så vidare. Man menar att det behövs en individuell prövning
              av de allra svåraste och läskigaste brotten. Straff ska dömas
              ut helt individuellt.
            </seg>
            <seg n="e1f72ea1">
              När man gör undersökningar ute i samhället om allmänhetens syn
              på straff och ställer en generell fråga svarar allmänheten väldigt
              ofta: Vi vill ha hårdare straff. Men när man går in och visar
              vilka straff som har dömts till i individuella fall visar det
              sig snarare att allmänheten tycker att det är lite för tuffa straff.
              När det är på det sättet ligger vi ganska rätt till.
            </seg>
            <seg n="565ce858">
              Lagstiftningen om mord skärptes 2009. Det är inte så väldigt
              mycket som har hänt sedan dess. Jo, det är lite som har hänt.
              Brottsligheten går ned för dessa straff. På det sättet ser jag
              inte riktigt behovet av den nya lagstiftningen. Därför har vi
              motionerat, och vi vill också reservera oss till förmån för reservation
              nr 1. Där föreslår vi att riksdagen avslår propositionen och därmed
              behåller den gamla lagstiftningen. Den möjliggör fortfarande ett
              livstidsstraff men på individuell basis.
            </seg>
            <seg n="03b95c10">
              Jag kan inte se att det finns något behov av en förändrad lagstiftning.
              Möjligheten till differentiering av straff kommer också att minska
              när man så tydligt skriver in att det i princip alltid ska vara
              ett livstidsstraff så fort det är ett mord begånget.
            </seg>
            <seg n="b1523ed9">
              Det ska inte finnas så många förmildrande omständigheter. Så
              fort det sker i samband med något annat brott eller är någonting
              extra ska man öppna för livstidsstraff. Jag ser det som väldigt
              olyckligt. Det gör det betydligt svårare att få den individuella
              prövningen och svårare att få en vettig differentiering.
            </seg>
            <seg n="3a962116">
              Brottsförebyggande rådet skriver i sitt remissvar att straffet
              för mord generellt sett har blivit längre de senaste åren. Den
              lagstiftning som genomfördes 2009 har redan uppfyllt det syfte
              som regeringen egentligen vill nå med propositionen. Även där
              känns det som att det faller.
            </seg>
            <seg n="d26f5703">
              Vi kan se på vår omvärld. Vi brukar rätt ofta jämföra oss med
              de nordiska länderna. Inte heller vår omvärld i de nordiska länderna
              visar något tecken på ett behov av att skärpa straffet.
            </seg>
            <seg n="5288bf47">
              Herr talman! Med detta yrkar jag bifall till vår reservation
              nr 1 som innebär ett avslag på propositionen.
            </seg>
          </u>
          <note type="speaker" n="e28776af">
            Anf. 2 RICHARD JOMSHOF (SD):
          </note>
          <u who="richard_jomshof_d1023a" xml:id="i-b71f3da42ae0991b-0" n="eb36bd4c">
            <seg n="413d630e">
              Herr talman! Regeringen föreslår att fler personer som döms för
              mord ska dömas till livstids fängelse. Det låter bra, kan man
              tycka. Inte minst borde det tilltala undertecknad och mitt parti
              Sverigedemokraterna, eftersom vi förespråkar skärpta straff för
              grova vålds- och sexualbrott.
            </seg>
            <seg n="1310e2e1">
              Läser man bakgrunden till förslaget menar jag att man inte har
              mycket att vara glad för. Då inser man att förslaget inte syftar
              till något annat än att reparera det jag kallar tidigare misstag.
            </seg>
            <seg n="82f78f64">
              Om vi går några år tillbaka i tiden, nämligen till år 2006, dömdes
              ungefär 44 procent av mördarna till livstids fängelse. Men så
              hände något. År 2007 ändrade Högsta domstolen rättspraxis till
              att livstidsstraff endast skulle vara förbehållet en mindre del
              av alla mord och mördare. Resultatet var förödande. Antalet utdömda
              livstidsstraff för mord sjönk dramatiskt från 44 procent 2006
              till 23 procent 2007.
            </seg>
            <seg n="bdf1de5b">
              År 2009, två år senare, försökte regeringen åtgärda detta, och
              man införde sin så kallade straffskärpningsreform. I den ingick
              det att ändra straffet för mord, som då var 10 års fängelse eller
              fängelse på livstid, till 10–18 års fängelse eller fängelse på
              livstid. Ett syfte med detta var att strängare straff skulle dömas
              ut för dem som annars dömdes till 10 års fängelse.
            </seg>
            <seg n="8f55d4ef">
              Vad som i stället hände var att ännu fler av dem som tidigare
              skulle ha dömts till livstidsstraff i stället fick tidsbegränsade
              straff. Resultatet blev att antalet utdömda livstidsstraff minskade
              ytterligare en gång under åren 2010 och 2011.
            </seg>
            <seg n="830ff58e">
              Sammanfattar man Alliansens styre från 2006 fram till i dag,
              så har andelen mördare som döms till livstids fängelse minskat
              från ungefär 44 procent till ungefär 10 procent.
            </seg>
            <seg n="bdaa8b89">
              Regeringen brukar skylla på domstolarna för den uppkomna situationen.
              Men vi har inget oberoende domstolsväsen i Sverige. Regeringen
              styr myndigheterna, och även domstolarna, genom lagar, förordningar
              och anslag. Jag menar att det kort och gott är regeringen som
              bär huvudansvaret för att svensk domstolspraxis ser ut som den
              gör och för att så få mördare döms till livstid.
            </seg>
            <seg n="58282e69">
              Herr talman! Det är mot denna bakgrund man ska se regeringens
              förslag om att fler nu ska dömas till livstids fängelse. Man försöker
              reparera tidigare misstag och återgå till en praxis som är snarlik
              den som fanns 2006. Vi är dock inte nöjda med detta. Vi menar
              att regeringen borde göra mer.
            </seg>
            <seg n="1b64e29b">
              Först och främst vill vi att straffet för mord ska skärpas ordentligt
              för att verkligen avspegla den mycket allvarliga handling som
              mord de facto är – oavsett vad Miljöpartiet säger – men också
              för den allvarliga kränkning handlingen innebär för anhöriga och
              för samhället i stort.
            </seg>
            <seg n="c3c379b7">
              Vi vill också göra straffskalan längre. En lösning menar vi är
              att straffskalan för mord skulle kunna skärpas men också förlängas
              till exempelvis fängelse i mellan 18 och 40 år. På så sätt kommer
              inte bara straffet att stämma bättre överens med den allmänna
              rättsuppfattningen, utan domstolarna kommer också att ges större
              möjlighet att beakta proportionalitetsprincipen.
            </seg>
            <seg n="2465ed5f">
              Vidare anser vi att livstidsstraffet ska göras om från grunden.
              I dag innebär livstidsstraffet i regel omvandling till ett tidsbegränsat
              straff, och frigivning kan ske redan efter tolv år. Vår åsikt
              är att livstidsstraffet ska återspegla namnet, det vill säga riktiga
              livstidsstraff utan möjlighet till tidsomvandling. Detta ska givetvis
              förbehållas de allra värsta mördarna såsom terrorister, återfallsmördare
              och massmördare – sådana som helt enkelt är för farliga för att
              någonsin släppas ut igen.
            </seg>
            <seg n="75d279dd">
              Låt mig ta ett exempel från vårt grannland Norge. Om jag tolkar
              det rätt skulle det för Miljöpartiet vara helt okej att en människa
              som, Gud förbjude, begår liknande handlingar i Sverige släpps
              ut efter tolv år. Jag anser att en sådan människa ska låsas in
              för all framtid utan någon som helst chans att någonsin släppas
              ut.
            </seg>
            <seg n="243d35b2">
              Herr talman! Eftersom uppgiften tas upp i regeringspromemorian
              bör det nämnas att det åtminstone en gång har skett att en livstidsdömd
              mördare i Sverige mördat på nytt under en permission. Det är häpnadsväckande
              att en fälld mördare ges möjlighet att mörda på nytt under en
              permission. De obevakade permissionerna för livstidsdömda mördare
              bör därför avskaffas helt. Medborgarna måste kunna lita på att
              de är skyddade från grova mördare när dessa väl har dömts till
              livstids fängelse.
            </seg>
            <seg n="9092e6ac">
              Herr talman! År 2012 förekom det 68 fall av dödligt våld i Sverige.
              Samma år anmäldes det 87 052 misshandelsbrott, inklusive grov
              misshandel, 9 213 rån och 6 324 våldtäkter. Vi har å ena sidan
              ett tiotal brottslingar som enligt regeringens förslag endast
              får sina straff förlängda till de nivåer som rådde under mitten
              av 2000-talet. Å andra sidan har vi drygt 100 000 fall av misshandel,
              rån och våldtäkt i vårt land.
            </seg>
            <seg n="770cf060">
              Jag menar att regeringens förslag, som vi diskuterar här i dag,
              är ett spel för gallerierna. Om man verkligen vill öka tryggheten
              för medborgarna i Sverige måste man införa kännbara straff för
              de människor som begår den avskyvärda handling som mord de facto
              är och på allvar göra något åt alla tusentals våldtäktsmän, organiserade
              brottslingar och andra våldspsykopater som härjar fritt på våra
              gator.
            </seg>
            <seg n="869b3ab7">
              Med detta sagt yrkar jag bifall till reservation 2 i betänkandet.
            </seg>
          </u>
          <note type="speaker" n="117eec9f">
            Anf. 3 LENA OLSSON (V):
          </note>
          <u who="lena_olsson_fc0610" xml:id="i-9c9c4030696c729e-0" n="4432152f" next="i-c6638b28c563647a-0">
            <seg n="90dde808">
              Herr talman! Nu debatterar vi betänkande 28 som handlar om livstidstraff
              för mord. Det är inte länge sedan vi debatterade frågan i kammaren.
              Det var 2009, och nu är det åter uppe för behandling.
            </seg>
            <seg n="35aace29">
              Mord är såklart det grövsta brott man kan begå, och Vänsterpartiet
              anser också att det ska rendera ett kännbart straff.
            </seg>
            <seg n="4cce1a6d">
              År 2009 ändrades alltså straffskalan för mord från 10 år eller
              livstids fängelse till lägst 10 år och högst 18 år eller livstid.
              Syftet var att man i högre grad än tidigare skulle kunna ta hänsyn
              till olika omständigheter vid straffutmätningen.
            </seg>
            <seg n="d9bd0ae6">
              Vänsterpartiet delade uppfattningen att det vid mord tidigare
              varit alltför stor skillnad mellan det längsta tidsbestämda straffet
              och livstidsstraffet.
            </seg>
            <seg n="bef5ac18">
              Brå konstaterar att reformen har haft effekt och finner att straffet
              för fullbordat mord blivit väsentligt längre på senare år till
              följd av de förändringar som skett i närtid. Då borde väl ni som
              står bakom förslaget vara nöjda. Men icke. Den lagändring som
              föreslås innebär att livstidsstraffet ska utgöra ett normalstraff
              i den bemärkelsen att det ska utdömas i en majoritet av mordfallen.
            </seg>
            <seg n="2644cf5a">
              Regeringen vill helt enkelt att fler döms till livstid trots
              att tunga remissinstanser såsom Åklagarmyndigheten, Brå, Advokatsamfundet
              Hovrätten för Västra Sverige och alla tillfrågade universitet
              avstyrker utredningens förslag. Till och med Lagrådet ifrågasätter
              och ger den lagtekniska delen hård kritik. Av 31 remissinstanser
              är det bara 13 som helt tillstyrker.
            </seg>
            <seg n="6f766cab">
              Det finns fler kritiker. I dag kan vi läsa en artikel av en kristdemokrat
              och en vänsterpartist. Svenska Dagbladet har haft en artikel,
              och Irene Wennemo har skrivit om det på Aftonbladets ledarsida.
              Kritiken har alltså inte låtit vänta på sig.
            </seg>
            <seg n="eddf11e1">
              År 2009 sade man att livstidsstraffet skulle vara ämnat för de
              allra grövsta morden. Vänsterpartiet med fler anser att om den
              föreslagna förändringen genomförs skulle det innebära att möjligheten
              till den differentiering av straffskalan för mord som finns i
              dag går förlorad. Dessutom driver man igenom detta förslag utan
              att 2009 års straffskärpningsreform har hunnit utvärderas ordentligt.
            </seg>
            <seg n="8cf927bb">
              Herr talman! Regeringen säger vidare i förslaget att allmänheten
              ser allvarligare på våldsbrott i dag, varför straffskärpningar
              behövs. Vad är det för forskning eller studier ni bygger detta
              påstående på?
            </seg>
            <seg n="b2b325ce">
              I sammanhanget kan det nämnas att det dödliga våldet minskar
              i Sverige, vilket vi nyss hörde från Miljöpartiet. Denna utveckling
              talar alltså inte för att straffnivån för mord bör höjas. Det
              finns inte heller något stöd för detta om man jämför med straffnivåerna
              i de övriga nordiska länderna. Detta konstaterar regeringen själv
              men väljer ändå att tuffa på med förslaget.
            </seg>
            <seg n="4fad31f0">
              Vi i Vänsterpartiet undrar om det inte är ett populistiskt förslag
              för att det snart är val. Regeringen lägger fram ett förslag där
              man har bortsett från det breda utredningsarbete som ska föreligga
              vid framtagandet av ett nytt lagförslag. Departementet har själv
              utrett för att slippa seriös utredning och debatt. Detta ställer
              vi oss kritiska till.
            </seg>
          </u>
          <note n="f46e35ec">
            Herr talman! Vänsterpartiet yrkar tillsammans med Miljöpartiet
            avslag på propositionen och bifall till reservation 1.
          </note>
          <u who="lena_olsson_fc0610" xml:id="i-c6638b28c563647a-0" n="4432152f" prev="i-9c9c4030696c729e-0">
            <seg n="2321788f">
              Herr talman! Man kan fundera på om detta förslag är ett sätt
              att skyla över det stora misslyckandet i att brottsuppklaringen
              sjunker trots 20 000 poliser och enorma resurstillskott. Man lägger
              fram ett förslag till straffskärpningar, vilket inte alls kommer
              att förbättra brottsuppklaringen. Det visar på regeringens desperata
              försök att komma bort från misslyckandet i sin paradgren: brott
              och straff.
            </seg>
            <seg n="094a354c">
              Jag ska ta upp vad som kunde ha prioriterats för att förebygga
              och förhindra en del mord. Att kvinnor blir mördade av sina män,
              ibland inför barnens ögon, är ett oerhört grovt och allvarligt
              brott. Ett sådant mord är lika smärtsamt i dag som det har varit
              i tidigare generationer. Hur många gånger har en sådan kvinna
              ropat på hjälp men kanske inte fått någon? Här borde regeringen
              vidta fler brottsförebyggande åtgärder, till exempel ge kvinnojourer
              de resurser som behövs.
            </seg>
            <seg n="86ba3653">
              Vänsterpartiet har anslagit mer resurser till kommuner och kvinnojourer
              eftersom vi vet att jourplatserna inte räcker till. En satsning
              här skulle ge möjlighet att skydda fler kvinnor och barn som våldsutsätts.
              Också Brottsoffermyndigheten får mer pengar för att kunna hjälpa
              de kvinnor som kommer dit när jourerna inte har plats.
            </seg>
            <seg n="e81187dc">
              Svara mig på en sak! Varför vidtas inte mer åtgärder mot män
              som ständigt bryter mot kontaktförbudet? Då hade vi kunnat förhindra
              en hel del.
            </seg>
            <seg n="505a5e82">
              I dagens debatt kommer vi även att få höra om den grova gängbrottslighet
              som breder ut sig. Det skjuts friskt med skarpa vapen på flera
              ställen i vårt land med ett flertal dödsfall som följd. Detta
              är naturligtvis oacceptabelt och väldigt allvarligt. Det skjuts
              relativt öppet i bostadsområden med mera. Människor är allvarligt
              rädda och oroliga och vill att politiker ska komma med åtgärder.
            </seg>
            <seg n="39e56cca">
              Illegala vapen används frekvent i de kriminella kretsarna. Här
              hade det varit på sin plats att fort komma med förslag. Här skulle
              man kunna åstadkomma något genom att skärpa straffet för illegalt
              vapeninnehav. Men den frågan har man dragit i långbänk. Man har
              dragit på frågan om grova vapenbrott och hänvisat till viktiga
              utredningar. Men dem har man inte gjort på ett seriöst sätt i
              det här fallet.
            </seg>
            <seg n="ced4c207">
              En snabbare behandling av ett lagförslag skulle sannolikt ha
              hindrat en del av morden. Här har vi i Vänsterpartiet föreslagit
              skärpningar, men regeringen väljer att dra det i långbänk.
            </seg>
            <seg n="41030b65">
              Man bedömer i dag att 90 procent av dem som dömts för mord anses
              lida av någon form av psykisk störning eller skulle behöva rättspsykiatrisk
              vård. Men till och med här har denna regering höjt ribban för
              att få rättspsykiatrisk vård. Regeringen anser tydligen att psykiskt
              sjuka eller psykiskt sjuka lagöverträdare passar bättre i kriminalvården
              än i rättspsykiatrin. Det förslaget gick vi emot. Om jag minns
              rätt lades det fram 2007 eller 2008.
            </seg>
            <seg n="cba7da96">
              Jag vill också ta upp den ökande nyrekryteringen av väldigt unga
              till kriminell verksamhet. Enligt oss är det mycket viktigt att
              unga aldrig tvingas välja den kriminella banan. Många hamnar i
              dag i detta utanförskap, och det borde vara av högsta prioritet
              för oss alla och framför allt för den borgerliga regeringen att
              på bred front förhindra rekryteringen av unga till kriminella
              organisationer.
            </seg>
            <seg n="894a29f4">
              Dessa unga hamnar till slut i den grova organiserade brottsligheten.
              Om man nu inte ser detta som en mänsklig tragedi kan man se på
              det rent ekonomiskt. Gör man det är det helt förkastligt att vi
              inte gör mer i dessa frågor.
            </seg>
            <seg n="402b30aa">
              Vad vill jag då säga om detta brottsförebyggande arbete, herr
              talman? Vi i Vänsterpartiet menar att regeringen har försummat
              det brottsförebyggande arbetet i stort genom att öka de sociala
              och ekonomiska klyftorna. Den enda lösningen är regeringens enögda
              förslag om att höja straffen.
            </seg>
            <seg n="2fa61269">
              Vänsterpartiet hade valt att i allt väsentligt jobba förebyggande
              för att öka tryggheten och minska brottsligheten samt jobba mot
              utanförskapet, som blivit allt mer tydligt under den borgerliga
              regeringen. Det behövs en politik, herr talman, som inkluderar
              människor i samhället. Det skulle också leda till en minskning
              av kriminaliteten. Men sådana förslag ser vi inte.
            </seg>
            <seg n="57ea8592">
              Avslutningsvis, herr talman, vill jag även denna gång ta upp
              frågan om att tillsätta en utredning om att avskaffa livstidsstraffet.
              Vi anser att det är behäftat med flera avgörande nackdelar såsom
              att det tidsobestämda straffet påverkar den dömdes möjlighet till
              rehabilitering och återanpassning negativt. Vi vill att man i
              utredningen särskilt ska titta på Norge, som avskaffat livstidsstraffet
              och i stället har ett längsta tidsbestämt straff.
            </seg>
          </u>
          <note type="speaker" n="d68ad98f">
            Anf. 4 MATTIAS JONSSON (S):
          </note>
          <u who="mattias_jonsson_1e696e" xml:id="i-c0570b53f78166a5-0" n="37399209">
            <seg n="546ecb80">
              Herr talman! Vi debatterar nu ett betänkande om skärpt straff
              för mord. Justitieutskottet föreslår att riksdagen ska anta en
              förändring av straffskalan för mord.
            </seg>
            <seg n="16ccaf14">
              Straffet för mord är i dag fängelse på viss tid, lägst 10 och
              högst 18 år, eller på livstid. Regeringens lagförslag innebär
              att det i straffskalan för mord läggs till att straffet är fängelse
              på livstid om omständigheterna är försvårande. Syftet med ändringen
              är att livstidsstraffet ska kunna användas i större utsträckning
              och vara normalstraffet i den bemärkelsen att det förutses dömas
              ut i en majoritet av fallen med försvårande omständigheter.
            </seg>
            <seg n="7610c417">
              Bakgrunden är att Högsta domstolen i en vägledande dom 2007 förändrade
              praxis så att färre brott skulle ge livstidsstraff. Nu vill regeringen
              tydligen gå tillbaka till vad som gällde före 2007, det vill säga
              på den tid vi socialdemokrater hade regeringsmakten.
            </seg>
            <seg n="f8a04336">
              Frågan om straffet för mord prövades senast 2013 av Högsta domstolen.
              Målet avsåg en man som dödat sin före detta sambo genom att sticka
              henne med en bajonett i magen och i bröstet när parets barn såg
              på. Domstolens uttalande beträffande straffvärdet var följande:
              Utgångspunkten för mord ska vara fängelse i 14 år. Livstids fängelse
              ska tillämpas endast i de undantagsfall då ett tidsbestämt fängelsestraff
              på 18 år inte är tillräckligt, till exempel då gärningsmannen
              har mördat mer än en person eller då omständigheterna annars är
              synnerligen försvårande.
            </seg>
            <seg n="a2a7e275">
              Att utgångspunkten ska vara att straffet för ett mord ska bestämmas
              till fängelse i 14 år innebär att straffet normalt ska bestämmas
              till fängelse i 12 år om omständigheterna sammantagna i någon
              mån talar för ett lägre straff och 10 år när det kan sägas att
              omständigheterna är förmildrande.
            </seg>
            <seg n="63cafc59">
              För att straffet ska bestämmas till fängelse i 16 år bör det
              tvärtom krävas att det kan konstateras att omständigheterna sammantagna
              tydligt talar för ett högre straff medan fängelse i 18 år bör
              tillämpas endast i de fall då omständigheterna är mycket försvårande
              samtidigt som de är av sådant slag att livstids fängelse inte
              ska dömas ut.
            </seg>
            <seg n="79685739">
              Praxis är alltså, enligt exemplet från Högsta domstolen, att
              den typen av brott inte ger livstids fängelse. Det är denna typ
              av fall regeringen vill ändra på med det här förslaget. Mord bör
              enligt regeringens förslag bestraffas med livstids fängelse om
              omständigheterna är försvårande. Det är alltså inte så, vilket
              har hävdats, att livstid med detta blir regel för mord. Det handlar
              om de fall där det är försvårande omständigheter.
            </seg>
            <seg n="7641fc41">
              Vad är det för typ av försvårande omständigheter det kan handla
              om? Jo, att gärningen har varit hänsynslös genom att den medfört
              ett svårt lidande för offret, att mordet har begåtts i samband
              med ett brott i vinningssyfte, att mordet har begåtts inför ögonen
              på offrets barn eller att gärningsmännen har varit i numerärt
              överläge gentemot offret.
            </seg>
            <seg n="3f0c94e2">
              Det är viktigt att lägga till att för ett livstidsstraff talar
              också, precis som tidigare, att det varit fråga om flerfaldig
              brottslighet eller återfall. Vi socialdemokrater anser det är
              en rimlig påföljd för denna mycket grova brottslighet.
            </seg>
            <seg n="11e9ff1e">
              Lagtekniskt innebär förslaget att det i straffskalan för mord
              läggs till att straffet är fängelse på livstid om omständigheterna
              är försvårande. Det förslag som vi ska besluta om i dag ska gälla
              från den 1 juli 2014.
            </seg>
            <seg n="e8860539">
              Vi måste se på brottsligheten på två sätt. Det är lite grann
              som föregående talare var inne på. Vi måste förebygga brott. Då
              måste vi se till att ha ett samhälle som hänger ihop, där alla
              känner att de har möjlighet att förverkliga sin dröm. Att ha möjlighet
              till en bra skola, känna framtidstro, få jobb, bilda familj och
              kunna skaffa sig en bostad är av avgörande betydelse för att generellt
              se till att minska brottsligheten.
            </seg>
            <seg n="566c764f">
              Till skillnad mot den vägen ser vi i dag ett samhälle där klyftorna
              ökar. Samhället glider isär. Vi har inte i modern tid sett så
              många rika och inte heller i modern tid sett så många fattiga.
              Det ser jag med stor oro på. Det föder en organiserad brottslighet
              som växer sig starkare i landet.
            </seg>
            <seg n="011140f0">
              Det handlar om en grundsyn på kriminaliteten – att den måste
              förebyggas – som vi har inom Socialdemokraterna.
            </seg>
            <seg n="83feda12">
              Den andra delen är att det är mycket viktigt att samhället ger
              en tydlig signal om hur vi ser på den här typen av mycket grova
              våldshandlingar, särskilt när det gäller mord. Det kan vara en
              eller flera personer som tar någon annans liv.
            </seg>
            <seg n="5b5eee35">
              Vi måste alltså jobba på två fronter. Den ena delen är de mjuka
              frågorna, att se till att alla känner en möjlighet att bli sedda
              och få stöd och hjälp av samhället. Den andra delen är de hårda
              bitarna vad gäller straffskalor och annat.
            </seg>
            <seg n="14a0a7c9">
              Men det vill jag yrka bifall till utskottets förslag.
            </seg>
          </u>
          <note type="speaker" n="3698863c">
            Anf. 5 LENA OLSSON (V) replik:
          </note>
          <u who="lena_olsson_fc0610" xml:id="i-45f5f100adf9266e-0" n="4432152f">
            <seg n="7edb38b6">
              Herr talman! Jag skulle vilja fråga dig en sak, Mattias. Regeringen
              är inte nöjd med den ordning som vi har i dag, som vi beslutade
              om 2009 och som också Socialdemokraterna var med på. Vi tyckte
              att det var för stor skillnad från tio års fängelse direkt upp
              till livstid, så vi ändrade straffskalan, så att man kunde ha
              en differentiering upp till 18 år.
            </seg>
            <seg n="6a59a9f5">
              Enligt mitt sätt att se fick domstolarna möjlighet att göra en
              sådan differentiering. Men på dig, Mattias, låter det som om de
              försvårande omständigheterna inte finns. Så är det ju inte, utan
              man har tagit hänsyn till både försvårande och förmildrande omständigheter,
              som det var förut.
            </seg>
            <seg n="dd6637ca">
              Jag skulle också vilja ha svar på en annan fråga. Vi kan titta
              på hur man har skött utredningen. Det kommer skarp kritik från
              remissinstanserna mot hur förslaget har tagits fram, hur det ska
              gå till. När man kommer med ett lagförslag ska man utreda ordentligt,
              vilket regeringen säger i alla andra fall. Men här har man tagit
              fram en promemoria på departementet. Det har inte blivit den gång
              som det ska vara. Är inte också du kritisk till det?
            </seg>
          </u>
          <note type="speaker" n="0bdb65b5">
            Anf. 6 MATTIAS JONSSON (S) replik:
          </note>
          <u who="mattias_jonsson_1e696e" xml:id="i-c0570b53f78166a5-1" n="37399209">
            <seg n="e35c8adc">
              Herr talman! Om jag tolkar Lena rätt finns det också andra frågor
              som borde behandlas snabbare, för att man ska komma till rätta
              med en del av den problematik som finns, bland annat gängproblematiken
              i vissa städer som sprids runt om i landet, med vapeninnehav och
              så vidare – det borde snabbehandlas.
            </seg>
            <seg n="6750909c">
              Det förslag som ligger på bordet i dag innebär en viss skärpning
              för de fall som är mycket grova, där det är återkommande handlingar
              av en gärningsman. Då ska man kunna dömas till livstid, vilket
              vi ställer oss bakom – vi tycker att det är helt rätt. Det finns
              personer som skulle vara stora bekymmer i samhället om de skulle
              bli utsläppta efter bara en viss tid. Därför förespråkar vi att
              vi tar ytterligare ett steg vad gäller livstidsstraffet. Vi ser
              inget problem i den delen.
            </seg>
            <seg n="30abd9ad">
              Vad gäller hur ärendet har behandlats kan vi konstatera att det
              i princip är en återgång till vad det var innan, under den tid
              när vi hade regeringsmakten.
            </seg>
          </u>
          <note type="speaker" n="af09064c">
            Anf. 7 LENA OLSSON (V) replik:
          </note>
          <u who="lena_olsson_fc0610" xml:id="i-45f5f100adf9266e-1" n="4432152f">
            <seg n="edc3e61b">
              Herr talman! Jag tycker att utredningsförfarandet ska gå korrekt
              till och att remissinstanser ska ha möjlighet att lämna synpunkter
              när man gör lagförändringar här i riksdagen.
            </seg>
            <seg n="0738c60a">
              Det är sant som Mattias säger. Det finns väldigt många saker
              man kunde ha gjort som hade förebyggt detta med mord, och det
              läste jag också upp från talarstolen.
            </seg>
            <seg n="438f1295">
              Det är ett totalt misslyckande. Jag betraktar det som att man
              försöker skyla över sitt misslyckande genom att lägga fram förslag
              om en straffskärpning. Det är ungefär så enögt som regeringen
              ser på frågan, att det enda som hjälper är att höja straffen.
              Vi menar att vi genom att ta itu med sociala och ekonomiska klyftor
              skulle kunna förhindra mycket kriminalitet.
            </seg>
            <seg n="bbbd1bd7">
              När det gäller delen med rättspsykiatrin tog vi ett beslut 2008.
              Då höjde regeringen ribban för möjligheten att få vård. Vi menade
              – och det menade också Socialdemokraterna – att det har försvårat
              och kommer att försvåra. Vi menar att de som har psykiska besvär
              och som finns inom kriminalvården måste ha vård.
            </seg>
            <seg n="c9738dcd">
              Jag beklagar att Socialdemokraterna står bakom förslaget.
            </seg>
          </u>
          <note type="speaker" n="e029a95f">
            Anf. 8 MATTIAS JONSSON (S) replik:
          </note>
          <u who="mattias_jonsson_1e696e" xml:id="i-c0570b53f78166a5-2" n="37399209">
            <seg n="dae0821d">
              Herr talman! Jag delar synen att man måste jobba förebyggande.
              Vi måste se till att ha en politik så att vi håller ihop samhället
              och så att alla får en möjlighet att klara skolan, kan känna framtidstro,
              få ett jobb, få en bostad, bilda familj och känna att man på ett
              lagligt sätt kan komma fram i samhället. Det håller man på att
              montera ned i dag. Jag tror att vi delar den synen.
            </seg>
            <seg n="c3ddb6cd">
              Jag har besökt bland annat Biskopsgården i Göteborg, där det
              har varit en hel del skjutningar. Där känner de unga många gånger
              en hopplöshet, med hög arbetslöshet. Så finns det lite möjligheter
              med snabba cash att gå med i ett kriminellt gäng. De som sysslar
              med den typen av kriminalitet har oerhört lätt att rekrytera mycket
              unga personer till verksamheten, vilket är ett stort bekymmer.
            </seg>
            <seg n="d10c7301">
              Det är två delar, som jag sade i mitt anförande. Det ena är jobba
              med de mjuka delarna, se till att vi får ett samhälle som hänger
              ihop. Den andra delen är att vi från samhällets sida och från
              lagstiftningens sida måste vara tydliga med att vi menar allvar
              och inte accepterar dessa våldshandlingar, särskilt inte när det
              finns särskilda omständigheter, som när det gäller grova mord
              som man nästan inte finner ord för och som vi ser sker i samhället.
              Där måste samhället och vi här i kammaren stå upp för att visa
              att vi tar avstånd och ha en straffskala som är tydlig i det avseendet.
            </seg>
          </u>
          <note type="speaker" n="4f52dcdd">
            Anf. 9 KRISTER HAMMARBERGH (M):
          </note>
          <u who="krister_hammarbergh_57af36" xml:id="i-98ba8fda2f5f05ee-0" n="7bfe9bda">
            <seg n="7d8ebbd3">
              Herr talman! Nu har de tilltänkta regeringsparterna haft en diskussion,
              där det var svårt att över huvud taget hitta någon typ av gemensam
              nämnare. Man kan tänka sig hur diskussionen skulle se ut på ett
              regeringssammanträde. Man skulle också kunna fundera på hur många
              propositioner en sådan regering skulle kunna tänka sig att framställa.
            </seg>
            <seg n="838aa6fb">
              Herr talman! Vi ser i dag en positiv utveckling där brottsligheten
              de facto minskar. Det har nämnts tidigare i dag. Vi ser också
              en positiv utveckling där människors upplevda trygghet ökar. Det
              är en bra utveckling.
            </seg>
            <seg n="549dd611">
              Men samtidigt står vi fortfarande negativa gentemot våldsbrott.
              Som diskussionen har gått har det nästan framförts som ett argument
              att straffsatserna borde bli lägre när det blir färre brott. Men
              jag vill mycket bestämt, herr talman, påpeka att straff är någonting
              som ska utdömas i enlighet med brottets allvar enligt proportionalitetsprincipen.
              Det är inte fråga om mängdlära. Annars skulle vi ha mycket hårda
              straff för cykelstölder i det här landet, och det skulle förmodligen
              inte bli någon större balans i detta.
            </seg>
            <seg n="f8928fb9">
              Det som vi diskuterar i dag är alltså mord, och vi diskuterar
              inte bara mord utan en straffskärpning för de absolut grövsta
              morden med försvårande omständigheter. I propositionen finns det
              en ganska lång lista som tydligt anger vad domstolen enligt förarbetet
              framöver ska ta hänsyn till. När det handlar om mord på närstående
              talar vi inte om något som sker i hastigt mod utan om ett beräknat
              och planerat mord. Personen i fråga har tänkt beröva någon livet
              och gör det med utstuderad grymhet.
            </seg>
            <seg n="071979a9">
              Vi vill hävda att våldsbrott är något som vi måste markera mot
              från samhället. Det har vi egentligen gjort genom hela skalan,
              från misshandel till de grövsta morden. Vi anser i dag att vi
              behöver göra en lagändring för att fylla upp vår roll som lagstiftare
              när vi ser att praxis inte har gått riktigt den väg som vi lagstiftare
              hade tänkt. Därmed tar vi vårt ansvar.
            </seg>
            <seg n="044b5ef4">
              Det har tidigare i diskussionen nämnts lite grann vad som har
              förevarit. Den dom som kom i Högsta domstolen 2007 innebar att
              livstidsstraff eller tio års tidsbestämt straff blev det normala
              straffet för mord. Därefter kom denna regering med förslag till
              förändring av lagstiftningen, och kammaren fattade beslut om det.
              Det innebär att 10–18 är det tidsspann som ska finnas när det
              gäller de tidsbestämda straffen. År 2013 kom en ny dom i Högsta
              domstolen där det sades att 14 år ska vara det normala straffet
              för mord. Därutöver ska det vara mycket försvårande omständigheter.
            </seg>
            <seg n="4ca43bde">
              Detta innebär att vi i dag har fått en praxis som innebär att
              det i princip krävs att man tar två liv för att man ska få lagens
              strängaste straff. Vi tycker att ett liv är värt tillräckligt
              mycket, särskilt om mordet sker med utstuderad grymhet. Normalstraffet
              för de råaste morden ska vara livstid. Det avser också, i och
              med domen från 2013, många av de brott där det utdöms tidsbestämda
              straff på mellan 15 och 18 år.
            </seg>
            <seg n="f0bd7f1a">
              Man kan ha mycket olika diskussioner kring detta. De är naturligtvis
              av principiell karaktär. Ett av argumenten mot livstidsstraff
              över huvud taget, vilket nog är vad denna diskussion handlar om
              – en del vill egentligen ta bort livstidsstraffet – är att det
              inte skulle vara förutsägbart för gärningsmannen vad som händer
              framöver. Jag vill nog hävda att vi har ett förutsägbart system.
              Vi har livstidsstraff. Men det är möjligt för den som sköter sig
              och går i en god riktning att få sitt straff tidsbestämt. Det
              är så pass förutsägbart. Det finns en möjlighet att så småningom
              få ett tidsbestämt straff. Förutsägbarheten finns alltså där.
              Däremot är det naturligtvis inte klart den dag gärningsmannen
              går in på anstalten när detta kan ske.
            </seg>
            <seg n="2b8a88da">
              Det finns en fördel med detta. Det fåtal människor som aldrig
              kommer att göra bot och bättring och som fortfarande kommer att
              vara farliga kommer möjligen att få avtjäna detta straff livet
              ut. Det är egentligen till skydd för tredje man. Om straffet är
              tidsbestämt kommer gärningsmannen så småningom att få gå ut, oavsett
              om denna är farlig eller inte.
            </seg>
            <seg n="dab07226">
              Jag har sett i någon artikel som det hänvisas till att livstidsstraff
              inte skulle vara modernt. Jag tycker att det är ett uttryck som
              inte passar. Detta handlar om de absolut råaste brott man kan
              tänka sig. Det är ungefär som att säga att brottet i sig skulle
              vara något som är modernt eller omodernt. Det handlar om proportionalitet,
              och det handlar om ett straff som ska utdömas i enlighet med brottets
              allvar.
            </seg>
            <seg n="42201830">
              Om detta har det sagts en del saker som jag måste ställa några
              frågor kring. Det har sagts en del konstigheter vad gäller domstolsväsendet.
              Jag måste fråga Miljöpartiets representant vad hon menar när hon
              säger att domar ska utdömas på individuell basis. Vad jag vet
              har vi inga grupprättegångar i Sverige. Jag uppfattar detta på
              något sätt som en ringaktning gentemot domstolsväsendets opartiskhet,
              och jag tycker inte att det är korrekt.
            </seg>
            <seg n="dc23b3a3">
              Jag blir också lite förvånad när Sverigedemokraterna visar samma
              ringaktning mot domstolsväsendet när de säger att vi inte har
              oberoende och självständiga domstolar i Sverige. Det är ett ganska
              anmärkningsvärt påstående. Tvärtom visar väl denna diskussion
              att när vi känner att praxis går fel gör lagstiftaren sin uppgift.
              Men jag vill definitivt hävda att vi har självständiga och oberoende
              domstolar i Sverige.
            </seg>
            <seg n="5f979700">
              Vi har diskuterat narkotikabrott. Det är ett exempel där lagstiftaren
              sätter i gång ett utredningsarbete just därför att domstolarna
              har visat sitt oberoende och sin självständighet. Då går lagstiftaren
              in och gör en översyn och bestämmer med lag.
            </seg>
            <seg n="5510d916">
              Jag är inte heller riktigt säker på vad Miljöpartiet menar. Men
              det går väl att förklara. Man har inte någon reservation mot livstidsstraff
              den här gången. Men vi har deltagit i debatter där Miljöpartiet
              har sagt att man är tveksam till livstidsstraffet. Det vore därför
              bra om man kunde ha ett klart ställningstagande från Miljöpartiets
              sida när det gäller livstidsstraffet. Eller tycker man som Vänsterpartiet
              klart uttrycker i sin reservation?
            </seg>
            <seg n="28fdb049">
              Sedan får Vänsterpartiet det lite svårt. Det märker man i diskussionen
              med Socialdemokraterna. Vänsterpartiet vill avskaffa livstidsstraffet
              och ha tidsbestämda straff även för sådant som det utdöms livstidsstraff
              för. De vill därtill införa halvtidsfrigivning. Frågan är vad
              en lämplig påföljd för ett mord är i Vänsterpartiets värld. Samtidigt
              vill Vänsterpartiet kraftigt skära ned budgeten för kriminalvården,
              vilket naturligtvis skulle försämra möjligheterna för kriminalvården
              att göra den rehabilitering som det talas om.
            </seg>
            <seg n="88919804">
              Vänsterpartiet tar upp frågan om illegalt vapeninnehav och säger
              att regeringen minsann har väntat för länge i fråga om det. Då
              skulle jag vilja uppmana Vänsterpartiet att titta i arbetsplaneringen
              för utskottet. Då kan man konstatera att just skärpningen av straffen
              för illegala vapeninnehav kommer vi att bearbeta ganska snart
              i utskottet. Där känner vi att vi uppenbarligen kommer att få
              även Vänsterpartiets stöd när det gäller straffskärpningar, och
              det tillhör inte vanligheterna.
            </seg>
            <seg n="3040e21b">
              Herr talman! Jag känner att det finns ett brett stöd för denna
              reform i Sveriges riksdag när vi tittar på antalet ledamöter som
              kommer att rösta. Men det finns en mycket djup och splittrad opposition
              – av principiella skäl – på detta område liksom på så många andra
              områden inom rättsområdet. Det bästa för oppositionspartiet Socialdemokraterna
              tror jag är om denna regering får sitta kvar, eftersom det är
              den enda garanten för att Socialdemokraternas politik på detta
              område över huvud taget ska kunna bli verklighet.
            </seg>
          </u>
          <note n="38389287">
            Jag yrkar bifall till utskottets förslag.
          </note>
          <note type="speaker" n="48d0d1e3">
            Anf. 10 AGNETA BÖRJESSON (MP) replik:
          </note>
          <u who="agneta_borjesson_081529" xml:id="i-d19b7cfd5b3c338c-1" n="385b17a5">
            <seg n="a5363e99">
              Herr talman! Jag fick en fråga från Krister Hammarbergh, och
              jag får börja med den. Självklart tycker jag att det är mycket
              bra att vi har självständiga och oberoende domstolar i det här
              landet. Det är oerhört viktigt att vi har det. Det var just det
              som jag tog upp i mitt anförande, nämligen vikten av att vi har
              det.
            </seg>
            <seg n="4ce76e9b">
              Men jag måste få ställa en fråga till Krister Hammarbergh. Det
              har blivit längre straff för mord, och brottsligheten minskar.
              Hur kommer det sig att man ändå ser ett behov av denna nya lagstiftning?
              Är inte det att begränsa de självständiga och oberoende domstolarna?
              Det är det som jag läser in i alla remissvar från många av remissinstanserna.
            </seg>
          </u>
          <note type="speaker" n="5b5bc2cd">
            Anf. 11 KRISTER HAMMARBERGH (M) replik:
          </note>
          <u who="krister_hammarbergh_57af36" xml:id="i-98ba8fda2f5f05ee-1" n="7bfe9bda">
            <seg n="fe01a860">
              Herr talman! Jag tackar för repliken. När jag ändå har chansen
              skulle jag vilja be Agneta Börjesson att svara på just den fråga
              som jag ställde – du har en möjlighet till – om vad du egentligen
              menar med att man måste döma på individuell basis, som om det
              vore en kritik av att det inte skulle ske i dag. Det var kanske
              en felsägning.
            </seg>
            <seg n="aae019d2">
              Jag ska gå tillbaka till din fråga. Jag tycker att man ska göra
              på följande sätt. Man ska ha straff som utdöms i enlighet med
              brottets allvar, alltså proportionella straff i förhållande till
              brottets allvar. Att göra denna koppling mellan antal brott och
              strafflängd blir mycket konstigt. Då skulle vi ha mycket stränga
              straff för snatterier och mycket låga straff för mord. Det hänger
              inte ihop. Straff ska kopplas till gärningen och inte till antalet
              gärningar. Annars kan man inte ha en individuell prövning i domstol.
            </seg>
          </u>
          <note type="speaker" n="b44941f4">
            Anf. 12 AGNETA BÖRJESSON (MP) replik:
          </note>
          <u who="agneta_borjesson_081529" xml:id="i-d19b7cfd5b3c338c-2" n="385b17a5">
            <seg n="333034ef">
              Herr talman! Det som tydligt står i propositionen och i utskottsbetänkandet
              är att majoriteten av straffen nu ska vara på livstid. Det är
              inte så att man tycker att det ska göras en individuell prövning,
              och det är denna antydan jag undrar över. Man säger att man utgår
              från att majoriteten ska dömas till livstid. Jag upplever också
              att det är det som väldigt många remissinstanser varit oroliga
              för. Det är det jag menar med att jag tycker att det ska vara
              en individuell prövning, vilket är fallet med den lagstiftning
              vi har i dag, där man inte så tydligt pekar ut stora grupperingar
              som ska dömas till livstid.
            </seg>
            <seg n="f13eee25">
              Jag vill återigen fråga Krister Hammarbergh: Ska vi inte ha en
              mer individuell prövning? Ska vi inte ha självständiga och oberoende
              domstolar? Duger inte det de har gjort i dag när straffen har
              gått upp? Behöver man strama åt det ännu mer?
            </seg>
          </u>
          <note type="speaker" n="5e72879d">
            Anf. 13 KRISTER HAMMARBERGH (M) replik:
          </note>
          <u who="krister_hammarbergh_57af36" xml:id="i-98ba8fda2f5f05ee-2" n="7bfe9bda">
            <seg n="b86e996d">
              Herr talman! Jag blir lite bekymrad. Varje domstol gör en individuell
              prövning i varje rättsfall. Agneta Börjessons och min uppgift
              är att fatta beslut vad gäller lagstiftningen. Domstolarna bildar
              praxis. Lagstiftaren har en skyldighet att i sina förarbeten ge
              domstolarna vägledning för att de ska kunna göra den individuella
              prövningen.
            </seg>
            <seg n="9ae76f69">
              Agneta Börjesson påstår att vi med den här lagstiftningen skulle
              straffbelägga stora grupperingar. Men det vi pratar om här är
              människor – ett fåtal, tack och lov – som gör sig skyldiga till
              det absolut grövsta brott man kan tänka sig, nämligen att planerat,
              utstuderat och med stor grymhet ta livet av någon annan människa.
              Det handlar inte om stora grupperingar. Det handlar om att fatta
              ett beslut som ger domstolen möjlighet att utdöma ett hårdare
              straff för det grövsta brott man kan begå.
            </seg>
          </u>
          <note type="speaker" n="efbe9485">
            Anf. 14 LENA OLSSON (V) replik:
          </note>
          <u who="lena_olsson_fc0610" xml:id="i-45f5f100adf9266e-2" n="4432152f">
            <seg n="1e6995f0">
              Herr talman! Nu är det Krister Hammarbergh som står i talarstolen.
              Jag har inget ont att säga om det, men jag saknar minister Beatrice
              Ask. Det är väldigt synd att hon inte är med i denna viktiga debatt.
            </seg>
            <seg n="64cff740">
              Regeringen säger att allmänheten ser allvarligare på våldsbrott
              i dag och att det därför behövs straffskärpningar. Jag fick inte
              svar av dig, Krister, på någon fråga som jag ställde i mitt anförande.
              Jag skulle vilja veta vad det är för forskning, studier och rapporter
              ni bygger på när ni anser er ha stort folkligt stöd för straffskärpningar
              över huvud taget.
            </seg>
          </u>
          <note type="speaker" n="1f0f730f">
            Anf. 15 KRISTER HAMMARBERGH (M) replik:
          </note>
          <u who="krister_hammarbergh_57af36" xml:id="i-98ba8fda2f5f05ee-3" n="7bfe9bda">
            <seg n="75d2bd90">
              Herr talman! Det är ganska tydligt att attityderna gentemot våldsbrott
              blir hårdare hos allmänheten. Det har inte minst visat sig även
              i tidigare förarbeten. Vi ser med mindre respekt än tidigare på
              våldsbrott, till exempel kvinnofridskränkningar, vilket är bra.
              Vi accepterar inte längre att man står och misshandlar varandra
              utanför dansbanan. För 50 år sedan kanske man gjorde det. Sedan
              var det nog med det. Våra attityder till våld blir allt hårdare
              i en positiv riktning. Det tycker jag är gott, och det är allmänhetens
              uppfattning också.
            </seg>
            <seg n="9fccf34f">
              Lena Olsson blandar ihop det här med andra undersökningar som
              det brukar hänvisas till. Allmänheten vill generellt sett ha straffskärpningar,
              men när man har frågat om specifika fall har allmänheten ibland
              kunnat tänka sig lägre straff än vad domstolen skulle ha utdömt.
              Men sådana fall finns nog inte vad gäller mord.
            </seg>
            <seg n="5fd582aa">
              Utgångspunkten i detta är dock inte att vi skulle fatta beslut
              om lagstiftning utifrån opinionsundersökningar. Vi ser att acceptansen
              för våldsbrott sjunker. Men syftet med lagstiftningen är att vi
              ska ha ett straff som utdöms i proportion till brottets allvar.
              Jag repeterar: Vad gäller de grövsta utstuderade morden vill vi
              att det ska vara livstids fängelse; praxis har satts enligt en
              annan värdering. Därigenom tar vi vårt ansvar som lagstiftare.
            </seg>
          </u>
          <note type="speaker" n="f4336d11">
            Anf. 16 LENA OLSSON (V) replik:
          </note>
          <u who="lena_olsson_fc0610" xml:id="i-45f5f100adf9266e-3" n="4432152f">
            <seg n="86e4104f">
              Herr talman! Jag lyssnar väldigt intensivt på vad ni säger och
              förstår att straffskärpningar ska lösa många problem, Krister
              Hammarbergh. Men jag hörde inte ett ord om brottsförebyggande
              åtgärder i ditt anförande. Själv räknade jag upp flera stycken
              i mitt anförande. Jag tog särskilt upp detta med grovt vapenbrott
              och illegala vapen.
            </seg>
            <seg n="106b7971">
              Jag är mycket medveten om att vi nu har ett förslag. Men det
              är nog ganska många som delar min åsikt att vi har fått vänta
              väldigt länge på det här. Många dödsskjutningar har skett i våra
              större städer. Man kunde ha forcerat detta lite grann. Men inte
              med ett ord har Krister Hammarbergh förklarat hur vi ska komma
              åt att minska den här brottsligheten. Det är hela tiden fråga
              om hårdare straff och hårdare tag.
            </seg>
            <seg n="e30b538c">
              Vi är nu i alla fall två stycken som har varit uppe och åberopat
              hur viktigt det är att bli sedd redan på dagis, på fritis och
              i skolan, hur viktigt det är att få bra utbildning och jobb och
              inte hamna i utanförskap. Vi har möjlighet att förhindra vissa
              mord, men mord kommer med all sannolikhet att fortsätta att ske.
              Då är frågan om man är beredd att återigen titta på ytterligare
              skärpningar. Vart är vi på väg? Det måste vara självklart att
              vi ska förebygga brott. Jag vill höra vad ni vill göra.
            </seg>
          </u>
          <note type="speaker" n="9ee0a19f">
            Anf. 17 KRISTER HAMMARBERGH (M) replik:
          </note>
          <u who="krister_hammarbergh_57af36" xml:id="i-98ba8fda2f5f05ee-4" n="7bfe9bda">
            <seg n="19fd6a74">
              Herr talman! Just i dag behandlar vi straffskärpningar vad gäller
              mord. Det är tack och lov inget vanligt brott som sker i stora
              mängder. Men det är ett väldigt allvarligt brott. Därför skärper
              vi straffgrunden för detta. Det är vad denna debatt handlar om.
            </seg>
            <seg n="6d6d7a25">
              Vi kan gärna ta en diskussion om grov organiserad brottslighet.
              Den här regeringen har initierat stora mängder åtgärder. Det pågår
              nya utredningar, och arbetet pågår intensivt. Vi kan definitivt
              diskutera brottsförebyggande åtgärder och hur det kan komma sig
              att tryggheten ökar och att brottsligheten totalt sett minskar.
              Men i dag diskuterar vi det absolut grövsta brottet, nämligen
              mord. Skulle man minska brottsligheten och morden genom att reducera
              anslagen till Kriminalvården, som Vänsterpartiet vill, eller genom
              att bara ha tidsbestämda straff och därtill halvtidsfrigivning?
              Den kopplingen har jag väldigt svårt att se.
            </seg>
            <seg n="22df0f5b">
              Men jag ska be att få tacka Lena Olsson för att hon tagit replik.
              Jag skulle också vilja tacka Lena Olsson för att hon uppmärksammat
              att det kommer en proposition om illegala vapen och att hon redan
              nu annonserar att hon kommer att stödja regeringen. Jag tackar
              så hemskt mycket.
            </seg>
          </u>
          <note type="speaker" n="b4b0068d">
            Anf. 18 JOHAN PEHRSON (FP):
          </note>
          <u who="johan_pehrson_35cd8a" xml:id="i-d43cf121b5120200-0" n="b4c9f465">
            <seg n="df2e3b71">
              Herr talman! Vi pratar om allvarliga saker. Vi pratar om brott
              och straff. Vi pratar om någonting som är komplicerat, men inte
              hur komplicerat som helst. Det finns i dag en bred majoritet i
              kammaren för en skärpt syn på mord – överlagda brott där människor
              tar livet av andra. Vi tycker att utgångspunkten ska vara livstid,
              vilket inte längre är särskilt konstigt, eftersom vi för några
              år sedan avskaffade idén om att det var regeringen som skulle
              bestämma hur länge man skulle sitta inne. Detta har förts över
              till en rättssäker prövning i allmän domstol, där det bildas en
              praxis. Folk som har skött sig, fått behandling och försökt förändra
              sig släpps ut efter en tid, medan personer som fortfarande är
              mycket farliga för omgivningen hålls inlåsta, kanske hela livet.
              Det är det vi pratar om.
            </seg>
            <seg n="3612e28d">
              Men i grunden faller det här tillbaka på en allmän rättsfilosofi.
              Det är väl helt självklart att det finns en massa saker man behöver
              göra. Diskussionen här nyss var bisarr, herr talman.
            </seg>
            <seg n="2af21251">
              Vi har sedan 1990-talet, när Vänsterpartiet var med och styrde
              landet, i stort sett halverat antalet mord, tack vare en klok
              politik för just förebyggande insatser, stöd till kvinnojourer,
              stöd till psykiatrin, stöd till arbete mot droger och utanförskap.
              Ja, vi har minskat antalet mord. Är inte det bra? Nej, då efterlyser
              Vänsterpartiet vad vi gör för att minska antalet mord.
            </seg>
            <seg n="62b068fc">
              Vi har gjort ett brett reformistiskt arbete för att rensa upp
              i de sociala misärmiljöer och de enklaver av utanförskap där de
              här brotten begås. Det är viktigt. Sedan har straffet i sig en
              allmänprevention och kan ha en individualprevention för att människor
              ska avstå från att mörda i största allmänhet, och det bör vara
              strängare straff för mord än för snatteri. Det kan väl inte vara
              så himla svårt att förstå.
            </seg>
            <seg n="9d6711d5">
              Förutom att vi har fått ned antalet mord i Sverige rejält kan
              vi ta temperaturen på rättsväsendet i övrigt. Brottsligheten tenderar
              just nu att generellt sett minska något. Vi vet att tryggheten
              hos människor år efter år anses öka. Ja, det är väl bra. Det är
              åtminstone åt rätt håll. Mycket är gjort, men mer finns att göra.
            </seg>
            <seg n="3076d0cc">
              Sverige ligger jämfört med andra jämförbara länder ganska högt
              vad gäller funktionen för rättsstaten. Ja, men det finns mer att
              göra även här. Vi är inte nöjda förrän det är helt perfekt. Det
              kommer det tyvärr aldrig att bli, men vi ska såklart se till att
              vi vårdar den position vi har i Sverige.
            </seg>
            <seg n="7659b27d">
              Inte minst bland ungdomar har brottsligheten minskat rejält.
              När jag gick i nionde klass – det var ett tag sedan – var brottsligheten
              mycket högre, kanske inte beroende just på mig. Dagens kloka ungdomar
              som går i nian är mycket mindre våldsbenägna och mindre benägna
              att både supa och göra annat som leder till elände – utmärkt!
              Det beror också på reformistiska insatser hos skola, socialtjänst,
              polis och på kloka beslut som olika partier har varit med och
              fattat här i riksdagen.
            </seg>
            <seg n="73314f3c">
              Herr talman! Det är tydligt att det finns ett brett stöd här
              för att vi ska ha hårda och tydliga straff för mord. Om man döms
              till livstid ska man kunna få sitt straff tidsbestämt om man sköter
              sig och inte anses utgöra en fara för omgivningen och riskerar
              att begå nya brott, annars ska man fortsätta att vara inlåst.
              Det kan inte vara jättekomplicerat.
            </seg>
            <seg n="231ccd4d">
              Mot detta står en opposition som är splittrad. Vi har nyss hört
              inlägg här som framstår som Texashögern av något slag medan vi
              har människor här som tycker att vi ska halvera straffen. Samma
              personer, inte minst från Vänsterpartiet, skäller annars över
              straffen och säger att de inte leder till någon nytta. Men brottsligheten
              minskar ju. Morden har halverats. Vad är problemet? Ska vi inte
              fortsätta på den vägen?
            </seg>
            <seg n="2f7d50cd">
              Herr talman! Jag tycker att det här är en fråga om moral i slutändan.
              Om man medvetet har ihjäl en annan människa är det ju rimligt
              att man är inlåst ganska lång tid. Och det är ganska rimligt att
              de människor som fortfarande lever utanför ska kunna veta att
              den personen inte kommer ut hipp som happ, utan att den personen
              endast kommer ut om han eller hon i någon grad har medverkat till
              behandling och försökt att återanpassa sig för att inte komma
              ut och mörda någon igen. Det finns inga garantier för det, men
              det är en ganska viktig ingång och viktigt att detta prövas på
              ett rättssäkert sätt i en allmän domstol. Det tycker jag är ett
              bra system som vi ska värna om.
            </seg>
            <seg n="ac3197cf">
              Herr talman! Det är ganska enkelt för Folkpartiet liberalerna
              att ställa sig bakom och stödja detta betänkande om skärpt straff
              för mord. Vi gör det, som så mycket annat, för att förebygga den
              misär som ofta ligger till grund för att mord begås. Tack vare
              det arbete vi har bedrivit och vill fortsätta att bedriva också
              efter valet kanske vi kan minska morden ytterligare. Att vi har
              halverat antalet mord i Sverige är en bra början, men det är inte
              tillräckligt.
            </seg>
          </u>
          <note type="speaker" n="9d699849">
            Anf. 19 JOHAN LINANDER (C):
          </note>
          <u who="johan_linander_6c27ef" xml:id="i-2c668fe2f5103030-0" n="b82c38b0">
            <seg n="61aad1c6">
              Herr talman! Att uppsåtligen ta en annan människas liv är ett
              av de allra grövsta brott som man kan tänka sig, och det är ett
              brott som ska bestraffas mycket hårt. För den förälder som mister
              ett barn, för den bror som mister en syster och för den maka som
              mister sin make innebär brottet ett lidande på livstid eftersom
              den mördade inte kommer tillbaka. Den som har mördat ska dömas
              till ett långt fängelsestraff.
            </seg>
            <seg n="94b16777">
              Under lång tid hade vi en straffskala för mord som innebar antingen
              tio års fängelse eller livstids fängelse. Det var väldigt stor
              skillnad mellan att få tio år och att få livstid. Livstid är i
              dag normalt 25–30 års fängelse. För fem år sedan bestämde vi oss
              för att införa en mer nyanserad straffskala och ändrade den tidsbegränsade
              delen så att det kunde bli 10–18 års fängelse. Egentligen förändrade
              vi inte livstidsdelen av påföljden för mord, men det blev ändå
              en ganska stor förändring.
            </seg>
            <seg n="adbc97d2">
              När vi gjorde den förra lagändringen 2009 såg jag framför mig
              att de som före lagändringen dömdes till 10 års fängelse skulle
              få någonstans i intervallet 10–16 års fängelse och att några få
              av dem som tidigare fick livstid skulle få 16–18 års fängelse,
              men i de allra flesta fall skulle det förbli livstidsstraff.
            </seg>
            <seg n="25baf300">
              Förändringen blev mycket större än så. Högsta domstolen gjorde
              en annan tolkning, och det blev plötsligt väldigt få som fick
              livstid. Högsta domstolen menar att upp till 18 år skulle domstolarna
              enbart gå när det fanns mycket försvårande omständigheter, som
              Mattias Jonsson varit inne på tidigare. Då förstår man ju att
              det inte skulle bli så många procent kvar som skulle få livstidsstraffet.
            </seg>
            <seg n="419bd041">
              Brå har gjort en granskning och kommit fram till att endast ca
              8 procent av dem som dömts för mord de senaste åren har fått livstids
              fängelse. Då är det alltså bara de som dömts för mord. Räknar
              man även in dem som dömts för dråp, som ju också är ett uppsåtligt
              dödande, blir andelen som får livstidsstraff för att uppsåtligen
              ha dödat en annan människa mycket lågt.
            </seg>
            <seg n="7513691a">
              Centerpartiet är inte ett av de partier som ständigt talar om
              att vi måste skärpa straffen. Tvärtom brukar vi betona påföljdens
              innehåll snarare än påföljdens längd – allt för att skapa ett
              tryggare samhälle med minskad brottslighet. I det här fallet menar
              vi dock att det har blivit en alltför liten andel som döms till
              lagens strängaste straff, livstids fängelse, av dem som har begått
              mord. Ribban har satts alltför högt.
            </seg>
            <seg n="a84ff4e1">
              Vad kan vi då göra som lagstiftare? Vi kan inte påverka hur domstolarna
              dömer utifrån befintlig lagstiftning, utan då får vi helt enkelt
              ändra lagen. Då menar vi att om det finns försvårande omständigheter
              ska normalt livstidsstraff dömas ut. Vad som är försvårande omständigheter
              står redan i brottsbalken 29:2, till exempel att brottet har föregåtts
              av noggrann planering, varit särskilt hänsynslöst, inneburit svårt
              lidande för brottsoffret eller att brottet har utförts i offrets
              hem inför ögonen på närstående, till exempel offrets barn. Utöver
              detta kan det handla om att flera har mördats eller att den tilltalade
              även tidigare har gjort sig skyldig till särskilt allvarlig brottslighet.
              Lyckligtvis är det väldigt sällsynt att den som har mördat återfaller
              och begår ytterligare mord. Därför står vi bakom förändringen
              att en större andel av dem som uppsåtligen på ett bestialiskt
              sätt mördat en annan människa ska dömas till livstids fängelse.
            </seg>
            <seg n="414f9386">
              Herr talman! Det finns ett antal reservationer. Sverigedemokraterna
              har i en reservation föreslagit att livstidsdömda aldrig ska kunna
              få permission. Då kan man fundera på om det är någon som tror
              att en person som har suttit inne i 20–30 år och som ska frigivas
              inte behöver ta det stegvis utan rakt från bunkern i Kumla och
              ut på gatan med ett lycka till. Jag tror inte att det är speciellt
              bra. Givetvis behöver man en stegvis återgång för att kunna återanpassas
              och leva ett laglydigt liv när man kommer ut ur fängelset.
            </seg>
            <seg n="a49c41ad">
              Vänsterpartiet å andra sidan har föreslagit att livstidsstraffet
              ska avskaffas – det tyckte även Miljöpartiet tidigare men är inte
              längre med på den reservationen – och detta helt utan förslag
              om förlängt tidsbegränsat straff. Det betyder, enligt Vänsterpartiets
              förslag, att längsta möjliga fängelsestraff för mord skulle vara
              18 års fängelse. Lägg därtill Vänsterpartiets förslag om halvtidsfrigivning
              och den som har mördat kan tvingas sitta inne i som längst nio
              år – nio år för mord!
            </seg>
            <seg n="d42bd0d5">
              Det är klart att man blir fundersam. Jag tror att även väljarna
              är fundersamma. Om det efter höstens val skulle gå så illa att
              vi får en rödgrön regering – vilken politik är det då som kommer
              att föras? Är det den som Vänsterpartiet marknadsför här? Är det
              Miljöpartiet, som också är emot den förändring vi gör nu, och
              deras politik? Eller är det Socialdemokraterna, som står bakom
              Alliansens förslag, och deras politik?
            </seg>
            <seg n="1794a2fc">
              Är det alltså max nio års fängelse för den som har mördat? Kommer
              det att vara den rödgröna rättspolitiken? Jag är övertygad om
              att väljarna vill veta detta innan de går till valurnorna i september.
            </seg>
            <seg n="841146be">
              Till slut: Det finns ytterligare en reservation. Sverigedemokraterna
              har föreslagit att livstidsdömda inte ska kunna få tidsbegränsat
              straff. De ska alltså sitta kvar i sin cell tills de dör. Jag
              vet inte varifrån Sverigedemokraterna får sina idéer, men det
              är definitivt inte en svensk tradition att inte under några som
              helst omständigheter kunna förlåta. Förlåtelsen är grundläggande
              inom den kristna rättstraditionen, vari våra lagar har sin ursprungliga
              grund.
            </seg>
            <seg n="773feb22">
              Det handlar om själva tanken att en människa aldrig ska kunna
              få syndernas förlåtelse – att man oavsett avtjänad påföljd, oavsett
              hur länge man har suttit i fängelse, oavsett ålder, oavsett hälsotillstånd
              och oavsett ånger över det brott som har begåtts aldrig ska kunna
              säga att en människa har tagit sitt straff. Det är inte svensk
              rättstradition.
            </seg>
          </u>
          <note n="88135831">
            Med detta, herr talman, yrkar jag bifall till utskottets förslag
            i betänkandet och avslag på reservationerna.
          </note>
          <note type="speaker" n="4890f175">
            Anf. 20 LENA OLSSON (V) replik:
          </note>
          <u who="lena_olsson_fc0610" xml:id="i-45f5f100adf9266e-4" n="4432152f">
            <seg n="2ab116fb">
              Herr talman! Låt oss titta på grunderna till att man nu återigen
              – som ni regeringspartier och några andra – vill se till att folk
              ska dömas till mer livstid, Johan Linander. I propositionen nämner
              man att man har kommit fram till att det dödliga våldet minskar
              i Sverige. Det är tydligt att det inte är denna utveckling som
              talar för att straffnivån för mord bör höjas. Det finns inte heller
              stöd för detta om man jämför straffnivåerna i de övriga nordiska
              länderna.
            </seg>
            <seg n="1a8006c8">
              Johan Linander vill gärna peka ut Vänsterpartiet och Miljöpartiet,
              men vi är inte ensamma om vår kritik. Det är tunga remissinstanser
              som har yrkat avslag på förslaget, exempelvis Åklagarmyndigheten.
            </seg>
            <seg n="1bfaad8a">
              I detta sammanhang, där det dödliga våldet minskar och det blir
              färre mord, konstaterar ni det här själva. Men ni väljer ändå
              att gå vidare med förslaget. Ibland kan man fundera på om det
              har något att göra med att vi har fått in ett visst parti som
              vill ha verkliga livstidsstraff – att vi aldrig ska släppa ut
              människor och att de inte ska få några permissioner.
            </seg>
            <seg n="c8feb98f">
              Jag skulle gärna vilja ha svar på den frågan. Det finns inga
              grunder för att göra denna skärpning.
            </seg>
          </u>
          <note type="speaker" n="b558d466">
            Anf. 21 JOHAN LINANDER (C) replik:
          </note>
          <u who="johan_linander_6c27ef" xml:id="i-2c668fe2f5103030-1" n="b82c38b0">
            <seg n="0674bc57">
              Herr talman! Jag tror att Vänsterpartiet lite grann har missuppfattat
              anledningen till att vi genomför denna förändring. Vi gör det
              varken för att minska eller öka det dödliga våldet. För att vara
              helt ärlig tror jag inte att den lagändring som vi gör i dag kommer
              att leda till vare sig det ena eller det andra. Det är inte heller
              syftet.
            </seg>
            <seg n="2ed75652">
              Vi tycker olika. Jag har full respekt för att Vänsterpartiet
              har en helt annan syn på straff än vad många av oss andra har.
              Vi kan ta det fall som Mattias Jonsson nämnde, eftersom det var
              vägledande från Högsta domstolens sida. Det gällde en kvinna som
              blev mer eller mindre slaktad med bajonett inför sina barn.
            </seg>
            <seg n="a385799a">
              Vänsterpartiet säger: Den gärningsmannen ska inte ha livstids
              fängelse. Det är så det ser ut i dag. Vi säger: Vi håller inte
              med. Vi tycker att i ett sådant fall är det fullt rimligt att
              gärningsmannen döms till livstids fängelse. Vi tycker olika. Ni
              får stå för era åsikter, och vi står för vår åsikt. Jag är övertygad
              om att vi har svenska folket bakom oss i denna fråga.
            </seg>
          </u>
          <note type="speaker" n="90273bee">
            Anf. 22 LENA OLSSON (V) replik:
          </note>
          <u who="lena_olsson_fc0610" xml:id="i-45f5f100adf9266e-5" n="4432152f">
            <seg n="be0410ed">
              Herr talman! Jag vet precis vilket fall Johan Linander tänker
              på. Vi kan konstatera att det fanns psykiska störningar bakom
              detta fall. Det var tragiskt, det var fruktansvärt och det var
              hemskt. Mord är ett hemskt brott.
            </seg>
            <seg n="e0876310">
              Johan Linander säger ofta att Vänsterpartiet har missförstått,
              att Miljöpartiet har missförstått och så vidare. Det är samma
              påpekande varenda gång; det är en debatteknik han använder sig
              av. Johan Linander tar till exempel upp den senaste straffskärpningen.
              Den var Vänsterpartiet med på.
            </seg>
            <seg n="0fbffc0d">
              Jag vill upplysa dig om att Vänsterpartiet vill avskaffa livstidsstraffet.
              Men det ska föregås av en utredning. Om du läser betänkandet ordentligt
              ser du det. Det ska inte gå till som i det förslag ni har. Ni
              har tagit fram ett förslag på departementet, och ni har inte ens
              brytt er om att utreda det på rätt sätt. Detta får ni skarp kritik
              för av bland andra Advokatsamfundet, som också tror att detta
              tillhör den valtaktiska delen nu inför valåret.
            </seg>
            <seg n="cec6558e">
              Om du säger att det bara skulle handla om 18 år håller du dig
              inte till sanningen. Vi kan tänka oss ett längre tidsbestämt straff,
              men att man avskaffar livstidsstraffet. Hur många år det ska vara
              ska en utredning komma fram till, Johan. Det ska inte vi stå här
              och säga.
            </seg>
            <seg n="1ef3d4a4">
              Vi vill titta på den norska modellen. Du vet säkert hur den ser
              ut. Det innebär väl då också att Norge har varit totalt urkorkade
              eftersom de har avskaffat livstidsstraffet.
            </seg>
          </u>
          <note type="speaker" n="ee359dbb">
            Anf. 23 JOHAN LINANDER (C) replik:
          </note>
          <u who="johan_linander_6c27ef" xml:id="i-2c668fe2f5103030-2" n="b82c38b0">
            <seg n="b3e00902">
              Herr talman! Man måste börja med att säga att det inte är för
              så jättelänge sedan – åtta år – som ni själva satt med om inte
              i regeringen så i regeringsunderlaget och lade fram förslag inför
              Sveriges riksdag. Då dömdes nästan hälften av alla som dömdes
              till mord till livstids fängelse. Då lade ni inte fram något förslag
              på att ändra detta.
            </seg>
            <seg n="7eaa5cca">
              Nu är det nere på under en tiondel som döms till livstids fängelse.
              Vi vidtar dessa åtgärder i dag för att återgå till en nivå närmare
              den som rådde när ni själva satt med vid makten. Kritiken blir
              alltså något bakvänd, får man väl säga.
            </seg>
            <seg n="22d8005d">
              Om det finns en allvarlig psykisk störning med i bilden, som
              Lena Olsson var inne på, är det klart att man ska dömas till rättpsykiatrisk
              vård. Då sitter man inne tills vidare. Vi ska komma ihåg att också
              detta är ett tidsobestämt straff.
            </seg>
            <seg n="fb53590b">
              Jag talade om missförstånd. Det gällde enbart varför vi gör denna
              förändring. Vi gör inte denna förändring för att vi tror att dessa
              brott ska minska. Vi är glada för att vi under våra snart åtta
              år vid regeringsmakten har minskat det dödliga våldet i samhället.
              Det är inte den bild man får om man läser kvällstidningarna; det
              är alldeles klart. Men det dödliga våldet har minskat i Sverige.
            </seg>
            <seg n="87e07531">
              Till slut: Vänsterpartiet säger att de skulle vilja ha ett längre
              tidsbestämt straff. Det var åtminstone väl att Lena Olsson nämnde
              det, så att inte 18 år skulle vara det längsta möjliga. Om det
              blir halvtidsfrigivning på det är vi nere på 9 år. Vänsterpartiet
              har dock ingen som helst egen uppfattning om vad som skulle vara
              ett lagom långt straff som maxstraff i Sverige. Det är konstigt
              av ett politiskt parti. Ni har alltså inte någon egen uppfattning
              om vad som är lagom eller vad som borde vara det längsta möjliga
              straffet i Sverige för mord. Det är mycket intressant.
            </seg>
          </u>
          <note type="speaker" n="e1775b8b">
            Anf. 24 CAROLINE SZYBER (KD):
          </note>
          <u who="unknown" xml:id="i-397f35172b6dcff8-0" n="ce38abda">
            <seg n="a414d7d9">
              Herr talman! Samhället ska sträva efter att begränsa brottslighet
              så långt det är möjligt. Den inställningen genomsyrar vår rättspolitik
              såväl när det gäller ungdomsbrottslighet som när det gäller livstidsstraffet.
              Mord är ett oerhört allvarligt brott. Mindre än 10 procent av
              de morddömda får i dag livstid.
            </seg>
            <seg n="ac088a47">
              En viktig målsättning för Kristdemokraterna och övriga Alliansen
              har varit att skärpa straffen för allvarliga våldsbrott. Den grundläggande
              utgångspunkten för hur strängt straffet ska vara är brottets allvar.
              Straffet ska återspegla hur allvarligt och klandervärt ett visst
              brott är. Ett allvarligt brott ska bestraffas strängare än ett
              mindre allvarligt brott. Lika allvarliga brott ska bestraffas
              lika strängt. För att avgöra allvaret, och därmed straffet, handlar
              det om att se till den skada, kränkning eller fara som brottet
              inneburit för andra människor och för samhället och vad den som
              begått brottet har förstått. Vad fanns det för avsikt eller motiv?
            </seg>
            <seg n="bd2da098">
              Med skärpta straff för mord ökar nu det straffrättsliga skyddsvärdet
              för utsatta människor. Det är rätt, det är riktigt och viktigt
              och det är ett steg mot att straffen står i proportion till brottens
              allvar.
            </seg>
            <seg n="dcfaa007">
              Det grövsta våldsbrott som man kan göra sig skyldig till är att
              beröva en annan människa livet. Det måste komma till uttryck i
              straffen för mord. Straff fungerar moralbildande, och samhället
              måste markera mot det grövsta våldsbrottet mer tydligt än i dag.
              I många fall återspeglar inte straffen för mord de aktuella brottens
              allvar. Livstidsstraffet svarar bättre mot medborgarnas rättsmedvetande.
            </seg>
            <seg n="5d269f31">
              Det är riksdagens uppgift att på ett generellt plan avgöra hur
              allvarlig en viss typ av brottslighet är. Det sker genom lagstiftning.
              Sedan är det upp till domstolarna att tillämpa lagarna i enskilda
              fall. Om inte lagstiftningen får det genomslag som regeringen
              vill kan regeringen vända sig till riksdagen med förslag om en
              ny lagstiftning. Så fungerar en rättsstat, och så har det fungerat
              i det här fallet.
            </seg>
            <seg n="9cc8ca84">
              Högsta domstolen förändrade 2007 i en vägledande dom praxis så
              att färre brott skulle ge livstidsstraff. Vi har även fallet från
              2013 som flera har nämnt här i dag. Den här utvecklingen överensstämmer
              inte med Kristdemokraternas och övriga Alliansens syn på brottets
              allvar.
            </seg>
            <seg n="300c58d8">
              Den mest grundläggande av alla rättigheter en människa har är
              rätten till livet. Mord är därmed ett av de allvarligaste brotten
              en människa kan begå. Dessutom finns det människor som är så farliga
              att de inte ska släppas ut bland allmänheten utan en särskild
              prövning. Det är skälet till att alliansregeringen har lagt fram
              det förslag vi debatterar i dag.
            </seg>
            <seg n="e5528bb7">
              Det har diskuterats fram och tillbaka huruvida det är bra att
              man ger exempel på omständigheter som talar för livstids fängelse
              eller inte, och då tycker jag att det tål att nämnas vilka fall
              det skulle kunna handla om. Det är brott som riktas mot en närstående.
              Det är brott där förövaren inför ögonen på en närstående till
              offret, till exempel offrets barn, har begått gärningen. Det är
              brott där gärningen har varit särskilt hänsynslös genom att den
              medfört ett svårt lidande för brottsoffret. Det är fall där brottet
              har föregåtts av noggrann planering och har präglats av särskild
              förslagenhet. Det är fall där brottsoffret har befunnit sig i
              en skyddslös situation eller fall där brottet har begåtts i brottsoffrets
              hem.
            </seg>
            <seg n="62ab0e63">
              Jag tycker att alla de här fallen är så pass allvarliga att utgångspunkten
              bör vara att det ska vara livstids fängelse som gäller. Jag tror
              att det är viktigt att vi markerar mot det här. Vi behöver inte
              gå in på enskilda fall, men exemplen som tas upp handlar om allvarliga
              fall som ofta är så pass hänsynslösa att det är viktigt att man
              markerar allvaret.
            </seg>
            <seg n="dbe6e73b">
              Våldsbrott hotar människors trygghet och påverkar starkt brottsdrabbade
              och deras nära anhörigas liv under lång tid. Vi kommer att fortsätta
              att reformera för ett mer rättvist och rimligt straff som står
              i proportion till brottets allvar.
            </seg>
          </u>
          <note n="7460139a">
            Jag yrkar bifall till förslaget i betänkandet och avslag på motionerna.
          </note>
          <note n="292b3d10">
            Överläggningen var härmed avslutad.
          </note>
          <note n="984453de">
            6 § Begravningsfrågor och trossamfund
          </note>
          <note type="speaker" n="fb940bb8">
            Anf. 25 JONAS ÅKERLUND (SD):
          </note>
          <u who="jonas_akerlund_38a542" xml:id="i-90e951b4dcac109c-0" n="6eb15f66">
            <seg n="fc87a6ae">
              Herr talman! I betänkandet behandlar vi 17 motionsyrkanden på
              området begravningsfrågor och trossamfund. Vi i utskottet är överens
              sånär som på en punkt där det finns en reservation från Miljöpartiet,
              Sverigedemokraterna och Vänsterpartiet. Det gäller punkten om
              balsamering. Där säger vi i vår reservation att vi anser att det
              är förvånande att bedömningen av när balsamering är nödvändig
              kan skilja sig så radikalt åt i olika delar av landet och hos
              olika huvudmän. Vi anser mot den bakgrunden att det kan finnas
              anledning att närmare utreda om det finns behov av en tydligare
              reglering av när balsamering bör utföras och formalin användas.
            </seg>
            <seg n="2b7eee28">
              Till den här frågan hör också ekonomiska faktorer, men dem väljer
              vi den här gången att gå förbi.
            </seg>
          </u>
          <note n="292b3d10">
            Överläggningen var härmed avslutad.
          </note>
          <note n="c583a3b4">
            7 § Mer inflytande för den enskilde i valet av hjälpmedel
          </note>
          <note type="speaker" n="7810e09a">
            Anf. 26 LENNART AXELSSON (S):
          </note>
          <u who="lennart_axelsson_878b64" xml:id="i-f67bda97c1f25da0-0" n="10924940">
            <seg n="e9f3e1ec">
              Herr talman! Som alltid när vi diskuterar funktionshinderspolitik
              handlar det i grunden om att vi pratar om att göra samhället tillgängligt
              för alla människor. Därför fanns det stora förhoppningar på den
              proposition som lades fram här i riksdagen för ett tag sedan och
              som handlar om att göra brist på tillgänglighet till grund för
              diskriminering.
            </seg>
            <seg n="b8af5c0b">
              De förhoppningar som fanns på den propositionen har inte riktigt
              uppfyllts. Därför har funktionshindersrörelsen flyttat från Rosenbad
              till att numera på tisdagsförmiddagar stå utanför riksdagens port.
              Jag rekommenderar alla ledamöter att gå dit och prata med dem,
              för de påtalar att över 90 procent av de företag som skulle kunna
              omfattas av lagstiftningen inte kommer att göra det genom förslaget
              i propositionen. Det är inte riktigt det som vi ska diskutera
              i dag, men det har i alla fall bäring i sammanhanget.
            </seg>
            <seg n="71b89712">
              Herr talman! Tillgång till bra och individuellt utprovade hjälpmedel
              är för många människor med funktionsnedsättning skillnaden mellan
              att kunna vara med i samhällslivet och att inte kunna det. För
              oss socialdemokrater är det självklart att det ska vara behovet
              som avgör om du ska erbjudas hjälpmedel och i så fall också vilken
              typ av hjälpmedel. Det får aldrig bli en fråga om hur din egen
              ekonomi ser ut. Det är för oss en demokrati- och en rättighetsfråga
              precis som frågan om rätten till en bra skola för alla barn och
              en sjukvård efter behov.
            </seg>
            <seg n="407df0e9">
              Regeringens förslag i propositionen som vi nu ska debattera innebär
              att hälso- och sjukvårdslagen och patientsäkerhetslagen ska ändras
              så att det tydligare framgår att sjukvårdshuvudmannen ska erbjuda
              den enskilde möjlighet att välja hjälpmedel när det finns olika
              hjälpmedel tillgängliga inom landstinget eller kommunen. Man ska
              också få information om de hjälpmedel som finns, och hälso- och
              sjukvårdspersonalen ska se till att den funktionsnedsatte får
              möjlighet att välja det alternativ som han eller hon föredrar.
            </seg>
            <seg n="5761e7fe">
              Herr talman! Vi socialdemokrater är positiva till dessa förslag.
              De föreslagna förändringarna innebär att det tydliggörs i lagtexten
              att den enskilde ska få ökat inflytande över valet av hjälpmedel.
              Vi är också nöjda med att det inte blir någon tvingande lag om
              att införa ett fritt-val-system med hjälpmedelscheckar, vilket
              Socialdepartementet tidigare har aviserat. Det är en stor och
              viktig framgång för funktionshindersrörelsen och andra grupper
              som påpekat riskerna och problemen med checksystemet.
            </seg>
            <seg n="aad40683">
              Under de senaste åren har till exempel Hörselskadades Riksförbund,
              HRF, påvisat stora brister i de checksystem som i dag finns i
              Helsingforss läns landsting och i Region Skåne där enskilda hamnar
              i kläm, ibland med dryga kostnader för att få hörapparater. Att
              regeringen nu avstår från att lagstifta om sådana checksystem
              innebär att det berättigade i kritiken erkänns.
            </seg>
            <seg n="f2b479c7">
              Det finns också oroande inslag i regeringens hjälpmedelsproposition.
              Olika myndigheter, som Myndigheten för delaktighet, Konkurrensverket
              och Socialstyrelsen, ska enligt propositionen få i uppdrag att
              på olika sätt stimulera och stödja införandet av fritt-val-system
              med checkar. Vad detta kommer att innebära i praktiken är oklart,
              men att stimulera införandet av system som har stora brister är
              enligt vår uppfattning felaktigt och oklokt.
            </seg>
            <seg n="c12619d4">
              Herr talman! Hörselskadades Riksförbund har också nyligen i en
              skrivelse till riksdagen bland annat delgett oss följande erfarenheter
              av försöksverksamheten i Helsingfors och Skåne: Landstingets hörselcheck
              blir en grundersättning. De som behöver hjälpmedel utöver checknivån
              får betala själva. HRF har kunnat konstatera att exakt samma hörapparatsmodell
              som våra medlemmar i ett landsting fått kostnadsfritt via landstingets
              hörselvård har andra medlemmar i landsting med fritt val fått
              betala 15 000 kronor – per hörapparat – ur egen ficka för att
              få! Som jämförelse kan nämnas att upphandlade avancerade hörapparater
              köps in av landstingen för ca 1 000–2 000 kronor. Systemet med
              hörselcheckar innebär alltså en betydande risk för att principen
              likvärdig vård överges och att en ny verklighet smyger sig på
              där plånbokens storlek bestämmer hur bra du kan höra. Trots dessa
              och andra problem som uppstått med det system för fritt val av
              hjälpmedel som införts i Helsingfors och Skåne har någon utvärdering
              eller konsekvensanalys av systemet aldrig genomförts.
            </seg>
            <seg n="82fde3a4">
              Vi socialdemokrater, tillsammans med Vänsterpartiet och Miljöpartiet,
              föreslår därför att några uppdrag inte ska ges till Myndigheten
              för delaktighet, Konkurrensverket och Socialstyrelsen med anledning
              av propositionen. Vi föreslår i stället att regeringen ger Socialstyrelsen
              eller annan lämplig myndighet i uppdrag att utvärdera de fritt-val-system
              som har införts. I uppdraget bör också ingå att i utvärderingen
              ha en nära dialog med berörda funktionshindersorganisationer.
              Uppdraget ska återrapporteras till riksdagen som därefter kan
              ta ställning till om några nya uppdrag ska ges till myndigheter
              kring frågan om att välja hjälpmedel.
            </seg>
            <seg n="0f026984">
              Socialdemokraternas principiella syn på hjälpmedelsfrågorna har
              presenterats i tidigare motioner men förtjänar ändå att upprepas.
              Om personer med funktionsnedsättning ska få möjlighet att verka
              i vardagen på samma villkor som människor utan funktionsnedsättning
              krävs ofta att olika former av hjälpmedel ingår som en del i vården
              och rehabiliteringen. Hälso- och sjukvårdens hjälpmedelsansvar
              ska vila på en värdegrund där individens möjligheter att leva
              ett självständigt liv i trygghet och värdighet ska vara den bärande
              utgångspunkten.
            </seg>
            <seg n="1cf179a4">
              Tillgången till hjälpmedel varierar stort över landet liksom
              regler och avgifter. Mot den bakgrunden anser vi att det bör formuleras
              en nationell strategi för hur vi resursmässigt och organisatoriskt
              ska klara av att möta ett växande hjälpmedelsbehov. En sådan strategi
              ska också tydliggöra hur sjukvårdshuvudmän med hjälpmedelsansvar
              kan bidra till att förverkliga de funktionshinderspolitiska och
              äldrepolitiska målen.
            </seg>
          </u>
          <note n="2f950069">
            Jag yrkar bifall till reservation nr 1.
          </note>
          <note n="eff667c6">
            I detta anförande instämde Ann Arleklo och Meeri Wasberg (båda
            S).
          </note>
          <note type="speaker" n="7242b812">
            Anf. 27 AGNETA LUTTROPP (MP):
          </note>
          <u who="agneta_luttropp_7d2a21" xml:id="i-72d049e265b54570-0" n="a2c1c7e1">
            <seg n="d151c1b3">
              Herr talman! Jag står naturligtvis bakom Miljöpartiets alla reservationer,
              men för tids vinnande lyfter jag endast upp reservation 1.
            </seg>
            <seg n="3c32641e">
              Personer med funktionsnedsättning är ingen liten grupp i Sverige.
              Nästan två miljoner människor i åldrarna 16–80 år har någon form
              av funktionsnedsättning. Av dem är det nästan en miljon, eller
              14 procent, som har hörselnedsättning. Det är alltså utan tvekan
              den allra största gruppen. Jag kommer därför i mitt anförande
              att till största delen tala om personer som har hörselnedsättning
              och är beroende av hörapparat.
            </seg>
            <seg n="2e7d2cd5">
              En grupp som ofta glöms bort när det gäller hjälpmedel är personer
              med utvecklingsstörning och deras behov av kognitiva hjälpmedel,
              ett hjälpmedel som oftast behöver individanpassas. Optimalt är
              om hjälpmedlet kan ändras alltefter omständigheterna så att brukaren
              kan växa med sitt hjälpmedel. Anpassningarna kräver samarbete
              över längre tidsperioder mellan brukare, anhöriga och hjälpmedelsexperter.
              Det kräver i sin tur lyhördhet, fingertoppskänsla, ödmjukhet och
              respekt. Det är mycket tveksamt om val av kognitiva hjälpmedel
              gynnar de personer som är beroende av samarbete med personer med
              specifik kunskap över längre tidsperioder.
            </seg>
            <seg n="9414dc8f">
              Förslaget som nu har kommit skulle kunna sägas vara bra, men
              det är inte tillräckligt bra. Precis som Socialdemokraterna har
              vi ingenting emot själva grunden till fritt val. Vi har snarast
              något emot att man ger olika myndigheter uppdraget att stimulera
              någonting som man uppenbarligen inte tycker fungerar.
            </seg>
            <seg n="320a47a0">
              Jag kommer att utgå ganska mycket från remissvaren. Jag har läst
              50 stycken. Det är lätt att göra en kort sammanfattning av remissvaren;
              den är nämligen: Ja, men Det är knappast någon som svarar bara
              ja eller bara nej, utan det är: Ja, men En del tunga instanser
              som Förvaltningsrätten, Kammarkollegiet, Domstolsverket, Statskontoret
              och Konkurrensverket säger men i sina svar på grund av det oklara
              rättsläget. Och det är ganska allvarligt med tanke på att de instanserna
              anser att det behöver bli föremål för ytterligare beredning och
              konsekvensanalys. Kammarkollegiet tar också upp om det verkligen
              behövs en lag för att öka den enskildes rätt till delaktighet
              och valfrihet. De tycker att det är onödigt.
            </seg>
            <seg n="3bee30fe">
              Vi kan dock titta på vad landstingen och intresseorganisationerna
              har svarat. Även där är det mycket av detta Ja, men Man är positiv
              till grundtanken med fritt val av hjälpmedel, men sedan kommer
              alla invändningar. Den största användargruppen är de som är hörapparatbärare,
              och de är mest kritiska. De har också varit med i försöksverksamheten
              som de underkänner ganska duktigt. De pekar speciellt på att ett
              flertal statliga myndigheter ska verka för att införa eget ägande
              av hjälpmedel i samband med hörselrehabilitering, vilket de inte
              vill. De skriver att resultaten från försöksverksamheten i Region
              Skåne och Helsingforss läns landsting är nedslående.
            </seg>
            <seg n="a170f0c4">
              En annan anledning är att audionomerna hamnar på två stolar,
              vilket också Svenska Audionomföreningen tar upp i sitt remissvar.
              De ska nämligen prova ut och ge neutral rådgivning till patienterna,
              men de är också säljare som ska dra in intäkter till företaget.
              En del audionomer upplever att de behöver hänvisa en patient till
              företagets privata utbud även om det finns likvärdiga produkter
              i landstingets sortiment. Det strider mot de mest grundläggande
              principerna för såväl vårdetik som affärsetik. Behandlaren, audionomen,
              blir säljare, och patienten blir kund.
            </seg>
            <seg n="d700ca65">
              I Region Skåne och Helsingforss läns landsting har man provat
              hörselcheckar. Det har då framkommit att om jag behöver hörapparat
              över checknivån får jag ta pengarna ur egen ficka. Det innebär
              en betydande risk för principen lika vård. Det blir plånboken
              som bestämmer hur bra jag kan höra, eller rättare sagt får höra.
            </seg>
            <seg n="50990a2d">
              Det finns exempel på hur privata försäljare utan landstingets
              insyn satt sina priser på hörhjälpmedlen på samma nivå som hörselchecken.
              Den enskilde drabbas inte, men varken Region Skåne eller Helsingforss
              läns landsting vet vilka hörapparater som finansierats med skattemedel,
              vad de kostar och vilken kvalitet de har. Det finns också exempel
              på att hörapparatanvändare har fått betala upp till 30 000 kronor
              ur egen ficka för att få rätt hörapparat. Hur har de klarat det?
              Jo, flera har fått ta lån. Allt detta har kommit till HRF:s kännedom;
              det är delar ur deras remissvar.
            </seg>
            <seg n="58c6cb12">
              Lunds universitets remissvar är talande på den här punkten. De
              skriver: Förslaget gynnar okomplicerade fall, som kräver få besök,
              och personer med god ekonomi som kan bekosta hjälpmedel för 5
              000–20 000 kronor. När HRF frågat hörapparatväljarna har bara
              19 procent av dem som varit med i försöket uppgett att de verkligen
              fått välja. Att man själv ska behöva betala är precis tvärtemot
              vad hälso- och sjukvårdslagen säger, nämligen att målet för hälso-
              och sjukvård är en god hälsa och en vård på lika villkor för hela
              befolkningen.
            </seg>
            <seg n="c9865e95">
              Man kan fråga sig var uppföljningen och konsekvensanalysen av
              de problem som kommit fram under försöksperioden finns. Svaret
              är att dessa inte finns. Kanske är det därför som både Östergötlands
              och Uppsala län bestämt sig för att inte införa hörselcheckar.
              Något som inte klart framgår är om lagförslaget faktiskt påverkar
              valfriheten eftersom det bygger på frivillighet för kommuner och
              landsting att införa LOV.
            </seg>
            <seg n="261d19ed">
              Slutligen, herr talman, vill jag säga några ord om Hjälpmedelsinstitutets
              slutrapport Större inflytande och delaktighet. Slutrapport från
              försöksverksamheten Fritt val av hjälpmedel från 2010, som åberopas
              i utredningen. Den indikerar att denna typ av hjälpmedelsförsörjningsmodell
              saknar attraktionskraft då 99 procent av patienterna låter bli
              att välja över huvud taget. 99 procent väljer alltså inte.
            </seg>
          </u>
          <note type="speaker" n="c64e2b2f">
            Anf. 28 MARGARETA LARSSON (SD):
          </note>
          <u who="margareta_larsson_fa13a4" xml:id="i-e47b63140ecc41cf-0" n="456518e4">
            <seg n="a516330a">
              Herr talman! Jag vill börja med att yrka bifall till reservation
              2 och 4. Jag träder in i Per Ramhorns ställe i den här debatten.
            </seg>
            <seg n="2349ab03">
              Att tillgodose barns krav på hjälpmedel är inte helt lätt. Samtidigt
              som det ska ge barnet den frihet det behöver för att utvecklas
              ställs krav på funktionalitet, hållbarhet, design och teknologi.
              Det kräver en alldeles speciell kompetens dels vad gäller barns
              motoriska, sociala och kognitiva utveckling, dels vad gäller modern
              teknologi och utveckling inom barn- och ungdomskulturen. Barn
              ska ha rätt att vara barn och få hjälpmedel som är utvecklade
              för just barn.
            </seg>
            <seg n="012952a0">
              Undersökningar visar att föräldrar upplever att det saknas spetskompetens
              och att habiliteringen och hjälpmedelscentralerna inte håller
              sig ajour med utvecklingen. Därför anser vi att man ska utreda
              möjligheten att införa ett nationellt kompetenscenter där expertkunskap
              om avancerade hjälpmedel och barns hjälpmedelsbehov samlas. Utöver
              detta behövs fritidshjälpmedel för att barn och unga med funktionsnedsättning
              ska kunna delta i fritidsaktiviteter och därmed undvika att etablera
              onödig ohälsa.
            </seg>
            <seg n="0be61d33">
              Skillnaderna mellan landstingen är stora och oacceptabla när
              det gäller vilka hjälpmedel som erbjuds. Vi anser därför att regeringen
              bör se över frågan om fritidshjälpmedel för personer med funktionsnedsättning.
            </seg>
          </u>
          <note type="speaker" n="e90d025a">
            Anf. 29 EVA OLOFSSON (V):
          </note>
          <u who="eva_olofsson_993bb0" xml:id="i-8b9199d262e401fc-0" n="f52c2bf4">
            <seg n="39f9e17e">
              Herr talman! Jag vill börja med att yrka bifall till reservation
              1 om att man inte ska ge myndigheter uppdrag att stimulera något
              som uppenbarligen inte har fungerat bra, så kallat fritt val av
              hjälpmedel, och till reservation 4 om barn och hjälpmedel.
            </seg>
            <seg n="d6c77158">
              Den här debatten handlar både om regeringens proposition Mer
              inflytande för den enskilde i valet av hjälpmedel och om motioner
              från den allmänna motionstiden. Jag kan inte låta bli att lite
              grann ta upp den tråd som Lennart Axelsson inledde sitt anförande
              med, för självklart handlar hjälpmedel om rätten att kunna fungera
              och vara delaktig i samhället. Det kan gälla arbetsliv, vardagsliv,
              vistelse i hemmet och blir därmed en fråga om medborgerliga rättigheter
              för människor med olika funktionsvariationer. Självfallet skulle
              en skarp tillgänglighetslagstiftning, mot diskriminering, vara
              en bra förutsättning för det. Det finns inte förväntningar bara
              på den här lagen, som man nu är besviken på, utan det finns också
              förväntningar på att oppositionen ska lägga fram skarpa förslag
              i frågan. Den debatten kommer att hållas i kammaren längre fram.
            </seg>
            <seg n="7537b0f7">
              Tillgången till hjälpmedel är en viktig förutsättning och en
              viktig rättighet för att människor med funktionsnedsättning ska
              kunna leva ett bra liv. Vi ser att det i dag finns brister. Eftersom
              man ibland hänvisar till att hjälpmedel är dyra tittar man inte
              på helhetssituationen. I stället ser man till den enskilda kostnaden
              för ett hjälpmedel trots att det samhällsekonomiskt inom kanske
              något eller några år skulle löna sig att tillhandahålla ett hjälpmedel
              som är ganska dyrt. Om det hjälpmedlet dessutom hjälpte en person
              att få ett arbete skulle det löna sig ännu mer.
            </seg>
            <seg n="3e201ef7">
              Det har blivit mer restriktivt med hjälpmedel runt om i landet.
              En del hjälpmedel har försvunnit ur sortimentet, och i många fall
              har kostnaden lagts över på den enskilda individen. Om människor
              själva ska betala för sina hjälpmedel vet vi att det blir ojämlikt
              eftersom människor har olika mycket pengar. Det handlar bland
              annat om att kommuner och landsting försöker pressa sina budgetar
              när pengarna inte räcker till. Vi behöver mer pengar till välfärden
              i stället för till att sänka skatter.
            </seg>
            <seg n="a34d6f2e">
              Det varierar som sagt mycket över landet. Hur väl det fungerar
              med hjälpmedel beror på bostadsort. Därför tycker vi i Vänsterpartiet
              att det behövs ett tydligare statligt ansvar i de här frågorna.
              Enligt FN-konventionen om rättigheter för personer med funktionsnedsättningar
              har staten ett ansvar. Vi anser att det behöver tas fram nationella
              riktlinjer för förskrivning av hjälpmedel.
            </seg>
            <seg n="fd82d82c">
              Ett annat problem som ofta lyfts fram när man talar med berörda
              människor och deras organisationer gäller stuprören mellan myndigheter
              med olika ansvar. Man efterfrågar inte hjälpmedelscheckar. I stället
              vill man att en del av stuprören tas bort så att man får fram
              användbarheten för hjälpmedlen. Om någon prövar ut mina personliga
              hjälpmedel, en annan anpassar bostaden, en tredje hanterar bilstödet
              och en fjärde arbetshjälpmedlen är det inte alltid de fungerar
              ihop. Man tar inte alla gånger hänsyn till hur de ska fungera
              ihop, vilket kan krångla till tillvaron alldeles förskräckligt
              för människor som är beroende av att få bort hinder så att de
              med hjälpmedel kan fungera självständigt och ha självbestämmande.
            </seg>
            <seg n="78c3da9f">
              Barns behov av hjälpmedel skiljer sig från vuxnas. Barn utvecklas,
              barn växer, barn behöver byta hjälpmedel mycket oftare än vuxna.
              Att ha rätt hjälpmedel är en del i att som barn med funktionsnedsättning
              få en bra utveckling. För att det ska fungera måste det finnas
              goda kunskaper om hur barns individuella behov skiftar och om
              hur behoven skiftar utifrån barns utveckling. Då behövs expertkunskaper
              om avancerade hjälpmedel för barn och om barns hjälpmedelsbehov,
              och de behöver samlas på färre ställen än i dag.
            </seg>
            <seg n="124a5e8f">
              Det behövs regionala eller nationella kompetenscentrum. Det tycker
              vi att det vore anledning att se över och utreda.
            </seg>
            <seg n="e937d564">
              En meningsfull fritid är också en viktig del i barns liv. Det
              är en del som lyfts fram också i barnkonventionen. Vi kan se att
              barn med funktionsnedsättning faktiskt deltar mindre i fritidsaktiviteter
              än andra barn. En av orsakerna är att det inte är självklart att
              fritidshjälpmedel beviljas, utan man får bekosta det själv helt
              eller delvis. Återigen kommer vi in på att alla människor inte
              har de pengar som krävs. Det blir alltså en plånboksfråga för
              de familjer där det finns barn med funktionsnedsättning. Naturligtvis
              finns det också krav på att fritidsverksamhet och fritidsanläggningar
              ska vara tillgängliga.
            </seg>
            <seg n="9c017d5a">
              Vi i Vänsterpartiet tycker att ett första viktigt steg vore att
              se till att man faktiskt ordentligt kartlade hur barns situation
              runt om i landet ser ut när det gäller hjälpmedel. Vilka hjälpmedel
              får man på olika håll? Vad får man betala för dem? Vilken kompetens
              och kunskap finns om just barns behov av hjälpmedel? Vi tror att
              en ordentlig första kartläggning skulle kunna lyfta fram brister,
              saker som behöver förbättras och kanske också goda exempel som
              kan användas. Vi skulle vilja att regeringen gav uppdrag om en
              sådan kartläggning.
            </seg>
            <seg n="6e924657">
              Låt mig nu gå in på den aktuella propositionen. Som tidigare
              har sagts av både Lennart Axelsson och Agneta Luttropp är vi överens
              om den del som handlar om att ändra i hälso- och sjukvårdslagen
              och patientsäkerhetslagen, där man tydliggör och inför skyldigheter
              att ge människor större möjligheter att välja hjälpmedel. Man
              ska kunna välja det man själv föredrar med hänsyn till egna önskemål
              och behov om de framstår befogade med hänsyn till kostnaderna.
              Man ska också ha rätt att få information om vilka hjälpmedel som
              finns. Det är inte alltid man faktiskt vet det själv, utan man
              behöver kunnig personal som talar om det. Det behövs också reella
              möjligheter att välja genom att få stöd av dem som följer och
              känner till vilka hjälpmedel som finns.
            </seg>
            <seg n="befeba56">
              Vi ser det också som en väldigt viktig sak att det inte kommer
              ett tvingande förslag, som nog var tänkt från början, om att införa
              så kallade valfrihetssystem – vi kan väl kalla det för att privatisera
              hjälpmedelsområdet genom hjälpmedelscheckar och annat. Det leder
              till att man slår sönder den helhet som finns, där hjälpmedlen
              faktiskt är en del i hälso- och sjukvårdens habilitering och rehabilitering
              och där det faktiskt finns en vårdkedja där man hela tiden följer
              upp att det fungerar. Det leder också till en ojämlik tillgång
              till hjälpmedel – från Miljöpartiet fick vi här höra om erfarenheterna
              från de försök som regeringen har tagit initiativ till och som
              har pågått i Helsingfors och Skåne. Det är kritiken, inte minst
              från funktionshinderrörelsen, som har satt stopp för detta, och
              det tycker jag är alldeles utmärkt.
            </seg>
            <seg n="20a716e1">
              Jag skulle gärna vilja avsluta med det brev från Hörselskadades
              Riksförbund som det har hänvisats till tidigare i debatten. Det
              vore faktiskt intressant om både Sverigedemokraterna och Alliansen
              svarade på vad de tycker om den uppmaning som vi får i det här
              brevet, som är undertecknat av Hörselskadades Riksförbunds ordförande.
              Brevet slutar så här: Vi uppmanar därför dig som riksdagsledamot
              att ta ditt personliga ansvar och rösta mot den del av socialutskottets
              utlåtande som handlar om statliga myndigheters skyldighet att
              verka för ett individualiserat checksystem för hjälpmedel. Det
              är just detta som det yrkande som S, V och MP är överens om handlar
              om. Men vad har ni från Alliansen för invändningar mot Hörselskadades
              Riksförbunds uppmaning? Det skulle jag gärna vilja ha svar på.
            </seg>
          </u>
          <note type="speaker" n="9fc05418">
            Anf. 30 MARGARETA B KJELLIN (M):
          </note>
          <u who="margareta_b_kjellin_a61ad3" xml:id="i-9f8ea248146c3348-0" n="0cb5f9b9">
            <seg n="bbe71c05">
              Herr talman! Alliansregeringen går vidare mot ökad självständighet
              för enskilda människor. Detta är återigen en reform som ger integritet,
              egenvärde och välbefinnande. Från att ha varit utan talan om vilka
              hjälpmedel man kan behöva eller tycker passar bäst får man nu
              möjligheten att välja. Det är ett viktigt steg mot självständighet
              och självbestämmande för människor med olika former av funktionsnedsättning.
            </seg>
            <seg n="88d4cee8">
              När man genomför en sådan reform är det viktigt att skapa förutsättning
              för den enskilde att få kännedom om vilka alternativ som står
              till buds och att man följer upp, kontrollerar och tar ansvar
              för att reformen är till godo för varje individ. När landsting
              och kommuner handlar upp hjälpmedel sker det genom lagen om offentlig
              upphandling, vilket i sig begränsar möjligheterna för den enskilde
              att välja. Därför skapar vi inom gällande lagstiftning också möjligheten
              att välja hjälpmedel utanför de ordinarie sortimenten genom eget
              ägande.
            </seg>
            <seg n="a76336f6">
              Vi har hört kritik från oppositionen om att det skulle innebära
              att man får lägga till egna pengar. Jag skulle bara vilja tala
              om att i det socialistiskt styrda, förlåt, det S- och V-styrda
              landstinget Gävleborg kostar hjälpmedel olika, framför allt hörselhjälpmedel.
              Där får man betala om man vill ha det digitala. Det är inte särskilt
              rättvist. Det ser alltså olika ut, och därför blir den här lagen
              så bra, för nu får man möjlighet att välja inom den givna ramen.
            </seg>
            <seg n="27bc1bf0">
              Lagen innebär också att det blir vårdgivaren och den som har
              ansvaret för hälso- och sjukvården för en patient som ska se till
              att patienten får individuellt anpassad information om de hjälpmedel
              som finns. I propositionen finns det tydliga förslag om på vilket
              sätt reformen ska genomföras.
            </seg>
            <seg n="c1d9834d">
              För att underlätta det fria valet satsar regeringen på en informationsinsats,
              Hitta och jämför hjälpmedel . Detta kommer att underlätta för
              den enskilde att få kännedom och råd och stöd för sina beslut
              att välja hjälpmedel.
            </seg>
            <seg n="3216cf74">
              Den nya Myndigheten för delaktighet, som tar över många funktioner
              från Hjälpmedelsinstitutet, har uppdraget att fortsätta stimulera
              landsting och kommuner att öka den enskildes inflytande vid förskrivning
              av hjälpmedel. Jag har svårt att förstå varför det skulle vara
              skadligt att den enskilde får inflytande över vilka hjälpmedel
              man får.
            </seg>
            <seg n="2cb89a7b">
              Parallellt med detta får Konkurrensverket ett ansvar att samla
              den statliga stöd- och informationsverksamheten om hur offentlig
              upphandling ska gå till – det gäller också innovationsupphandling
              – samt vilka miljökrav och sociala krav som ska ställas. Man kan
              tycka att det är rimligt att en myndighet som Konkurrensverket
              får ett sådant uppdrag. Verket bör också få i uppdrag att ta fram
              en vägledning till huvudmännen om förutsättningarna för att vid
              upphandling ta hänsyn till den enskildes behov och önskemål och
              möjligheterna att påverka valet av hjälpmedel.
            </seg>
            <seg n="972a836d">
              Dessutom bör Socialstyrelsen få i uppdrag att ta fram en vägledning
              till stöd för förskrivare och andra yrkesgrupper. Det kan handla
              om stöd för egenvårdsprodukter såväl som för förskrivning inom
              den ordinarie hjälpmedelsverksamheten. Här får även audionomer
              stöd i sitt professionella handlingssätt när det gäller hur man
              rekommenderar hörselhjälpmedel. Jag har svårt att tro att en professionell
              grupp som audionomer skulle välja ett felaktigt hjälpmedel för
              den enskilde för att gynna sitt företag. Den som gör så ska byta
              jobb. Jag tror inte att den risken finns.
            </seg>
            <seg n="7796fad8">
              Dessutom föreslår regeringen att det ska vara en tydlig uppföljning
              som stärker och tydliggör ansvaret för att lagen efterföljs. Sammantaget
              anser alliansregeringen och Moderaterna att fritt val av hjälpmedel
              är ett verktyg för att uppnå grundläggande mål inom funktionshinderspolitiken,
              så att människor kan bli fullt delaktiga i samhället.
            </seg>
            <seg n="cb048231">
              Lagen innebär skyldigheter för landsting och kommuner att ge
              möjligheter att välja hjälpmedel. Men lagen innebär rättigheter
              för den enskilde att välja det hjälpmedel som man tycker passar
              bäst för att undanröja sitt hinder.
            </seg>
            <seg n="a70d9d36">
              Herr talman! Jag har mycket svårt att förstå de betänkligheter
              som oppositionspartierna har. För mig är det återigen på det viset
              att den lokala politiken ska ha större beslutanderätt över mitt
              liv när jag får ett hjälpbehov. Det är återigen en diskriminering.
              När jag har ett vårdbehov blir jag omyndigförklarad. Det tycker
              jag inte är rätt.
            </seg>
            <seg n="3e671271">
              Med dessa olika åtgärder, uppdrag och kontroller menar vi moderater
              att vi återigen stärker den enskildes möjligheter att påverka
              sin vardag. Det här skapar livskvalitet och välbefinnande. Därför
              yrkar jag bifall till förslaget i socialutskottets betänkande
              nr 19.
            </seg>
          </u>
          <note type="speaker" n="b2e79b39">
            Anf. 31 EVA OLOFSSON (V) replik:
          </note>
          <u who="eva_olofsson_993bb0" xml:id="i-8b9199d262e401fc-1" n="f52c2bf4">
            <seg n="e326985f">
              Herr talman! Först skulle jag vilja höra om Margareta B Kjellin
              ser något behov av ett tydligare statligt ansvar, utifrån att
              man faktiskt upplever att det är väldigt olika. Viss olikhet kommer
              det alltid att bli när vi har landsting och kommuner med självbestämmanderätt.
              Men hur olika kan det vara när det handlar om att människor helt
              enkelt ska kunna ha ett självständigt liv, så att säga?
            </seg>
            <seg n="f2c13de6">
              Det finns stora olikheter när det gäller avgifter, vilket kan
              utestänga människor. Margareta B Kjellin sade att det var så i
              Gävle. Vad vill Margareta B Kjellin göra åt detta? Men det handlar
              också om att det är olika sortiment och att man kanske helt ställs
              utanför i fråga om det hjälpmedel man behöver.
            </seg>
            <seg n="659ce4d2">
              Det är ett förtydligande av att man ska kunna bestämma mer, och
              det finns en skyldighet för sjukvården och kommunerna att visa
              på alternativ och att informera om alternativ för den enskilde.
              Det tycker vi alla är väldigt positivt. Det är inte där debatten
              ligger.
            </seg>
            <seg n="b8438da2">
              Men vad vill Margareta B Kjellin göra åt de här skillnaderna,
              att det beror på var jag bor i landet? Det är också svårt att
              få ihop alla huvudmän, och användbarheten blir väldigt dålig ibland
              på grund av att olika människor är inblandade.
            </seg>
            <seg n="d890ee79">
              Det passar ju bra att prata om oppositionspartierna. Jag frågade
              om Hörselskadades Riksförbund. Deras erfarenhet är precis den
              som Margareta B Kjellin säger att hon inte kan tänka sig. Det
              handlar om att man inte är trygg med att audionomerna har en dubbelroll.
              De ska sälja så mycket som möjligt och samtidigt vara rådgivande.
              Många människor har råkat ut för det. När man ska ha fritt val
              går man till ett ställe där den som jobbar har ett tryck på sig
              att verksamheten ska gå med vinst.
            </seg>
          </u>
          <note type="speaker" n="2bebb8b0">
            Anf. 32 MARGARETA B KJELLIN (M) replik:
          </note>
          <u who="margareta_b_kjellin_a61ad3" xml:id="i-9f8ea248146c3348-1" n="0cb5f9b9">
            <seg n="2492186a">
              Herr talman! Det ser olika ut i dag. Jag tror att den här lagstiftningen
              kan underlätta när det gäller likheten. Jag tror att vi är väldigt
              överens om att man ska ha hjälpmedel utifrån sina behov, och jag
              tror inte att någon kommer att välja ett hjälpmedel som man inte
              behöver. Den här lagstiftningen kommer att stärka möjligheten
              att få rätt hjälpmedel utifrån sina behov, eftersom man kan påverka
              valet.
            </seg>
            <seg n="269c1e91">
              Tror man att det skulle öka olikheten måste man tro att alla
              människor behöver samma hjälpmedel. Då är det jämlikt. Men för
              mig är det jämlikt när man får hjälp utifrån sina behov. Jag tycker
              att lagstiftningen underlättar det. Det handlar om att vi ska
              få den påverkan på landstinget och gå dit där man använder rätt
              anpassade hjälpmedel.
            </seg>
            <seg n="4c5c8350">
              Därför är det bra med informationen. Men jag undrar, Eva Olofsson:
              Vad ska man med informationen till om man ändå inte sedan får
              välja? Så är det enligt era förslag. Man ska ta bort den möjligheten.
              Vad ska man då med informationen till? Då får man ändå ta det
              man får.
            </seg>
            <seg n="ac0d986e">
              Under tiden med försöket med fritt val av hjälpmedel har jag
              suttit i Hjälpmedelsinstitutets styrelse och varit med i en hel
              del av diskussionerna kring det försök som har gjorts. Man har
              lyssnat och lärt. Det är en av anledningarna till att man ger
              de här uppdragen till myndigheterna att följa upp och utvärdera.
            </seg>
            <seg n="57ba5dc4">
              Jag skulle vilja att Eva Olofsson förklarar för mig varför man
              säger nej till att myndigheterna ska få ett uppdrag att följa
              upp, kontrollera, ge information och stärka den enskilde. För
              mig är det en diskriminering.
            </seg>
          </u>
          <note type="speaker" n="60a7ad79">
            Anf. 33 EVA OLOFSSON (V) replik:
          </note>
          <u who="eva_olofsson_993bb0" xml:id="i-8b9199d262e401fc-2" n="f52c2bf4">
            <seg n="166b4176">
              Herr talman! Först vill jag säga att det är ett debattknep att
              försöka få det att framstå som att Vänsterpartiet inte ställer
              sig bakom de lagförändringar som ligger här. Jag har hela tiden
              sagt att vi gör det. Vi tycker att det är jättebra att man i lagen
              säger att den enskilde ska ha mycket mer att säga till om när
              den enskilde kommer till landstinget och ska välja hjälpmedel
              och att det är en skyldighet att ge mycket tydligare information
              om alla hjälpmedel som finns. Det tycker vi är jättebra. Det är
              den här hjälpmedelschecken, fritt val, som vi inte tror på. Vi
              tror inte på den eftersom det kommer in andra intressen. Det kommer
              in vinstintressen.
            </seg>
            <seg n="8e2533a9">
              Så här skriver Hörselskadades Riksförbund:
            </seg>
            <seg n="790af385">
              Fritt val-reformen har också inneburit att ett multinationellt
              bolag genom uppköp av och avtal med hörselmottagningar skaffat
              sig en näst intill monopolliknande ställning i Helsingforss län.
              Samma bolag äger dessutom ett av de internationellt mest kända
              hörapparatsmärkena, vilket tydligt märks i det sortiment som erbjuds.
            </seg>
            <seg n="9890bcb0">
              Det är det här som vi är kritiska till. Vi är kritiska till att
              pensionärer får så dålig information att de inte ens förstår att
              de kan gå till landstinget och få samma hörapparat till ett mycket
              lägre pris. De får i stället punga ut med 5 000, 10 000 eller
              15 000 extra. Det har hänt. Vi är kritiska till att man lägger
              över ansvaret på den enskilde och att det offentliga då kan dra
              sig tillbaka. Vi är kritiska till att man, så att säga, slår sönder
              en vårdkedja.
            </seg>
            <seg n="dc5d6caf">
              Handikappförbunden har tydligt sagt:
            </seg>
            <seg n="093aef5f">
              En för kraftig förskjutning av ansvaret för hjälpmedel till den
              enskilde brukaren riskerar att urholka hjälpmedlens viktiga funktion
              i en sammanhållen habiliterings- eller rehabiliteringsprocess.
              En negativ följd av detta kan bli att vårdgivarens ansvar för
              den sammanhållna behandlingen försvagas.
            </seg>
            <seg n="9840236e">
              Det är det här vi är kritiska mot. Vi är väldigt positiva till
              de förstärkningar som finns i den föreslagna lagstiftningen när
              det gäller rätten att välja.
            </seg>
          </u>
          <note type="speaker" n="1f778de6">
            Anf. 34 MARGARETA B KJELLIN (M) replik:
          </note>
          <u who="margareta_b_kjellin_a61ad3" xml:id="i-9f8ea248146c3348-2" n="0cb5f9b9">
            <seg n="0e92293b">
              Herr talman! Tror man att enskilda människor inte kan ta ansvar
              för egna beslut för att de har ett funktionshinder och behöver
              ett hjälpmedel? Jag kan inte acceptera att man sätter den etiketten
              på människor, att de skulle sakna den förmågan. Oavsett var man
              är tror jag att man känner sina egna behov bäst själv. Det kan
              inte vara så att landstingen automatiskt vet bäst vad jag behöver
              när det är jag som har min funktionsnedsättning.
            </seg>
            <seg n="239d3ff2">
              Det är mycket tal om vinstintressen, men nu skapar man ju möjligheter
              för den enskilde att välja. Den enskilde är den som vinner. Den
              enskilde är den som får ett hjälpmedel som är rätt anpassat utifrån
              de behov som man har. Jag kan inte se att det skulle vara skadligt
              ur någon synvinkel alls. Det är dessutom väldigt bra att vi har
              myndigheter som följer upp, som tar ansvar och som har skyldigheter.
              Det är bara rättigheter för den enskilde. Jag tycker att den här
              propositionen är alldeles utmärkt.
            </seg>
          </u>
          <note type="speaker" n="6273b06f">
            Anf. 35 AGNETA LUTTROPP (MP) replik:
          </note>
          <u who="agneta_luttropp_7d2a21" xml:id="i-72d049e265b54570-1" n="a2c1c7e1">
            <seg n="f729157e">
              Herr talman! Jag kanske ska börja med, precis som Eva, att berätta
              att vi också är positiva till själva grunden.
            </seg>
            <seg n="11d5acd7">
              Det handlar just om att uppmuntra och stimulera det man sett,
              inte minst ifrån HRF, som beskriver att det inte fungerar.
            </seg>
            <seg n="da619300">
              Jag har, som sagt, gått igenom 50 remissvar. Det är inte så att
              alla är av åsikten att detta genomgående är bra. De allra flesta
              skriver, som jag sade i mitt anförande: Ja, men
            </seg>
            <seg n="fc4c2c83">
              Vi kan titta på audionomerna. De tar själva i sitt remissvar
              upp problemet med att sitta på två stolar. De anser att det krävs
              fyra besök för att prova ut en hörapparat. Det är en rehabiliterande
              insats. Men nu har man bestämt att med fritt val ska det bara
              vara fråga om två besök.
            </seg>
            <seg n="07be381b">
              Det finns något vi lätt glömmer. Vi säger att det finns inget
              som helst att välja bland hörapparater inom landstinget. Men landstinget
              har ett stort urval av hörapparater. Det är inte så att det inte
              finns möjlighet att välja i dag. Det är en stor felbeskrivning.
            </seg>
            <seg n="a9fc8a22">
              Bland dem som har ingått i försöket har 19 procent – de är inte
              många – upplevt att de har haft möjligheten att välja. Dem jag
              litar på i det här fallet är de som är hörapparatbärare. Det är
              vad de har varit med om som är viktigt. De är inte tillräckligt
              nöjda så att de kan tänka sig att låta detta passera.
            </seg>
          </u>
          <note type="speaker" n="5f12c9d7">
            Anf. 36 MARGARETA B KJELLIN (M) replik:
          </note>
          <u who="margareta_b_kjellin_a61ad3" xml:id="i-9f8ea248146c3348-3" n="0cb5f9b9">
            <seg n="fb72c70d">
              Herr talman! Återigen är vi på samma ställe. Ni säger ja till
              att uppmuntra och stimulera men nej till rätten att välja. Jag
              kan inte förstå varför vi ska stimulera till att välja om det
              ändå inte finns ett fritt val av hjälpmedel utan de begränsas
              av den upphandling som landstinget har gjort.
            </seg>
            <seg n="56515e59">
              Om landstinget har hela det utbud som finns kommer inte någon
              att efterfråga något annat. Då finns det där. Nu vet vi att det
              finns människor som efterfrågar annat, och vi vet att det ser
              olika ut i olika landsting. Vi vet att det råder kommunalt självstyre.
              Nu flyttar vi makten till den enskilde att välja, det vill säga
              från landstingets begränsningar till den enskildes möjlighet att
              välja.
            </seg>
            <seg n="77df0401">
              Jag kan inte se att det är en brist att ge en människa som har
              behov av en insats rätt att välja och påverka sin situation själv.
              Landstinget och kommunerna är skyldiga att åstadkomma det en människa
              eftersträvar för att kunna leva ett så delaktigt liv som möjligt.
              Det är en rättighet för den enskilde. Det bejakar jag. Det ger
              livskvalitet, självständighet och integritet.
            </seg>
            <seg n="5bcef08c">
              Vi ska inte begränsa människor med ett vårdbehov till att bara
              få det som landstingspolitiker säger ja till.
            </seg>
          </u>
          <note type="speaker" n="cdca88a4">
            Anf. 37 AGNETA LUTTROPP (MP) replik:
          </note>
          <u who="agneta_luttropp_7d2a21" xml:id="i-72d049e265b54570-2" n="a2c1c7e1">
            <seg n="b3d134a7">
              Herr talman! Det låter alldeles fantastiskt bra. Men riktigt
              så ser inte verkligheten ut. Fortfarande upplever bara 19 procent
              att de har fått göra ett val.
            </seg>
            <seg n="15139ca5">
              19 procent av dem som bär hörapparat är över 80 år. Hörapparat
              handlar inte om färg och form utan om teknik. Det är inte lätt,
              oavsett om jag är 80 år eller 45, att som individ bestämma vilken
              teknik jag ska ha. Det är inte alls säkert att jag vet bäst bara
              för att det är på mig hörapparaten ska sitta. Det är faktiskt
              audionomen, den professionella, som har den bästa kunskapen om
              vilken teknik hörapparaten ska ha. Det beror på hur audiogrammet
              ser ut, om jag har en basnedsättning eller diskantnedsättning,
              en dip och så vidare. Det är inte så lätt för mig som patient,
              kund, att avgöra. Där behöver jag fullständigt lita på den professionella
              audionomen, som själv upplever att hon eller han sitter på dubbla
              stolar – från sjukvårdslag till konsumentlag. Detta är vi emot.
            </seg>
          </u>
          <note type="speaker" n="fc4c0852">
            Anf. 38 MARGARETA B KJELLIN (M) replik:
          </note>
          <u who="margareta_b_kjellin_a61ad3" xml:id="i-9f8ea248146c3348-4" n="0cb5f9b9">
            <seg n="02b696b1">
              Herr talman! 19 procent upplever att de har fått välja. Jag önskar
              att 100 procent fick välja.
            </seg>
            <seg n="215a4dbb">
              Man kan också säga att om 19 procent upplever att de får välja
              ska man gå till att 100 procent inte ska få välja om inte den
              möjligheten skapas. Det är alternativet. Om man säger nej till
              fritt val betyder det att ingen får välja. Det är ett märkligt
              sätt att klaga över att man inte får välja.
            </seg>
            <seg n="b03e7f58">
              Om jag har en funktionsnedsättning, hör illa och behöver en hörapparat,
              tror jag att även om audionomen är professionell – vilket jag
              förutsätter att de är eftersom det är deras yrke – är också jag
              professionell när det gäller min egen hörselnedsättning. Jag vet
              när jag hör bra eller inte beroende på vilken apparat jag har.
              Jag tror inte att någon kan lura mig och säga att jag hör bättre
              med en apparat som jag hör sämre med.
            </seg>
            <seg n="d333a488">
              Precis som Agneta Luttropp säger är dessa audionomer professionella.
              De kommer inte att rekommendera en hörapparat till mig som inte
              är anpassad för min hörsel. Jag har stort förtroende för att audionomerna
              kan klara att vara både professionella och prova ut rätt hjälpmedel
              till den enskilde och att bedöma när den enskilde kan påverka
              och välja själv det som känns bekvämt.
            </seg>
            <seg n="110a6f69">
              Vi vet att när det gäller hörselhjälpmedel är det otroligt individuellt
              hur man upplever att de fungerar. Jag säger hurra för den lag
              som skapar välbefinnande, självständighet och livskvalitet.
            </seg>
          </u>
          <note type="speaker" n="85293e92">
            Anf. 39 LENNART AXELSSON (S) replik:
          </note>
          <u who="lennart_axelsson_878b64" xml:id="i-f67bda97c1f25da0-1" n="10924940">
            <seg n="d1072fcc">
              Herr talman! Eftersom vi socialdemokrater tillsammans med Miljöpartiet
              och Vänsterpartiet har samma syn i frågan – både Eva Olofsson
              och Agneta Luttropp har väl utvecklat våra betänkligheter – behöver
              jag inte gå in i den delen.
            </seg>
            <seg n="8c76a6f4">
              Som politiker har jag lärt mig att det är klokt att lyssna på
              dem som vet mer om saker än jag själv. Besluten blir bättre. Det
              är precis vad detta handlar om.
            </seg>
            <seg n="3aa7598b">
              Vi är bekymrade över att de som berörs säger att det vore bra
              om de försöksverksamheter som har genomförts ses över för att
              dra lärdom av erfarenheterna. Det är skillnaden mellan oss. Vi
              är överens om det som Margareta B Kjellin har beskrivit från talarstolen,
              men vi är bekymrade över synpunkter om att plånboken styr, att
              vissa landsting kräver mer betalt än andra.
            </seg>
            <seg n="4e525831">
              Det är ett bekymmer i sig att det ser olika ut över landet när
              det gäller hjälpmedel. Det är något som jag pekade på i mitt anförande.
              Vi borde kräva att en strategi tas fram som tar tag i problemet
              totalt sett.
            </seg>
            <seg n="7c7e2ebf">
              Jag begriper uppriktigt sagt inte vad det är som gör att man
              inte kan backa och titta på vad som har hänt. Det kan inte vara
              så svårt. Lyssna på dem som förstår vad det handlar om; det är
              väl det klokaste man kan göra.
            </seg>
          </u>
          <note type="speaker" n="bb130c6e">
            Anf. 40 MARGARETA B KJELLIN (M) replik:
          </note>
          <u who="margareta_b_kjellin_a61ad3" xml:id="i-9f8ea248146c3348-5" n="0cb5f9b9">
            <seg n="c40408b9">
              Herr talman! Under tiden med försöksverksamheten hade man inte
              tillgång till Konkurrensverket, som hade uppdraget att ta fram
              en vägledning till huvudmännen. Man fick treva sig fram. Det var
              ju en försöksperiod. Man visste inte riktigt hur man kunde gå
              vid sidan om upphandlingsregler och annat. Därför var det inte
              fråga om en check utan om en rekvisition. Man fick hitta nya vägar
              att gå fram.
            </seg>
            <seg n="27b6c3cf">
              Detta har vi tagit hänsyn till i lagstiftningen. Vi har gett
              Konkurrensverket i uppdrag att ta fram en vägledning för huvudmännen
              så att de kan uppfylla den enskildes möjligheter att påverka valet.
              Vi har gett Socialstyrelsen i uppdrag att ta fram en vägledning
              och stöd för förskrivare och andra yrkesgrupper. Det kan handla
              om stöd till egenvårdsprodukter och till ordinarie hjälpmedelsverksamhet.
            </seg>
            <seg n="6ae20737">
              Vi har tagit vara på de kommentarer som har kommit i remissvaren.
              Det är därför vi säger att det ska finnas en tydlig uppföljning
              som stärker och tydliggör att lagen efterlevs. Vi har inte stiftat
              en lag som vi lämnar vind för våg så att det får gå hur som helst.
              Alliansregeringen tar ett tydligt ansvar för att lagen ska utformas
              på ett bra sätt. Vårt syfte är att människor som har en funktionsnedsättning
              och behöver hjälpmedel – det är betydligt fler hjälpmedel än bara
              hörapparater – där människor kan påverka sin livskvalitet, standarden
              i det dagliga livet och möjligheten att vara delaktig i samhället,
              ska få individuellt utformade hjälpmedel, i stället för att det
              enskilda landstinget ska bestämma.
            </seg>
            <seg n="7774bbcb">
              I dag är verkligheten den att det är plånboken som bestämmer.
              I dag är det landstingen som bestämmer. I dag diskriminerar vi
              alla människor som vill påverka sin vardag och som har en funktionsnedsättning.
            </seg>
            <seg n="66ad2ade">
              Jag tycker att lagförslaget är bra, och jag är glad att vi följer
              upp och ger myndigheterna i uppdrag att se till att det fungerar.
              Det är så det ska fungera.
            </seg>
          </u>
          <note type="speaker" n="2af5a900">
            Anf. 41 LENNART AXELSSON (S) replik:
          </note>
          <u who="lennart_axelsson_878b64" xml:id="i-f67bda97c1f25da0-2" n="10924940">
            <seg n="4c6a2cb7">
              Herr talman! Jag kan förstå att det inte är helt enkelt att försvara
              sig mot någonting som vi i grunden är överens om. Vad jag hävdar
              är att vi borde lyssna på dem som faktiskt förstår vad det handlar
              om. Men Margareta B Kjellin säger: Nej, det tycker jag inte att
              det finns någon anledning till, för vi har gjort precis allting
              som behövs för att det ska bli bra.
            </seg>
            <seg n="599bdd31">
              Vi brukar säga att det inte är vi som är fienden, och det är
              vi inte nu heller, utan det är verkligheten som är fienden för
              Moderaterna. Precis så är det också här.
            </seg>
          </u>
          <note type="speaker" n="e8bd8850">
            Anf. 42 MARGARETA B KJELLIN (M) replik:
          </note>
          <u who="margareta_b_kjellin_a61ad3" xml:id="i-9f8ea248146c3348-6" n="0cb5f9b9">
            <seg n="aaaaeb9c">
              Herr talman! Då måste jag säga att jag inte förstår varför man
              reserverar sig mot någonting som man är överens om. Det är vad
              det handlar om, om jag ska tro det Lennart Axelsson säger. Det
              är inga betänkligheter; det är bra.
            </seg>
            <seg n="f3f32e37">
              Vi lyssnar inte, säger ni. Men det var en försöksperiod. Man
              lyssnade på remissvaren, och sedan har man vidtagit åtgärder.
              Det innebär inte att man ska göra halt och inte fortsätta. Vi
              ska följa upp och ta ansvar. Jag är stolt över propositionen,
              och jag är glad för det vi nu gör. Jag hoppas att detta kommer
              många till godo.
            </seg>
          </u>
          <note type="speaker" n="4ae7b927">
            Anf. 43 MARIA LUNDQVIST-BRÖMSTER (FP):
          </note>
          <u who="maria_lundqvist-bromster_4d5077" xml:id="i-db157ebdd6405f3b-0" n="e901e619">
            <seg n="629979a7">
              Herr talman! Jag vill börja med att yrka bifall till förslaget
              i betänkandet och avslag på motionerna.
            </seg>
            <seg n="7ff73809">
              Regeringen vill med detta betänkande stärka den enskildes självbestämmande
              inom hjälpmedelsområdet. Den enskilde med en funktionsnedsättning
              vet bäst vad man behöver för stöd och ska vara delaktig och ha
              inflytande i val av hjälpmedel. Alltså ska hjälpmedelsanvändarna
              stå i centrum för hjälpmedelsprocessen. Det finns 800 000–850
              000 personer som har någon form av hjälpmedel. De största grupperna
              är personer med rörelsefunktionsnedsättningar och personer med
              hörselnedsättning.
            </seg>
            <seg n="8f9ee248">
              Herr talman! I detta betänkande föreslås att hälso- och sjukvårdslagen
              och patientsäkerhetslagen ändras så att det tydligare framgår
              att sjukvårdshuvudmannen ska erbjuda den enskilde att få välja
              hjälpmedel när det finns olika hjälpmedel tillgängliga inom landstinget
              och kommunen. Det ska också framgå i lagstiftningen att vårdgivaren
              ska se till att patienten får individuellt anpassad information
              om de hjälpmedel som finns. Informationsplikten ska alltid tas
              på största allvar inom hälso- och sjukvården. Med den lagändring
              som föreslås ges information om hjälpmedel samma status i lagstiftningen
              som information om undersökning, vård och behandling. Med detta
              förslag får landsting och kommuner möjlighet att välja att erbjuda
              förskrivning genom fritt val av hjälpmedel, med eget ägande. Då
              får jag som patient välja utanför sortimentet.
            </seg>
            <seg n="3c6aa3be">
              Herr talman! Det är dock viktigt att understryka att man med
              denna lagstiftning vill stärka patientens rätt till delaktighet
              och val, och när det gäller fritt val ska det beaktas om det är
              lämpligt för den enskilde och om nyttan av hjälpmedel står i rimlig
              proportion till kostnaderna. I hälso- och sjukvårdslagen anges
              tydligt att landsting och kommuner ska fortsätta att erbjuda både
              habilitering och rehabilitering.
            </seg>
            <seg n="f3bf4bcf">
              Herr talman! I augusti 2007 fick Hjälpmedelsinstitutet i uppdrag
              att samordna en försöksverksamhet för fritt val av hjälpmedel.
              Försökskommunerna och -landstingen skulle pröva om ett fritt valsystem
              kunde införas och på vilket sätt man skulle kunna göra det samt
              sedan redovisa sina erfarenheter. Detta pågick 2007–2009.
            </seg>
            <seg n="52f76fee">
              Den bedömning som Hjälpmedelsinstitutet gjort är att fritt val
              av hjälpmedel är ett bra komplement för den som vill och kan påverka
              valet av produkt. Men det är viktigt att möjligheten att få hjälpmedel
              förskrivna inom det ordinarie systemet, alltså inom landstingen,
              ska finnas kvar och att det ska säkerställas att det finns en
              god tillgänglighet när det gäller hjälpmedel för dem som inte
              vill eller kan utnyttja fritt val av hjälpmedel.
            </seg>
            <seg n="2658a9dc">
              Herr talman! I samarbete med Sveriges Kommuner och Landsting
              har regeringen beviljat medel för att öka informationsinsatserna.
              Man avsatte 19 miljoner kronor 2012–2014. Den här insatsen, som
              en del har tagit upp, kallas Hitta och jämför hjälpmedel, och
              det kommer att bli en gemensam informationsportal på webben under
              hitta.se. Hjälpmedelsinstitutet har även sedan 2011 haft ett uppdrag
              att stärka samverkan kring elektronisk kommunikation genom att
              ge expertstöd till landstingen, hjälpmedelsproducenter och brukarorganisationer.
              En del i uppdraget var att fokusera på teknikstöd för personer
              med tal- eller språkskada. Man har föreslagit att se över förordningen
              om statsbidrag till elektronisk kommunikation för att nå bredare
              grupper. De målgrupper man då talar om är dövblinda, gravt hörselnedsatta
              och de som har tal- eller språkskada. Det är viktigt att bredda
              målgruppen. Arbetet med att bereda den eventuella förändringen
              i förordningen pågår i Regeringskansliet.
            </seg>
            <seg n="4201bcc0">
              Herr talman! Vi får inte glömma att hjälpmedelsverksamheten är
              en del av vårdkedjan. Precis som vård och behandling ska utformas
              och genomföras i samråd med patienten ska hjälpmedel alltid utformas
              och verksamhet genomföras i samråd med patienten. Det förstärks
              tydligt i lagförslaget.
            </seg>
            <seg n="7f3b0d8c">
              Herr talman! Det fria valet ska vi se som ett komplement till
              den ordinarie hjälpmedelsverksamheten. Regeringen kommer att ge
              Konkurrensverket i uppdrag att ta fram en vägledning till huvudmännen
              om förutsättningarna att vid upphandling och tillämpning av lagstiftning
              ta hänsyn till den enskildes behov, önskemål och möjlighet att
              påverka val av hjälpmedel. Så står det i betänkandet. Socialstyrelsen
              kommer att få ta fram en vägledning till stöd för förskrivare
              och andra yrkesgrupper.
            </seg>
            <seg n="09e1eac9">
              Herr talman! Regeringen har för avsikt att följa upp hur valfriheten
              av hjälpmedel utvecklas. I utskottet har vi sagt att vi har stor
              förståelse för bland annat de reflexioner och frågeställningar
              som förmedlats från HRF, Hörselskadades Riksförbund. Vi kommer
              att följa detta noga.
            </seg>
            <seg n="4421bef0">
              De föreslagna förändringarna har som syfte att bidra till att
              stärka patientens ställning, den enskildes ställning.
            </seg>
            <seg n="20da86eb">
              Herr talman! Vi får inte se hjälpmedel som en isolerad teknisk
              företeelse, utan rätten till hjälpmedel är en förutsättning för
              personer med funktionsnedsättning att kunna leva sitt liv på lika
              villkor med andra.
            </seg>
          </u>
          <note type="speaker" n="4fa43336">
            Anf. 44 EVA OLOFSSON (V) replik:
          </note>
          <u who="eva_olofsson_993bb0" xml:id="i-8b9199d262e401fc-3" n="f52c2bf4">
            <seg n="b2ad2d66">
              Herr talman! Jag kan hålla med Maria Lundqvist-Brömster om att
              hjälpmedel inte är någon teknisk sak. De ingår i en helhet och
              är en förutsättning för att personer med funktionsnedsättning
              ska kunna leva som andra. De ingår i en helhet där man prövar
              olika hjälpmedel, ser hur de har fungerat, kanske får komma tillbaka
              och får ersätta dem med något annat eller ändra något. Det ingår
              en massa andra insatser.
            </seg>
            <seg n="1af9cf6e">
              Jag tror att människor som lyssnar blir ganska förvirrade, utom
              möjligtvis de i funktionsnedsättningsrörelsen som har lusläst
              förslaget. Det som föreslås, förändrad lagstiftning, står alla
              partier bakom. Jag från Vänsterpartiet och mina rödgröna kamrater
              tycker att det är jättebra att man förstärker inflytandet genom
              lagstiftningen.
            </seg>
            <seg n="5aad560b">
              Vad vi diskuterar är så kallat fritt val, eget ägande, hjälpmedelscheckar
              och vad det kan leda till. I den delen finns inget lagförslag.
              Ni har backat; ni har inte lagt fram något lagförslag. Jag tycker
              att det är viktigt att klargöra detta. Om jag bara hade lyssnat
              här hade jag blivit totalförvirrad och trott att ni inte visste
              att vi är överens med er om det andra, men det vet ni.
            </seg>
            <seg n="9581d362">
              Däremot skulle jag gärna vilja ha en kommentar till att ni av
              någon anledning måste ha backat från det ni ansåg tidigare, att
              det skulle till en lagstiftning om att tvinga på så kallade hjälpmedelscheckar
              och eget ägande av hjälpmedel.
            </seg>
            <seg n="a36062e9">
              Det andra jag vill fråga om är: Ser inte Maria Lundqvist-Brömster
              någon risk för att det här leder dels till att checkarna kanske
              hamnar på lite för låg nivå och att man får betala mycket själv,
              dels till att det läggs ett stort ansvar på den enskilde, även
              om de som absolut inte kan välja undantas? Det är en väldigt stark
              marknadsföring i Helsingfors för att gå till de privata med sin
              check.
            </seg>
          </u>
          <note type="speaker" n="2b58a6aa">
            Anf. 45 MARIA LUNDQVIST-BRÖMSTER (FP) replik:
          </note>
          <u who="maria_lundqvist-bromster_4d5077" xml:id="i-db157ebdd6405f3b-1" n="e901e619">
            <seg n="b9613fed">
              Herr talman! Det är precis som Eva Olofsson säger. Vi är överens
              om lagförslaget och förstärkningar för den enskilde i hälso- och
              sjukvårdslagen och patientsäkerhetslagen. Sedan återstår en möjlighet
              att få fritt välja utanför sortimentet. Det görs redan i dag,
              som jag har nämnt, i Skåne och i Helsingfors.
            </seg>
            <seg n="837cde8f">
              Efter att detta har klubbats förutsätter jag att även landstingen
              börjar titta över sina avtal och regelverk för hjälpmedel. Till
              syvende och sist är det landstingen som fortfarande har mandatet
              att utforma hur hjälpmedelsförordningar och annat ska se ut.
            </seg>
            <seg n="03c7f707">
              Det är bra att det i betänkandet så tydligt står att man från
              landstingen inte kan avhända sig ansvaret för hjälpmedel. Det
              ska vara en god tillgänglighet. Det är upp till patienten själv
              att välja.
            </seg>
            <seg n="37647e9b">
              Jag tog kontakt med politikerkolleger i Skåne. Nu föreslår vi
              inte i betänkandet på något sätt hörselcheckar eller något tvingande
              fritt-val-system. Men de är väl medvetna om att det finns saker
              som inte har fungerat.
            </seg>
            <seg n="4557aefd">
              Det man måste göra är att titta på regelverk och följa upp de
              avtal som har slutits från landstingen med olika aktörer.
            </seg>
          </u>
          <note type="speaker" n="3dab890b">
            Anf. 46 EVA OLOFSSON (V) replik:
          </note>
          <u who="eva_olofsson_993bb0" xml:id="i-8b9199d262e401fc-4" n="f52c2bf4">
            <seg n="c8d7de58">
              Herr talman! När man diskuterar hjälpmedel är en viktig del vilka
              avgifter man tar, vilka kostnader man tar, vilket sortiment man
              får och vad man lägger som egenansvar som människor ska bekosta
              själva. Det andra är den samordning jag talade om.
            </seg>
            <seg n="e5f0b49a">
              Detta är delar som är oerhört mycket viktigare för att alla ska
              få rätt till de hjälpmedel de behöver än att införa fritt-val-checkar
              som snarare riskerar att slå sönder vårdkedjor och annat.
            </seg>
            <seg n="ae3f4e3b">
              Jag skulle vilja ta upp frågan om barn och hjälpmedel med Maria
              Lundqvist-Brömster. Det ser väldigt olika ut för fritidshjälpmedel,
              barns speciella behov av hjälpmedel och den specialkompetens som
              behövs särskilt när det gäller barn med väldigt stora och många
              olika funktionsnedsättningar. Den kompetensen finns inte överallt.
            </seg>
            <seg n="c7427316">
              RBU har tagit upp väldigt tydligt att man skulle behöva se till
              att den kompetensen finns regionalt och nationellt och att man
              ökar kunskapen så att barn får de hjälpmedel och det stöd för
              sin utveckling som de ska ha eftersom barn har alldeles speciella
              behov.
            </seg>
            <seg n="3b0a233c">
              Vi har i den här frågan motionerat om att se efter hur läget
              verkligen ser ut och att man ska utreda behovet att öka och samla
              kompetensen. Jag vill höra hur Maria Lundqvist-Brömster ser på
              de frågorna och vad Folkpartiet och regeringen vill göra i de
              frågorna.
            </seg>
          </u>
          <note type="speaker" n="18d036e6">
            Anf. 47 MARIA LUNDQVIST-BRÖMSTER (FP) replik:
          </note>
          <u who="maria_lundqvist-bromster_4d5077" xml:id="i-db157ebdd6405f3b-2" n="e901e619">
            <seg n="2b137906">
              Herr talman! Först och främst vill jag säga att om barnkonventionen
              vore svensk lag skulle vi kunna jobba med de frågorna i landstingen
              på ett helt annat sätt. Där kan vi börja. Habiliteringen ute i
              landstingen har ett jätteviktigt uppdrag med multifunktionsnedsättningar
              hos barn och unga. De har också en väldigt hög kompetens. Vi har
              nu lagt uppdrag på den nya Myndigheten för delaktighet att följa
              upp hur kommuner och landsting jobbar med dessa frågor. Då förväntar
              jag mig också att barnperspektivet finns med. Jag vill börja med
              det utifrån de uppdrag som redan finns.
            </seg>
          </u>
          <note type="speaker" n="d8cb559a">
            Anf. 48 LENNART AXELSSON (S) replik:
          </note>
          <u who="lennart_axelsson_878b64" xml:id="i-f67bda97c1f25da0-3" n="10924940">
            <seg n="3ba5fa58">
              Herr talman! Folkpartiet har historiskt sett med all rätt ett
              väldigt högt anseende när det gäller den här typen av frågor.
              Det gäller inte minst på grund av att Bengt Westerberg var den
              som var med och införde något som i och för sig Socialdemokraterna
              hade startat en utredning för genom Bengt Lindqvist.
            </seg>
            <seg n="86b177e9">
              Jag förstår att det är lite bekymmersamt för Maria Lundqvist-Brömster.
              Man får inte alltid genomslag för sina synpunkter i en fyrpartiallians
              som måste ge och ta. Jag vet att det har gällt i en del andra
              frågor på området.
            </seg>
            <seg n="1571638b">
              Tycker inte Maria Lundqvist-Brömster att det är bekymmersamt
              när det kommer fram synpunkter som de från Hörselskadades Riksförbund?
              De menar på att vi borde titta över hur det har fungerat med de
              försöksverksamheter som har funnits innan vi ger uppdrag till
              myndigheter och går vidare. Det innebär förslaget, och det är
              den skillnaden i synsätt som vi diskuterar här.
            </seg>
            <seg n="2c49428f">
              Det borde inte heller kosta så mycket politiskt. Det borde egentligen
              vara en vinst att man visar att man lyssnar på dem som berörs.
              Min fråga är: Hade Maria Lundqvist-Brömster följt med på vår sida
              om hon hade haft möjlighet att göra det själv?
            </seg>
          </u>
          <note type="speaker" n="079ee9a8">
            Anf. 49 MARIA LUNDQVIST-BRÖMSTER (FP) replik:
          </note>
          <u who="maria_lundqvist-bromster_4d5077" xml:id="i-db157ebdd6405f3b-3" n="e901e619">
            <seg n="939a71ed">
              Herr talman! Det var en rak fråga. Vi diskuterade ordentligt
              i Alliansen om den skrivelse som kom från HRF. Därför har vi också
              gjort en tydlig markering i utskottets betänkande, eller hur?
              Vi säger att vi ska följa frågan och att vi har tagit del av deras
              frågeställningar och oro kring hur det har hanterats.
            </seg>
            <seg n="67673b26">
              Vi har nu lagt ett uppdrag på Myndigheten för delaktighet och
              Socialstyrelsen för att följa hur hjälpmedelshanteringen sker
              hos de olika huvudmännen. I dagsläget känner jag mig ganska tillfreds
              med det. Vi har ändå hörsammat dem.
            </seg>
            <seg n="e67a8585">
              Jag håller med Lennart Axelsson att det är oerhört viktigt att
              vara lyhörd för de erfarenheter man har från olika organisationer.
              Det var just därför som jag tog kontakt med Region Skåne häromdagen
              för att höra hur man har hanterat hörselcheckarna och det som
              ni har beskrivit.
            </seg>
            <seg n="2d0824be">
              Jag förstår nu att man verkligen funderar på att eventuellt lämna
              detta med hörselcheckar och göra en översyn av regelverk och annat.
              Jag nöjer mig med det tills vidare.
            </seg>
          </u>
          <note type="speaker" n="6fcffb5e">
            Anf. 50 LENNART AXELSSON (S) replik:
          </note>
          <u who="lennart_axelsson_878b64" xml:id="i-f67bda97c1f25da0-4" n="10924940">
            <seg n="fb3aaa90">
              Herr talman! Jag vet att Maria Lundqvist-Brömster precis som
              jag har varit politiker länge. När man skriver någonting som det
              man gjorde i det här betänkandet om att man ska följa detta noga
              är det i regel inte till något förpliktigande. Eftersom Maria
              står bakom detta vore det intressant att veta lite mer. Vad menar
              Maria Lundqvist-Brömster med att hon ska följa detta noga?
            </seg>
          </u>
          <note type="speaker" n="274f3184">
            Anf. 51 MARIA LUNDQVIST-BRÖMSTER (FP) replik:
          </note>
          <u who="maria_lundqvist-bromster_4d5077" xml:id="i-db157ebdd6405f3b-4" n="e901e619">
            <seg n="524941e5">
              Herr talman! Det var precis det jag försökte säga, men jag kanske
              var för otydlig. Det är oerhört viktigt att vi följer upp de myndigheter
              som har fått uppdrag från regeringen att följa utvecklingen, utvärdera,
              ge förskrivarna vägledning, och så vidare, och att vi fortsättningsvis
              också tar del av erfarenheter man har. Det är ett sätt att verkligen
              kontrollera hur fritt val av hjälpmedel utvecklar sig.
            </seg>
          </u>
          <note type="speaker" n="c0ef65c7">
            Anf. 52 AGNETA LUTTROPP (MP) replik:
          </note>
          <u who="agneta_luttropp_7d2a21" xml:id="i-72d049e265b54570-3" n="a2c1c7e1">
            <seg n="5c33d641">
              Herr talman! Jag skulle lite grann vilja ta upp frågan om valfrihet.
              När man vill byta huvudman blir det väldigt ofta så att man utgår
              från att det som finns i dag inte är någonting att ha. Det är
              inte bra. Där finns ingen valfrihet. Men det gör det.
            </seg>
            <seg n="4ef8344c">
              Det finns väldigt stor valfrihet i dag av olika hörapparater.
              Det finns även möjlighet att gå utanför sortimentet. Det är ändå
              viktigt att veta att det ser ut så i dag. Det är ingenting som
              jag har hittat på, utan jag har tagit det från remissvaren.
            </seg>
            <seg n="d04fb314">
              Jag vill ställa en fråga om valfrihet. Till det hör också pengar.
              Som flera av oss har sagt och som HRF har skrivit har en del människor
              fått ta ur egen ficka för att betala. Det står i en del av svaren
              att människor har fått låna pengar för att kunna betala en dyrare
              hörapparat än vad checken ger.
            </seg>
            <seg n="10475b63">
              Är det meningen med valfrihet och delaktighet att det ska bero
              på vad jag själv kan betala?
            </seg>
          </u>
          <note type="speaker" n="96d20abc">
            Anf. 53 MARIA LUNDQVIST-BRÖMSTER (FP) replik:
          </note>
          <u who="maria_lundqvist-bromster_4d5077" xml:id="i-db157ebdd6405f3b-5" n="e901e619">
            <seg n="74df7ae8">
              Herr talman! Jag tycker att en sådan hantering är helt fel, Agneta,
              att man mer eller mindre kör med falsk marknadsföring. Jag har
              också fått ta del av de erfarenheterna. Men jag menar att landstinget
              i detta fall måste ta sitt ansvar och följa upp de avtal man har.
              Som du säger finns valfriheten även inom landstingen, men utbudet
              på hjälpmedelscentralerna är lite olika.
            </seg>
            <seg n="afd9ea66">
              Därför tycker jag att det är oerhört bra att vi i betänkandet
              säger att det absolut inte får bli så att man minskar sitt eget
              lager för att offentligt spara pengar, utan man ska se till att
              man har en god tillgång på hjälpmedel.
            </seg>
            <seg n="2beec3b3">
              Kommunerna och landstingen har självstyre, och de måste följa
              upp detta. Det brister också i information – man får vilseledande
              information. Här trycker vi på delaktighet och på att informationen
              är viktig, i patientsäkerhetshänseende och med tanke på hälso-
              och sjukvårdslagen.
            </seg>
            <seg n="c95458a4">
              Vi gör en tydlig markering i betänkandet, och min förhoppning
              är då att landstingen är lyhörda för förändringen och ser över
              sina avtal och regelverk.
            </seg>
          </u>
          <note type="speaker" n="f7a05935">
            Anf. 54 AGNETA LUTTROPP (MP) replik:
          </note>
          <u who="agneta_luttropp_7d2a21" xml:id="i-72d049e265b54570-4" n="a2c1c7e1">
            <seg n="6068c931">
              Herr talman! Ja, det är riktigt att det ser olika ut i landstingen
              i dag, att de har gjort olika val och har olika tillgång på hörapparater.
            </seg>
            <seg n="3e044e4a">
              Fler och fler audionomer arbetar nu för hörapparatfirmor och
              inte längre i landstinget. Det är här man upphandlar, med det
              fria valet av hjälpmedel, och då blir sortimentet kanske ännu
              mer begränsat. Om jag är audionom på firma X kommer jag knappast
              att förorda att du som patient ska välja hörapparat från firma
              Y. Jag ser inte på något sätt att det är självklart att valmöjligheterna
              blir större, utan risken är att de blir mindre.
            </seg>
            <seg n="5dd58e0f">
              Det jag ser som den stora farhågan är att det kommer att bli
              en ekonomisk fråga, och jag hör att Maria också är orolig över
              det. Det tycker jag är bra, för jag tror att man ska vara orolig
              över det.
            </seg>
            <seg n="5c4f50d6">
              Då kommer vi fram till det viktiga: när jag sitter där och ska
              välja hörapparat. Den är, som sagt, en högteknologisk apparat
              där man utgår från ett audiogram. Tänk då om du som expert tycker
              att en viss apparat passar min hörsel, att den är utmärkt utifrån
              mitt audiogram, men att jag säger att jag vill ha en annan. Det
              där är någonting som man över huvud taget inte har berört, och
              det kanske inte heller var meningen. Men sådana här situationer
              uppstår faktiskt. Vem är det som bestämmer?
            </seg>
          </u>
          <note type="speaker" n="577bd05f">
            Anf. 55 MARIA LUNDQVIST-BRÖMSTER (FP) replik:
          </note>
          <u who="maria_lundqvist-bromster_4d5077" xml:id="i-db157ebdd6405f3b-6" n="e901e619">
            <seg n="80911529">
              Herr talman! Valmöjligheter innebär ju vissa risker, oavsett
              om det handlar om hälso- och sjukvård eller om andra saker. Men
              hälso- och sjukvården är det som ligger närmast oss människor,
              och det ska fungera.
            </seg>
            <seg n="10c2afa0">
              När det gäller audionomer som har startat eget och så vidare
              kommer jag från ett län där vi har haft långa köer till hörselundersökningar,
              och där är vi väldigt glada för att fler tar på sig uppdraget
              att undersöka patienter som eventuellt behöver hörapparat.
            </seg>
            <seg n="8bff2a00">
              Hur som helst handlar det här om hur vi skriver våra avtal och
              hur vi följer upp dem. Det är oerhört viktigt. Det man kan diskutera,
              och som diskuterades i propositionen, är om det eventuellt ska
              göras en journalanteckning om att information och upplysningar
              har lämnats, att patienten har varit delaktig och så vidare. I
              det fallet tog inte regeringen ställning, för eftersom landstingen
              har sin självstyrelse ville man inte belasta dem ytterligare i
              mötet med patienten.
            </seg>
            <seg n="ca8a2838">
              Vi får helt enkelt följa detta, och det är det vi skriver i betänkandet.
            </seg>
            <seg n="f0ff0e2c">
              Men jag måste ändå säga att vi förstärker patientsäkerhetslagen
              och hälso- och sjukvårdslagen. Hjälpmedel är lika viktiga i hanteringen
              när man går till sjukhuset eller till en mottagning som övrig
              vård, undersökning och behandling. Dit har vi kommit lagstiftningsmässigt,
              och det tycker jag är bra.
            </seg>
          </u>
          <note type="speaker" n="6e9c627a">
            Anf. 56 RICKARD NORDIN (C):
          </note>
          <u who="lise_nordin_4160b2" xml:id="i-7365e5cc97e6fc48-0" n="07c48e9c">
            <seg n="9662dc9c">
              Herr talman, åhörare och kolleger! Ett grundläggande mål för
              funktionshinderspolitiken är att samhället utformas så att människor
              med funktionsnedsättning i alla åldrar blir fullt delaktiga i
              samhällslivet.
            </seg>
            <seg n="eacfc88b">
              Då krävs det också att man har möjlighet att styra över sitt
              eget liv och få vara delaktig i de beslut som påverkar ens vardag.
              Valet av hjälpmedel är en typisk sådan fråga. Den som har viljan
              och kunskapen att besluta om sitt eget hjälpmedel ska givetvis
              få göra det. Den som inte vill eller inte kan fatta ett sådant
              beslut ska det offentliga givetvis hjälpa i lika stor utsträckning
              som i dag. Skillnaden blir alltså att den som vill får chansen
              att besluta själv i lite högre grad.
            </seg>
            <seg n="d7789324">
              Vi i Centerpartiet tycker att det är fullt rimligt att det införs
              en möjlighet för landsting och kommuner att ge patienter chansen
              att välja hjälpmedel när det finns olika hjälpmedel tillgängliga.
              I grunden är det en frihetsfråga. Du vet själv bäst vad som passar
              dina behov, speciellt om du dessutom kan få professionell rådgivning
              och vägledning av hälso- och sjukvårdspersonal. För att ytterligare
              underlätta informationsspridningen håller en pris- och jämförelseportal
              på att byggas upp i samarbete med 1177.
            </seg>
            <seg n="cc65f4cc">
              Den enskildes val ska tillgodoses om det med hänsyn till den
              enskildes behov och kostnaderna för hjälpmedlet framstår som befogat.
            </seg>
            <seg n="fc093582">
              Den som har ansvaret för hälso- och sjukvården av en patient
              ska se till att patienten ges individuellt anpassad information
              om bland annat de metoder för undersökning, vård och behandling
              som finns.
            </seg>
            <seg n="85de66dc">
              Att hjälpmedel inte finns med känns orimligt. Hur går det att
              motivera att en patient får påverka sin egen behandling men att
              den möjligheten uteblir om behandlingen består i ett tekniskt
              hjälpmedel?
            </seg>
            <seg n="99f62416">
              De brukare som använt sig av möjligheten till så kallat eget
              ägande och som därmed valt ett hjälpmedel utanför landstingets
              eller kommunens ordinarie sortiment har sett många fördelar med
              det fria valet. Hjälpmedelsanvändarna har bland annat känt sig
              tryggare i valet av hjälpmedel och varit mer nöjda med bemötandet
              och den information de fått om hjälpmedlet.
            </seg>
            <seg n="7beffea7">
              Självklart finns det även de som inte är helt nöjda eller som
              anser att de fått betala för höga priser. Här är det jätteviktigt,
              precis som Maria Lundqvist-Brömster påpekade, att det är landstinget
              som har ett ansvar att följa upp sina avtal, göra bra avtalsskrivningar
              och se till att ha en god kontroll. Det handlar om att göra kompetenta
              avtalsskrivningar och bra utvärderingar.
            </seg>
            <seg n="94e94da2">
              Men att några missköter sig ska inte påverka dem som faktiskt
              vill påverka sin egen vård. Att hjälpmedel likställs med andra
              behandlingar och att hälso- och sjukvården får en utökad informationsskyldighet
              torde ses som förbättringar för patienten. Det är visserligen
              på bekostnad av den politiska maktens möjlighet att styra, men
              vi i Centerpartiet tror att människor i grunden vet bäst själva
              och också ska få möjlighet att ta beslut där de kan göra det.
              Det kallar vi närodlad politik.
            </seg>
            <seg n="c826471c">
              Med det vill jag yrka bifall till förslaget i betänkandet och
              avslag på motionerna.
            </seg>
          </u>
          <note type="speaker" n="e4e5dde0">
            Anf. 57 MAGNUS SJÖDAHL (KD):
          </note>
          <u who="magnus_sjodahl_55ce05" xml:id="i-13c3ba6a365dfe70-0" n="2f38b1fd">
            <seg n="039929a9">
              Herr talman! Mer inflytande för den enskilde i valet av hjälpmedel
              är rubriken på betänkandet och likaså på den proposition som regeringen
              har överlämnat till riksdagen.
            </seg>
            <seg n="61c50025">
              Att den enskilde ska ges valmöjligheter i så många sammanhang
              som möjligt är en viktig fråga för oss kristdemokrater och för
              alliansregeringen i dess helhet. Successivt har vi sedan 2006
              arbetat för att flytta beslut från oss politiker till den enskilde
              medborgaren. När det gäller vård- och omsorgstjänster ska inte
              dessa exkluderas från möjlighet att välja mellan olika alternativ.
              Det faktum att man blir gammal eller drabbas av en funktionsnedsättning
              ska inte innebära att man fråntas möjligheten att ha inflytande
              över det som i hög grad berör vardagen. Den enskildes behov och
              önskemål måste vara vägledande.
            </seg>
            <seg n="c6714bef">
              Lagen om valfrihet, patientsäkerhetslagen och den kommande patientlagen
              är exempel på åtgärder som regeringen vidtagit för att stärka
              den enskildes makt.
            </seg>
            <seg n="484b43a3">
              När det gäller hjälpmedel ser vi det som en given utgångspunkt
              att personer med behov av hjälpmedel utifrån den egna kunskapen
              om sin funktionsnedsättning och sina önskemål själva ska ha stor
              möjlighet till delaktighet och inflytande i valet av hjälpmedel.
              Tillgången till väl fungerande hjälpmedel är för många en förutsättning
              för att kunna leva ett självständigt liv och vara delaktiga i
              samhället.
            </seg>
            <seg n="42720918">
              Hjälpmedelsverksamheten är en del av vårdkedjan, och därför bör
              de regler som innebär att vård och behandling ska genomföras i
              samråd med patienten också omfatta hjälpmedel. Närmare 900 000
              personer i Sverige använder någon form av hjälpmedel, och behovet
              kommer sannolikt att öka. Jag tror att morgondagens hjälpmedelsanvändare
              kommer att förvänta sig en hög grad av självbestämmande även när
              det gäller hjälpmedel.
            </seg>
            <seg n="0a01f49c">
              För att kunna göra ett val är tillgång till information och god
              rådgivning grundläggande. Det handlar om personlig rådgivning
              och tillgång till information, till exempel på webbportalen 1177.se.
              Regeringen avsätter därför 19 miljoner för att utveckla sidan
              som heter Hitta och jämför hjälpmedel.
            </seg>
            <seg n="45996430">
              Herr talman! Vårdgivaren ska ge den enskilda patienten individuellt
              anpassad information om de hjälpmedel som finns att tillgå. Ansvaret
              för att så sker ska framgå av patientsäkerhetslagen.
            </seg>
            <seg n="7387f6e6">
              Myndigheten för delaktighet får i uppdrag att stimulera landsting
              och kommuner att öka den enskildes medbestämmande genom informationsinsatser
              till hjälpmedelsanvändare och närstående.
            </seg>
            <seg n="ca3dd3f4">
              En väldigt viktig aspekt som har framkommit här tidigare är att
              det ges tydlig och opartisk information om vilka alternativ som
              finns. Här är det väsentligt att vara lyhörd för brukarorganisationernas
              synpunkter. Som vi skriver i betänkandet kommer vi att noga följa
              upp till exempel det som Hörselskadades Riksförbund för fram i
              sin skrivelse.
            </seg>
            <seg n="39035771">
              Det är också viktigt för dem som inte vill eller kan utnyttja
              fritt val att möjligheten att få hjälpmedel förskrivna inom det
              ordinarie sortimentet finns kvar. Det får inte utarmas. Det måste
              betonas att fritt val med eget ägande är ett komplement som inte
              passar alla. Den ordinarie hjälpmedelsverksamheten är basen i
              hjälpmedelssystemet.
            </seg>
            <seg n="ead187b3">
              De föreslagna förändringarna i hälso- och sjukvårdslagen och
              patientsäkerhetslagen har till syfte att stärka individens ställning.
              För att säkerställa att syftet uppnås ska regeringen ge ett myndighetsuppdrag
              att följa upp så att ökad delaktighet och valfrihet uppnås.
            </seg>
          </u>
          <note n="fc4629b1">
            Jag yrkar bifall till förslaget i betänkandet.
          </note>
          <note n="292b3d10">
            Överläggningen var härmed avslutad.
          </note>
          <note n="d1d620a2">
            8 § Ett stärkt föräldrastöd – för barnets rätt till trygga uppväxtvillkor
          </note>
          <note n="89a31fcb">
            Talmannen konstaterade att ingen talare var anmäld.
          </note>
          <note n="71ca7912">
            9 § Livsmedelspolitik
          </note>
          <note type="speaker" n="98d08f6c">
            Anf. 58 PYRY NIEMI (S):
          </note>
          <u who="pyry_niemi_29a1ac" xml:id="i-18e3a41d66f4e185-0" n="df4235ce">
            <seg n="df96944d">
              Herr talman! Vi socialdemokrater står bakom samtliga reservationer,
              men för tids vinnande yrkar vi bara bifall till reservation 7.
            </seg>
            <seg n="6f917448">
              Herr talman! Vi socialdemokrater föreslår en ny satsning på och
              kraftsamling för svensk livsmedelsproduktion. Vi vill skapa en
              organisation som vi har gett arbetsnamnet Svensk Mat. Vi vill
              bjuda in intresseorganisationer och näringslivet att delta som
              delägare. Syftet är en samordnad kraftsamling för att ge stöd
              och stimulans till effektivisering och till utveckling och lansering
              av varumärken som har svensk livsmedelsproduktion som råvara.
              Det kan handla om att utveckla pilotanläggningar för innovationer,
              hjälp för företag att samordna sin verksamhet, utveckling av byggtekniker
              som ger billigare investeringar utan att djurskyddskraven försämras
              och utbildning om hur nya varumärken kan lanseras.
            </seg>
            <seg n="0ce72a30">
              Herr talman! Det är tydligt att det finns ett samband mellan
              ohälsosam mat och socioekonomisk bakgrund samt utbildningsbakgrund.
              Lågutbildade med dålig ekonomi äter mer ohälsosam mat och lider
              oftare av fetma.
            </seg>
            <seg n="e81b6607">
              Därför är det ett självklart politiskt uppdrag att arbeta för
              att medborgarna äter mer hälsosamt. Vi måste självklart arbeta
              med bättre information och regleringar för att nå dessa mål. Kunskapen
              om problemen måste också stärkas i skolan. Det handlar om att
              underlätta för konsumenterna att göra sunda val.
            </seg>
            <seg n="183942a7">
              Nyckelhålsmärket är en bra idé, men vi vill också utreda en märkning
              som tydligare anger varans innehåll av fett, socker, salt och
              så vidare. Vi föreslår alltså ett nytt svenskt system för tydligare
              märkning av matens hälsovärde. Ett alternativ är det brittiska
              systemet med trafikljussymboler som anger om maten är hälsosam
              eller inte.
            </seg>
            <seg n="0da7b95e">
              Vi tycker att det i lag ska bli tydligare hur och var den nuvarande
              märkningen av näringsvärdet sker.
            </seg>
            <seg n="c8a76193">
              För mycket salt i maten kan leda till högt blodtryck. Det ökar
              risken för hjärtinfarkt, stroke och skador på njurarna. En anledning
              till det höga saltintaget är att mycket salt i maten är dolt för
              konsumenten eftersom det inte finns krav på just den formen av
              märkning.
            </seg>
            <seg n="d1d5cb49">
              En mängd tillsatser används i maten för att den ska se bättre
              ut, få rätt konsistens och smaka bättre. Utvecklingen och uppfinningsrikedomen
              går snabbt, och vi är oroliga för att kontrollen av dessa ämnens
              hälso- och miljöeffekter inte hinns med.
            </seg>
            <seg n="f0eb99d5">
              Herr talman! Vi tror att offentlig sektor måste ta ett större
              klimat- och miljöansvar vid upphandling. Det kan handla om att
              införa vegetariska måltider en eller flera dagar i veckan och
              att utforma och servera maträtter där en mindre mängd kött används.
              Även staten måste ta sitt ansvar. Vi menar att den statliga upphandlingen
              av mat måste inriktas på minskad klimatpåverkan.
            </seg>
            <seg n="8074bd86">
              Den offentliga sektorns inköp av ekologiska livsmedel har ökat,
              och det är positivt. Det har gjort att marknadsförutsättningarna
              för ekologiska produkter har stabiliserats något och skapat ett
              bredare utbud av dessa produkter och bättre tillgänglighet till
              dem. Vi socialdemokrater vill att 30 procent av livsmedelsprodukterna
              ska vara ekologiska till 2020.
            </seg>
            <seg n="414212fc">
              Upphandlingsreglerna är snåriga, och flera kommuner har den senaste
              tiden fått problem. Miljöstyrningsrådet har i dag en viktig uppgift
              att stödja kommunerna. Nu kommer det att läggas ned, och vi socialdemokrater
              är mycket oroliga över detta. Vi menar att eftersom behovet av
              råd och stöd ökar behöver verksamheten som bedrivs av Miljöstyrningsrådet
              tvärtom få än mer plats och möjligheter.
            </seg>
            <seg n="f7d25a89">
              Herr talman! Björnstammen i Sverige har ökat relativt snabbt
              de senaste 15 åren. En ökad jakt på björn ställer krav på nya,
              mer effektiva sätt att ta hand om björnköttet. En skjuten björn
              måste tas om hand av slakteriet omgående eftersom köttet förstörs
              mycket snabbt om det utsätts för värme. Men enligt lag måste björnen
              ha pälsen kvar när den kommer till slakteriet, annars får den
              inte säljas.
            </seg>
            <seg n="c4ca43a2">
              När lagen om att björnskinnet måste vara kvar på djuret instiftades
              uppstod nya problem. Det kan i dag ta upp till tre veckor att
              få alla tillstånd och intyg utfärdade, och i och med att köttet
              inte får frysas innan det har besiktigats och alla prover är tagna
              är köttet redan förstört när tillstånden är klara.
            </seg>
            <seg n="8dfd47be">
              Det har hänt vid ett flertal tillfällen att björnar blivit liggande
              i väntan på besiktning och tillstånd, och därigenom har köttet
              förstörts. Den långsamma hanteringen hos myndigheter har gjort
              att flera producenter helt slutat att förädla svenskt björnkött.
            </seg>
            <seg n="94f2f1f6">
              Vi menar att förenklingar är nödvändiga. Det kan till exempel
              handla om att endast en myndighet får huvudansvaret – förslagsvis
              ansvarig länsstyrelse – och att det blir möjligt att göra en första
              besiktning av björnen i kylrum på godkänt slakteri. Det här tycker
              vi att regeringen bör hantera.
            </seg>
          </u>
          <note type="speaker" n="746d9683">
            Anf. 59 KEW NORDQVIST (MP):
          </note>
          <u who="kew_nordqvist_51f97a" xml:id="i-a2e460292035366b-0" n="c9f9020e">
            <seg n="53c5a2ac">
              Herr talman! Givetvis ställer jag mig bakom alla reservationer
              från Miljöpartiet, men för tids vinnande yrkar jag bara bifall
              till reservation 10, Mål för offentlig konsumtion av ekologiska
              livsmedel .
            </seg>
            <seg n="9db53683">
              En grundförutsättning för att konsumenten ska kunna göra medvetna
              val är upplysning om produkten, inte bara priset. Egentligen handlar
              det om att säkerställa identiteten på den vara vi äter. Konsumenten
              ska kunna lita på innehållsförteckningen på en vara. Alla i produkten
              ingående ingredienser ska redovisas.
            </seg>
            <seg n="88a0f693">
              Jag tänkte ta Arlas hushållsost som exempel. Jag gick till min
              Hemköpsbutik i Tranås, och i kyldisken där hittade jag Arlas hushållsost.
              Det låter väl tryggt och bra. Men om man är uppmärksam och läser
              den finstilta texten på kanten på förpackningen ser man att osten
              är gjord i Danmark, inte i Falkenberg som tidigare.
            </seg>
            <seg n="b3361231">
              Det framgår inte heller att danska kor tillåts äta GMO-foder.
              Den konsument som nu till äventyrs inte vill använda animaliska
              produkter från djur som fått GMO-foder och därmed indirekt stödja
              en produktion man är tveksam till – ja, till och med tar avstånd
              ifrån – har det inte lätt. Hur ska den vanliga konsumenten kunna
              hålla koll? Jag vill framhålla att det inte handlar om att produkten
              innehåller GMO. Där har EU regler som säger att GMO-innehåll över
              0,9 procent måste märkas.
            </seg>
            <seg n="0c301723">
              Arla säger att om Arlakossan finns med på förpackningen är produkten
              svensk. Uppenbarligen räcker inte frivilliga och mer eller mindre
              otydliga märkningar. Jag anser att vi ska införa obligatorisk
              och tydlig ursprungsmärkning. Det ligger i svenska konsumenters
              och svenska bönders intresse. För övrigt är det säkraste sättet
              att undvika att stödja GMO-odling att handla ekologiska livsmedel.
            </seg>
            <seg n="f9659ad6">
              Och apropå ekologiska livsmedel, herr talman, så för det mig
              in på den offentliga sektorns livsmedelsinköp, i synnerhet inköp
              av ekologiska livsmedel. Vill samhället att bland annat uppsatta
              miljökvalitetsmål ska kunna nås krävs en kraftfull styrning. Vi
              vet att dagens konventionella jordbruk har svårt att uppnå dessa
              mål. Det ekologiska jordbruket är nyckeln till att lyckas med
              att uppnå aktuella miljökvalitetsmål. Ett medel är att sätta upp
              tydliga, konkreta mål för den certifierade ekologiska jordbruksproduktionen.
              Likaså behövs ett tydligt konsumtionsmål att arbeta fram emot,
              både för privat och för offentlig sektor.
            </seg>
            <seg n="ba60418c">
              Sittande borgerliga regering har mycket låga ambitioner för den
              ekologiska produktionen och konsumtionen. Tydliga mål saknas sedan
              2010.
            </seg>
            <seg n="2cd90a79">
              Exempel på en offensiv hållning är Ekologiskt Forum. Det är ett
              nätverk för att främja ekologisk produktion och konsumtion. Ekologiskt
              Forum bildades 2002 på KSLA – alltså Kungliga Skogs- och Lantbruksakademien
              – och har nu sitt säte vid SEI, Helsingfors Environment Institute.
              Man föreslår en övergripande målsättning: år 2020 bör 50 procent
              av den offentliga livsmedelskonsumtionen utgöras av certifierade
              ekologiska produkter och minst 30 procent av den svenska jordbruksarealen
              bör utgöras av certifierat ekologiskt jordbruk. Miljöpartiet ansluter
              sig till dessa mål.
            </seg>
            <seg n="38b378a5">
              Men det finns också de som har högre ambitioner än så. Till exempel
              har Uppsala, Södertälje, Lund, Borlänge och Malmö en sak gemensamt;
              100 procent ekologiska livsmedelsinköp. Hur ska de klara det?
              Framgångsreceptet är: minskat svinn, mat lagad från grunden av
              duktiga kockar samt mer grönt och mindre kött på tallrikarna,
              och detta ska ge ekoresultat.
            </seg>
            <seg n="711dffbd">
              Jag tycker att staten borde sätta upp mål för den egna livsmedelsupphandlingen.
              Jag tänker då på militära anläggningar, fängelser och dylikt.
              Det är bara viljan som saknas.
            </seg>
            <seg n="83accb6f">
              Domstolsbehandlingen av Nordkalks omdiskuterade förslag till
              kalkbrott i Ojnare i Bunge på norra Gotland har bland annat visat
              att hänsynen till och skyddet för vattentäkter är otillräckligt.
              Ett omdiskuterat fall gäller Vättern och vad intresset att utvinna
              mineraler i dess omedelbara närhet innebär för risker för Vättern
              som dricksvattentäkt. Här anser vi i Miljöpartiet att det krävs
              ett starkare skydd.
            </seg>
            <seg n="3a6d6481">
              Herr talman! Avslutningsvis vill jag citera ur det särskilda
              yttrande som S, V och MP har avgett angående transfetter och azofärgämnen:
            </seg>
            <seg n="8b689e25">
              År 2011 beslutade en majoritet i Sveriges riksdag om att i ett
              tillkännagivande till regeringen kräva åtgärder för att minska
              användningen av transfetter. År 2012 beslutade samtliga partier
              i Sveriges riksdag, via ett tillkännagivande till regeringen,
              att regeringen med kraft skulle verka för ett återinförande av
              förbudet mot användningen av azofärgämnen i Sverige.
            </seg>
            <seg n="eee12f5a">
              I tidningen Riksdag &amp; Departement går det att läsa att regeringen
              mer eller mindre obstruerar mot dessa och andra tillkännagivanden
              från en samlad riksdagsmajoritet. Vi från S, V och MP vill få
              en förklaring till varför inget har hänt med de tillkännagivanden
              som avses i detta yttrande, och vi är djupt kritiska till regeringens
              passiva hållning inför dessa av riksdagsmajoriteten framställda
              krav.
            </seg>
            <seg n="e729d401">
              I den svenska demokratiska modellen är det helt självklart att
              regeringen ska, med rimlig skyndsamhet, leverera underlag för
              beslut som en majoritet i Sveriges riksdag har krävt. Oviljan
              att följa riksdagsmajoritetens beslut är ett direkt angrepp på
              den författning som har arbetats fram i bred enighet i Sveriges
              riksdag.
            </seg>
          </u>
          <note type="speaker" n="8315ffa5">
            Anf. 60 JOSEF FRANSSON (SD):
          </note>
          <u who="josef_fransson_b32cdd" xml:id="i-e57b7b04dd7f5c66-0" n="c5b1b600">
            <seg n="1faadd6b">
              Herr talman! Vi från Sverigedemokraterna står givetvis bakom
              samtliga våra reservationer i detta betänkande, men för tids vinnande
              yrkar jag bifall endast till reservationerna 1 och 12.
            </seg>
            <seg n="0af3dc01">
              Herr talman! Vi i Sverigedemokraterna har noterat stora brister
              i livsmedelssäkerheten och tycker därför det är rimligt att agera
              kraftfullt för att motverka matfusk och import av varor som är
              bedrägliga, rent oetiska eller som kan vara skadliga för människor.
              Vi anser att spårbarhet och märkning är viktiga parametrar.
            </seg>
            <seg n="feadddff">
              Vi är förvisso inga fiender till handel med andra länder, men
              det bästa både för det svenska folket och för svensk livsmedelsindustri
              är korta lokala och regionala livsmedelskedjor där det går att
              spåra ursprunget. Det gäller kanske framför allt på kött. Det
              ger en bra och säker mat på borden med god miljöprestanda, samtidigt
              som det ger fler arbetstillfällen bland de så viktiga landsbygdsföretagen.
            </seg>
            <seg n="01efed15">
              Att Sverigedemokraterna värnar om det svenska jordbruket bör
              väl vid det här laget inte komma som någon nyhet för någon, men
              denna gång tänkte jag uppehålla mig vid just spårbarhet och märkning.
              Vi menar att frågan måste angripas från tre fronter samtidigt,
              nämligen utökad märkning, hårdare sanktioner vid fusk och större
              resurser till kontroller.
            </seg>
            <seg n="9b516ce8">
              Herr talman! När det gäller märkning vill vi utveckla och modernisera
              ett märkningssystem för livsmedel – detta för att ge konsumenten
              makt att värna inte minst djurs välbefinnande. Det ska gälla såväl
              charkvaror, sammansatta produkter som mat på restaurang. Känner
              man till en varas ursprung kan man också göra mer aktiva val till
              exempel gällande antibiotikaanvändning, andra tveksamma produktionsmetoder
              eller helt enkelt bara för att kunna använda sin konsumentmakt
              till att stödja det svenska miljövänliga jordbruket.
            </seg>
            <seg n="0f0fd494">
              Vidare behöver det bli mer kännbart att fuska med mat. Incitamenten
              för att fuska, och helt sonika märka produkten med ett felaktigt
              innehåll, är i dag mycket starka då det finns stora pengar att
              tjäna. Av de matskandaler som tidigare har avslöjats är det ytterst
              få som har lett till åtal och fällande domar. Så gott som alla
              förundersökningar om brott mot livsmedelslagen har lagts ned av
              polis och åklagare, ofta med hänvisning till att straffsatserna
              är för låga.
            </seg>
            <seg n="1a45a569">
              I dag finns endast bötesstraff för brott mot livsmedelslagen.
              Sanktionsmöjligheterna mot dem som fuskar måste alltså öka, eftersom
              straffvärdena i dag inte är tillräckliga för att verka avskräckande.
            </seg>
            <seg n="b16e20c8">
              Vi behöver också ökade resurser till de myndigheter som ska utföra
              kontrollerna. Som vi alla vet upptäcktes omfattande köttbedrägerier
              under 2013 då det visade sig att många färdigrätter innehöll hästkött
              och att man hade fuskat med ursprungsmärkningen och märkt köttet
              som svenskt, fast att det hade producerats i andra länder. Konsumenter
              som i god tro har litat på innehållet har tvingats att inse att
              de har blivit förda bakom ljuset. Köttfusket bedöms också vara
              omfattande och troligtvis har vi ännu bara sett toppen på ett
              isberg. För att konsumenterna åter ska kunna lita på att en produkt
              innehåller det som står på förpackningen behöver arbetet med kontroller
              intensifieras, vilket i sin tur innebär att myndigheterna måste
              få mer medel till ändamålet.
            </seg>
            <seg n="c7423b8f">
              Herr talman! Nu är det ju också så att alla livsmedel som vi
              konsumerar inte kommer från butik. Många jagar själva och säljer
              sedan köttet vidare till vänner och bekanta eller till butiker
              och restauranger. Jakten i Sverige är, förutom att den är en viktig
              del av vår kultur, även en metod för att få tillgång till välsmakande
              och verkligt ekologiskt kött. Därför bör vi i Riksdagen göra vad
              vi kan för att underlätta för Sveriges jägare att bedriva en ansvarsfull
              och etisk jakt som reglerar våra viltstammar utifrån samhällets
              olika intressen. Extra bra är det om köttet kommer ifrån vildsvin
              som dessutom har kommit att bli ett stort problem för olika landsbygdsnäringar
              och privatpersoner.
            </seg>
            <seg n="cc5270a5">
              Vildsvinsfrågan kommer sannolikt att bli en allt hetare politisk
              fråga i och med den snabba utbredningen, vilket har lett till
              ökade viltolyckor i trafiken och andra skadeverkningar av vildsvinens
              bökande i rabatter och på odlade fält.
            </seg>
            <seg n="89a1b98e">
              Sverigedemokraterna har lagt fram ett antal förslag för att förenkla
              vildsvinsförvaltningen, bland annat i detta betänkande.
            </seg>
            <seg n="426d4bd4">
              Men politik kan ibland vara lite lustigt, och det blev ganska
              ironiskt när två moderata politiker i en debattartikel i Svenska
              Dagbladet den 2 april gällande vildsvin föreslog åtgärder som
              de samma dag i kammaren röstade nej till.
            </seg>
            <seg n="b9bc5b3d">
              Moderaterna Johan Hultberg och Ulf Berg föreslog bland annat:
              Det bör bli tillåtet med kameraövervakning av vilt och kameraövervakning
              av åtelplatser. Undantag från tillståndsplikten enligt den föreslagna
              kameraövervakningslagen är nödvändigt.
            </seg>
            <seg n="bde34a4e">
              Samma dag röstade alltså dessa skribenter nej till vår reservation
              där vi anförde: Fler hjälpmedel bör tillåtas även utan byråkratiskt
              besvärliga dispenser, inte minst vad gäller t.ex. belysning, åtelkameror
              och mörkersikte.
            </seg>
            <seg n="788ef7e7">
              Det var en snarlik formulering även om den givetvis skilde sig
              lite grann.
            </seg>
            <seg n="159a0d3d">
              Vidare anförde de i debattartikeln: Om en jägare i dag vill sälja
              en bit vildsvinskött till grannen eller kollegan måste köttet
              trikintestas och besiktigas i en vilthanteringsanläggning. Detta
              system är omständligt och kostsamt. Jägaren bör i stället kunna
              sälja vildsvinskött direkt till konsument, givet att det är testat
              för trikiner.
            </seg>
            <seg n="dc6a0e69">
              Låt mig göra Moderaterna uppmärksamma på att det finns en reservation
              att rösta på med en nästan identisk lydelse: Reglerna för distribution
              av vildsvinskött bör revideras så att jägaren på egen hand kan
              sälja sitt byte efter godkänd trikinprovtagning, istället för
              som idag då vildsvinet måste ha passerat en vilthanteringsanläggning
              innan det säljs vidare.
            </seg>
            <seg n="2a9b7546">
              Innebörden är identisk.
            </seg>
            <seg n="86ee66a1">
              Om detta är den moderata riksdagsgruppens politik bör den också
              rösta så i kammaren. Annars får vi utgå från att debattartikeln
              var ren och skär populism och att man både vill äta kakan och
              ha den kvar. Frågan är väl utredd, så varför regeringen inte har
              agerat kan man spekulera i.
            </seg>
            <seg n="e1484899">
              Enskilda riksdagsledamöter är givetvis fria att opinionsbilda
              i vilka frågor de så önskar, men nu sitter åtminstone Johan Hultberg,
              en av skribenterna till debattartikeln, i miljö- och jordbruksutskottet,
              som har att hantera dessa frågor. I det läget tycker åtminstone
              jag att det är kutym att man representerar partiets åsikter och
              inte sina egna.
            </seg>
            <seg n="b6c3d49a">
              Låt mig säga till Moderaterna att det är reservation nr 1 om
              vildsvinsprodukter som frågan gäller. Välkomna att rösta på Sverigedemokraternas
              reservation om detta verkligen är er politik!
            </seg>
          </u>
          <note type="speaker" n="1f4a4a6d">
            Anf. 61 JENS HOLM (V):
          </note>
          <u who="jens_holm_9bd66a" xml:id="i-56b4b3b79f67105c-0" n="72cadc77" next="i-a9f83d8b0b76eb57-0">
            <seg n="4b1a2bc8">
              Herr talman! För lite drygt ett år sedan briserade den så kallade
              hästköttsskandalen med full kraft. Det avslöjades att det hade
              blandats in hästkött i det som var märkt nötkött i våra butiker
              runt om i Europa. Det väckte med rätta en stor avsky bland Europas
              konsumenter.
            </seg>
            <seg n="5e062df4">
              Kanske ser vi en konkret effekt av denna livsmedelsskandal när
              vi i eftermiddag kommer att rösta för att Sverige ska driva kravet
              på obligatorisk ursprungsmärkning av alla köttprodukter, även
              i sammansatta varor. Förslaget kommer från en motion av Vänsterpartiet,
              och jag är förstås nöjd över att förhoppningsvis hela riksdagen
              kommer att ställa sig bakom det.
            </seg>
            <seg n="2f4c80e8">
              Vår regering har minst sagt vacklat i denna fråga. Jag har hört
              både landsbygdsminister Eskil Erlandsson och ledande moderatpolitiker
              tala om att vi inte ska ha obligatorisk ursprungsmärkning av allt
              kött eftersom det skulle kunna hämma konkurrenskraften för svensk
              och europeisk livsmedelsindustri. Det skulle bli alldeles för
              kostsamt och byråkratiskt.
            </seg>
            <seg n="33f09732">
              Vi kan lägga allt det bakom oss, för i dag är vi alla överens
              om att Sverige med tydlig röst ska driva kravet på obligatorisk
              ursprungsmärkning av allt kött.
            </seg>
            <seg n="d020698a">
              Detta ska gälla även så kallade sammansatta varor såsom lasagne,
              pyttipanna och korv. Tillverkar man en lasagne med ingredienser
              från 16 olika länder, vilket det finns exempel på, ska alla de
              16 länderna stå med på förpackningen. Det är bra. Det kan nog
              bli ganska komplicerat för det livsmedelsföretag som sätter ihop
              produkter med ingredienser från så många olika länder.
            </seg>
            <seg n="231c82e3">
              Om ni frågar mig är det just detta som är poängen. Vi vill ha
              bättre mat. Vi vill inte att köttprodukter från en mängd olika
              länder blandas ihop, för då blir det helt omöjligt för konsumenter
              och myndigheter att kontrollera och säkerställa att det är bra
              livsmedel.
            </seg>
            <seg n="822b23b8">
              Med vårt krav på obligatorisk ursprungsmärkning säger vi också
              att det ska framgå var djuren är födda, var de är uppfödda och
              var de är slaktade. Hela kedjan ska framgå. Jag hoppas att vi
              med de ganska hårda kraven i framtiden får en modell där man inte
              föder fram djur i ett land, transporterar djuren till intensivuppfödning
              i ett annat land och sedan transporterar dem till slakt i ett
              tredje land där man kanske får några kronor mer per kilo. Djur
              ska födas, födas upp och slaktas i ett och samma område med så
              få transporter som möjligt.
            </seg>
            <seg n="14b73492">
              Med kravet på obligatorisk ursprungsmärkning ger vi goda förutsättningar
              för en ökad lokal produktion och för en bättre produktion av livsmedel.
            </seg>
            <seg n="ccac0f6d">
              Vi får också bort det förfärliga som vi har i dag med att livsmedelskonsumtion
              har blivit en klassfråga. Människor med små plånböcker tvingas
              köpa den billigaste maten eftersom de saknar ekonomiska resurser
              medan människor med goda inkomster kan konsumera mat av bättre
              kvalitet. Ställer vi gemensamt krav på livsmedelsindustrin om
              bättre märkning kommer vi totalt sett att höja nivån på de livsmedel
              som produceras.
            </seg>
            <seg n="2817effa">
              Jag är glad att vi i dag sänder en klar och tydlig signal till
              regeringen att den på EU-nivå och i andra relevanta sammanhang
              ska driva kravet på obligatorisk ursprungsmärkning av allt kött.
            </seg>
            <seg n="8f8d7f13">
              Jag vill precis som Kew Nordqvist ta upp det särskilda yttrandet
              från Vänsterpartiet, Socialdemokraterna och Miljöpartiet. Vi vill
              ha ett svar från regeringen på vad som har hänt med det samlade
              riksdagsbeslutet att regeringen ska verka för en minskning av
              användandet av så kallade transfetter i mat. Riksdagen beslutade
              om det 2011, men än så länge har vi inte sett något från regeringen.
            </seg>
            <seg n="ee740c56">
              År 2012 beslutade också riksdagen enhälligt att azofärgämnen
              ska förbjudas i livsmedel, men vi har ännu inte sett någon reaktion
              från regeringen. Det är inte acceptabelt.
            </seg>
            <seg n="8eb63531">
              Avslutningsvis ska jag slå ett slag för reservation 10 som handlar
              om målsättningar för ekologisk produktion. Vänsterpartiet och
              Miljöpartiet vill kraftigt öka den totala andelen ekologiska livsmedel
              som köps upp i offentlig sektor. Vänsterpartiet vill också ha
              en målsättning för hur stor jordbruksareal som ska vara ekologiskt
              certifierad.
            </seg>
            <seg n="273a756c">
              Sådana här målsättningar hade vi tidigare, men den borgerliga
              regeringen har avskaffat dem. Det är oacceptabelt, och det tar
              vi upp i reservation nr 10.
            </seg>
          </u>
          <note n="ce52ac23">
            Ajournering
          </note>
          <note n="12e8d15b">
            Kammaren beslutade kl. 15.19 på förslag av andre vice talmannen
            att ajournera förhandlingarna till kl. 15.30.
          </note>
          <u who="jens_holm_9bd66a" xml:id="i-a9f83d8b0b76eb57-0" n="72cadc77" prev="i-56b4b3b79f67105c-0">
            <seg n="7d69f80e">
              Återupptagna förhandlingar
            </seg>
            <seg n="16313a89">
              Den händelse som åberopas till stöd för att motionen ska få väckas
              är att EU-domstolen i en dom den 8 april 2014 uttalat att datalagringsdirektivet
              är ogiltigt.
            </seg>
            <seg n="a667623f">
              Efter att ha samrått med gruppledarna gör talmannen bedömningen
              att den av motionärerna åberopade händelsen inte utgör någon sådan
              oförutsedd händelse av större vikt som medger motionsrätt. Det
              föreligger således enligt 2 kap. 9 § riksdagsordningen hinder
              mot att hänvisa motionen till utskott för beredning. Motionen
              ska följaktligen läggas till handlingarna utan vidare åtgärd.
            </seg>
          </u>
          <note n="57c3e8bd">
            Förhandlingarna återupptogs kl. 15.30.
          </note>
          <note n="2d49a67e">
            10 § Val av justitieombudsmän
          </note>
          <note n="a3d159d0">
            Val av justitieombudsman och ställföreträdande justitieombudsman
            företogs.
          </note>
          <note n="5595a712">
            Från konstitutionsutskottet hade följande skrivelse kommit in:
          </note>
          <note n="a0cbe081">
            Konstitutionsutskottet har berett frågan om val av justitieombudsman
            och val av ställföreträdande justitieombudsman.
          </note>
          <note n="a91f44e8">
            Konstitutionsutskottet föreslår enhälligt
          </note>
          <note n="114362d0">
            – att riksdagen för tiden från och med den 1 januari 2015 till
            dess nytt val har genomförts under fjärde året därefter till justitieombudsman
            omväljer Lilian Wiklund samt
          </note>
          <note n="4fd017ad">
            – att riksdagen för tiden från och med den 1 juni 2014 till och
            med den 1 juni 2016 till ställföreträdande justitieombudsman omväljer
            Cecilia Nordenfelt.
          </note>
          <note n="daf21245">
            Peter Eriksson
          </note>
          <note n="fa71bb45">
            Konstitutionsutskottet hade enhälligt föreslagit att riksdagen
            skulle omvälja Lilian Wiklund till justitieombudsman. Valet skulle
            avse tiden från och med den 1 januari 2015 till dess nytt val
            genomförts under fjärde året därefter.
          </note>
          <note n="e220b407">
            Kammaren biföll konstitutionsutskottets förslag och valde därmed
            för tiden från och med den 1 januari 2015 till dess nytt val genomförts
            under fjärde året därefter till
          </note>
          <note n="eb59e83a">
            justitieombudsman
          </note>
          <note n="4092ae39">
            Konstitutionsutskottet hade enhälligt föreslagit att riksdagen
            skulle omvälja ställföreträdande justitieombudsman Cecilia Nordenfelt
            för tiden den 1 juni 2014–1 juni 2016.
          </note>
          <note n="bae030bf">
            Kammaren biföll konstitutionsutskottets förslag och valde därmed
            för tiden den 1 juni 2014–1 juni 2016 till
          </note>
          <note n="87e61f4a">
            ställföreträdande justitieombudsman
          </note>
          <note n="cd636a4e">
            11 § Fråga om hänvisning av motion till utskott
          </note>
          <note n="c09f1d48">
            Anf. 62 ANDRE VICE TALMANNEN:
          </note>
          <note n="0ecd2920">
            Åsa Romson med flera från Miljöpartiet har, med hänvisning till
            3 kap. 13 § riksdagsordningen, gett in motion 2013/14:MP100 Upprivande
            av datalagringen. Motionärerna begär ett tillkännagivande om att
            regeringen ska återkomma med lagförslag som innebär att lagstiftningen
            som genomför det så kallade datalagringsdirektivet upphävs.
          </note>
          <note n="dc91c093">
            Enligt 3 kap. 13 § riksdagsordningen får motioner med anledning
            av en händelse av större vikt väckas av minst tio ledamöter, om
            händelsen inte kunnat förutses eller beaktas under den allmänna
            motionstiden eller någon annan motionstid. I förarbetena framhålls
            bestämmelsens undantagskaraktär, och praxis har varit restriktiv.
          </note>
          <note type="speaker" n="1c59560b">
            Anf. 63 GUNVOR G ERICSON (MP):
          </note>
          <u who="jan_ericson_c141e8" xml:id="i-fd6ddcb5d78e4fb1-0" n="625dd4db">
            <seg n="581d99d3">
              Herr talman! Miljöpartiet anser att detta är en motion av särskild
              vikt. Det kan jämföras med en motion som de borgerliga lade riksdagsåret
              2004/05 angående ett EU-beslut om Apoteksbolaget. Den motionen
              behandlades.
            </seg>
            <seg n="641af68c">
              Vi anser att det är rimligt att denna motion också behandlas
              och därmed hänvisas till konstitutionsutskottet.
            </seg>
          </u>
          <note n="292b3d10">
            Överläggningen var härmed avslutad.
          </note>
          <note n="e4504f66">
            12 § Beslut om ärende som slutdebatterats den 28 april
          </note>
          <note n="7e0e39b7">
            Punkt 1
          </note>
          <note n="d192b073">
            Punkt 2
          </note>
          <note n="9e31de4d">
            13 § Beslut om ärenden som slutdebatterats vid dagens sammanträde
          </note>
          <note n="7e0e39b7">
            Punkt 1
          </note>
          <note n="bc3e65a2">
            Punkt 3
          </note>
          <note n="e773ed8e">
            Övriga punkter
          </note>
          <note n="7e0e39b7">
            Punkt 1
          </note>
          <note n="d192b073">
            Punkt 2
          </note>
          <note n="0d357238">
            Punkt 4
          </note>
          <note n="82b634d2">
            Punkt 5
          </note>
          <note n="e773ed8e">
            Övriga punkter
          </note>
          <note n="4689ae4a">
            14 § (forts. från 9 §) Livsmedelspolitik (forts. MJU21)
          </note>
          <note type="speaker" n="ee60cc49">
            Anf. 64 ÅSA COENRAADS (M):
          </note>
          <u who="asa_coenraads_1b651c" xml:id="i-1cb09063ea157bc2-0" n="4cb8bea8" next="i-bf650a9626ed1347-0">
            <seg n="dbdea635">
              Herr talman! I dag debatterar vi miljö- och jordbruksutskottets
              betänkande 21 där 61 motionsförslag om livsmedelspolitik från
              den allmänna motionstiden 2012 och 2013 behandlas. Låt mig börja
              med att säga att vi ställer oss bakom utskottets betänkande.
            </seg>
            <seg n="08e9f181">
              Mat är livsmedel, och livsmedel är mat men på så många olika
              sätt. Det är därför som politiken runt livsmedel blir så detaljerad
              och svårbegriplig ibland. Vår uppgift är att göra det så enkelt
              som möjligt för producenter och konsumenter att göra medvetna
              val kring sin produktion och sin konsumtion.
            </seg>
            <seg n="1064a84f">
              Jag vill ändå poängtera att ett matland som Sverige måste ha
              möjlighet att utvecklas, och det måste finnas plats för nya idéer,
              kulturer och teknik. Vi måste ha den flexibiliteten och ge livsmedelsproducenter,
              med sin erfarenhet och kunskap, möjlighet att utvecklas.
            </seg>
            <seg n="f57c32d9">
              Frågan om försäljning av vildsvinsprodukter har behandlats tidigare
              men är en högst aktuell fråga just nu. Vildsvinsstammarna växer
              runt om i Sverige och ställer till stora problem på sina håll.
              Men vildsvin är inte bara ett skadedjur, det är ett fantastiskt
              kött också som vi borde äta mycket mer av. För att underlätta
              möjligheten att sälja mer vildsvinskött i Sverige har regeringen
              gett Livsmedelsverket i uppdrag att överväga möjligheterna för
              jägare att sälja kött av vildsvin utan krav på besiktning i en
              vilthanteringsanläggning.
            </seg>
            <seg n="e5820a93">
              Livsmedelsverket presenterar ett detaljerat förslag till ett
              alternativt system, inom vilket en jägare ska kunna leverera små
              mängder vildsvinskött direkt till konsumenter och lokala detaljhandelsanläggningar
              som levererar direkt till konsumenter.
            </seg>
            <seg n="558afbbd">
              För att vi ska konsumera mer vildsvinskött krävs dock mer än
              en åtgärd, något som även Jordbruksverket har konstaterat i sin
              rapport Från skog till krog . I rapporten nämns hantering, kostnader,
              pris och till viss del även konsumenternas okunskap. Sammantaget
              förutsätter en lösning att hela kedjan hänger samman, från jägare
              till konsumenter.
            </seg>
            <seg n="802ba6dc">
              Livsmedelsverket har fått fler regeringsuppdrag inom ramen för
              Sverige – det nya matlandet, bland annat stöd till småskaliga
              slakterier. Livsmedelsverket har sedan 2005 haft i uppdrag från
              regeringen att förbättra förutsättningarna för de mindre slakterierna.
            </seg>
            <seg n="8f4564a3">
              Under åren 2008–2010 öronmärktes 9 miljoner kronor av Livsmedelsverkets
              anslag för nedsättning av kontrollavgifterna. För perioden 2011–2013
              höjdes beloppet till 12 miljoner kronor. År 2012 infördes även
              ett anslag om 90 miljoner kronor som har öronmärkts för att stärka
              livsmedelsföretagarnas konkurrenskraft genom en sänkning av avgifterna
              för den officiella kontrollen vid slakterierna.
            </seg>
            <seg n="353275c1">
              Ursprungsmärkning har varit en het fråga en tid, inte minst i
              kölvattnet på den bedrägerihärva som varit kring hästkött. Alla
              märkningsfrågor måste vara enkla och lätta att följa för både
              producenter och konsumenter. Kommissionen presenterar nu en ny
              EU-förordning om att utvidga den obligatoriska ursprungsmärkningen.
              Sedan tidigare finns bestämmelser för en rad produkter. Nu tillkommer
              även uppgifter om ursprungsland och härkomstplats för kött av
              svin, får, get och fjäderfä. Ursprungsmärkningen kommer nu även
              att innefatta sammansatta produkter.
            </seg>
            <seg n="02292c3f">
              Herr talman! Frågan om ett förbud mot transfetter och azofärger
              i livsmedel har debatterats tidigare. Regeringen gav i oktober
              2011 Livsmedelsverket i uppdrag att lämna ett förslag till regler
              för att begränsa användningen av industriellt framställda transfetter.
              Livsmedelsverkets slutsats var att avvakta med nationell lagstiftning
              och invänta den rapport från Europeiska kommissionen som har aviserats
              till december 2014.
            </seg>
            <seg n="955b30a8">
              Livsmedelsverkets förslag har remitterats, och de flesta remissinstanser
              delar Livsmedelsverkets bedömningar. Regeringen bedömer därför
              att Europeiska kommissionens rapport bör avvaktas innan några
              eventuella lagstiftningsåtgärder vidtas. Även om jag tycker att
              riksdagens beslut ska gälla har jag en förståelse för att lagförslaget
              dröjer. Det är både dyrt och krångligt att behöva ändra system
              i onödan.
            </seg>
            <seg n="163e1c3d">
              Det är viktigt att tillsynen av livsmedel som innehåller azofärger
              stärks och åtföljs av en korrekt märkning. Det är angeläget med
              en harmonisering på EU-nivå av förbud mot azofärger som kan utgöra
              en risk för människors hälsa. Eftersom det pågår en översyn av
              alla färgämnen, inklusive azofärgämnen, är det onödigt att sparka
              in en öppen dörr och kräva ytterligare en översyn.
            </seg>
            <seg n="e0470bec">
              Frågan om antibiotika i våra livsmedel är en mycket större fråga
              än vad många av oss inser. Våra landsting har länge talat om antibiotikaresistensen
              i vården, och vi är mer och mer återhållsamma med att skriva ut
              penicillin till oss själva. Men när det kommer till livsmedel
              resonerar vi helt annorlunda, vilket är lite konstigt.
            </seg>
            <seg n="4eb0cb04">
              I Sverige finns ett stort engagemang för antibiotikafrågorna.
              Vi är dessutom väldigt duktiga på dessa. Sverige arbetar därför
              aktivt i det internationella arbetet mot resistensutveckling och
              för en ansvarsfull antibiotikaanvändning. Sverige har haft stort
              inflytande i framtagandet av vägledningar, och experter från både
              Livsmedelsverket och Statens veterinärmedicinska anstalt har verkat
              för att svenska erfarenheter ska tas till vara globalt och inom
              FN.
            </seg>
            <seg n="d9a74045">
              Herr talman! Det allra viktigaste för allt liv är rent vatten.
              Vi är lite bortskämda med det i Sverige och tar det för givet
              i vår livsmedelsproduktion. Men i framtiden kommer det kanske
              inte alltid att se ut som det gör just nu. Därför är det viktigt
              att fortsätta att utveckla livsmedel där vi utnyttjar våra vattenkällor
              på ett smart sätt.
            </seg>
            <seg n="6dbbc509">
              Alliansen har satt livsmedel högt på agendan genom skapandet
              av Matlandet Sverige. Det har gynnat landsbygden och exportmarknaden.
              Även livsmedel är ett område där jobb kan, bör och ska skapas.
              Vi kommer att fortsätta att utveckla Matlandet Sverige för att
              sätta den svenska produktionen på världskartan.
            </seg>
            <seg n="b47d6678">
              Vi moderater kommer att arbeta för livsmedel med god kvalitet
              och ha bra produkter som vi kan känna oss säkra med till ett konkurrenskraftigt
              pris.
            </seg>
          </u>
          <note n="615d08b1">
            Anf. 65 ANITA BRODÉN (FP):
          </note>
          <u who="asa_coenraads_1b651c" xml:id="i-bf650a9626ed1347-0" n="4cb8bea8" prev="i-1cb09063ea157bc2-0">
            <seg n="37984d32">
              Herr talman! Vi liberaler har länge pläderat för en bred livsmedelsstrategi
              som inte bara syftar till att Sverige ska kunna konkurrera med
              övriga länder i Europa i ekonomiskt hänseende utan som också tydligt
              beaktar behovet av att värna den biologiska mångfalden och vårt
              höga djurskydd och tar ett tydligt grepp om livsmedelssäkerheten
              från jord till bord. Regeringens vision om Sverige – det nya matlandet
              är tillsammans med Konkurrensutredningen en bra plattform för
              en kommande livsmedelsstrategi.
            </seg>
            <seg n="a0cc5b74">
              Herr talman! De larmrapporter som nyligen kommit kring gifter,
              till och med i nyfödda barns kroppar, ett ökat antal allergier
              och förorenat vatten ger skäl till kraftfulla tag. I går berättades
              på nyheterna om Naturskyddsföreningens rapport om att nio av tio
              frukter innehåller rester av bekämpningsmedel, där flera till
              och med är kemikalievärstingar. Det är förstås helt oacceptabelt.
              Fortsatt fokus på ökad tillsyn, märkning och en effektiv lagstiftning
              är därför nödvändigt. Livsmedel ska gå att spåra hela vägen från
              jord till bord, även på restauranger. EU:s veterinärmyndighet
              på Irland bör utvecklas till ett matens FBI som gör täta och noggranna
              kontroller av livsmedelssäkerhet och livsmedelsinformation i medlemsländerna.
            </seg>
            <seg n="6d3cd83b">
              Efterfrågan på ekologiska produkter och ekologiskt odlad mat
              har ökat kraftigt, vilket är glädjande. Det är bra att lagen om
              offentlig upphandling nu tydliggörs för ökade möjligheter att
              ta miljöhänsyn, djurskyddshänsyn och innovativ hänsyn. Detta kommer
              att gynna såväl närodlat som småskaliga livsmedelsproducenter.
              Den offentliga verksamheten ska vara pådrivande för en ökad andel
              ekologisk mat. Regeringen stöder också ekologiska livsmedel rent
              ekonomiskt genom forskning, produktion och marknadsföringsinsatser.
            </seg>
            <seg n="3d83d519">
              Herr talman! Jordens växande befolkning kan vi inte låta bli
              att lyfta fram också i de här sammanhangen. Jordens växande befolkning
              ställer oss inför nya och stora utmaningar när det gäller att
              trygga en hållbar livsmedelsförsörjning. Öppna marknader för handel
              stimulerar livsmedelsproduktion och effektiv användning av åkermark.
              Ny teknik och ekonomiska styrmedel driver på miljöanpassningen.
            </seg>
            <seg n="f50fa4aa">
              Under den gångna veckan hade jag möjlighet att vara på en studieresa
              i Israel och de palestinska områdena. Bristen på vatten och svårigheterna
              att transportera produkter och komma åt odlingsmarker var något
              påtagligt. Märkningsfrågan togs upp vid flera tillfällen. Många
              pekade på att handel mellan folk och länder är lösningen på många
              problem.
            </seg>
            <seg n="91fe4501">
              Herr talman! Avslutningsvis vill jag lyfta fram djurskyddsfrågorna,
              för de hänger intimt ihop med livsmedelsfrågorna. Det krävs en
              europeisk ramlag för djurskydd med tydliga regler om ägaransvar
              och omsorgsplikt och med kraftfulla straff för de personer som
              bryter mot reglerna. Djurtransporterna inom EU bör begränsas till
              ett absolut minimum. Det är bättre att transportera kött än levande
              djur. Därför välkomnar jag, i dessa tider inför valet till Europaparlamentet,
              att kontrollreglerna omfattar matfusket, som tagits upp här i
              dag, och en skärpning vad gäller djurskyddet. Europaparlamentet
              har nu gett Marit Paulsen ett brett stöd för att permanenta ett
              vetenskapligt djurskyddsnätverk.
            </seg>
            <seg n="9dd9344f">
              Följande fråga för skriftligt svar hade framställts:
            </seg>
          </u>
          <note n="62b5ec68">
            Mot bakgrund av detta yrkar jag bifall till förslaget i betänkandet
            och avslag på samtliga motioner.
          </note>
          <note n="292b3d10">
            Överläggningen var härmed avslutad.
          </note>
          <note n="7d220793">
            15 § Bordläggning
          </note>
          <note n="c42c974c">
            Följande dokument anmäldes och bordlades:
          </note>
          <note n="17038ea7">
            16 § Anmälan om interpellationer
          </note>
          <note n="254e1a08">
            Följande interpellationer hade framställts:
          </note>
          <note n="998a04a2">
            den 28 april
          </note>
          <note n="80066c68">
            Roza Güclü Hedin
          </note>
          <note n="daaf7bc7">
            Sven-Erik Bucht
          </note>
          <note n="3cfab4f3">
            17 § Anmälan om fråga för skriftligt svar
          </note>
          <note n="998a04a2">
            den 28 april
          </note>
          <note n="6f004ead">
            Meeri Wasberg
          </note>
          <note n="eac2f7dd">
            18 § Kammaren åtskildes kl. 15.56.
          </note>
          <note n="035af0ed">
            Förhandlingarna leddes
          </note>
          <note n="6a851e22">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
