<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2013</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2013</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201314--104</head>
          <docDate when="2013-04-28">2013-04-28</docDate>
        </div>
      </front>
      <body>
        <div>
          <note n="fbc52cc3">
            ﻿
          </note>
          <note n="b8b272e6">
            Riksdagens protokoll
          </note>
          <note n="36afddf6">
            2013/14:104
          </note>
          <note type="date" n="a2c57245">
            Måndagen den 28 april
          </note>
          <note n="23e5a63b">
            Kl. 11:00 - 15:28
          </note>
          <note n="ca8977e9">
            1 § Meddelande om inlämnande av interpellationer
          </note>
          <note n="f0d834ae">
            Förste vice talmannen meddelade att talmannen efter samråd med
            gruppledarna fastställt att sista tidpunkt för inlämnande av interpellationer
            för besvarande under innevarande riksmöte skulle vara onsdagen
            den 28 maj kl. 12.00 .
          </note>
          <note n="e53be6c6">
            2 § Meddelande om ändring i kammarens sammanträdesplan
          </note>
          <note n="685d9c3d">
            Förste vice talmannen meddelade att val av justitieombudsmän
            skulle tillkomma tisdagen den 29 april kl. 15.30. Därefter skulle
            votering äga rum.
          </note>
          <note n="64f4ca0b">
            3 § Anmälan om fördröjda svar på interpellationer
          </note>
          <note n="05d31bb3">
            Följande skrivelser hade kommit in:
          </note>
          <note n="a5d2703c">
            Interpellation 2013/14:426
          </note>
          <note n="fc2994f7">
            Interpellation 2013/14:426 Åtgärder med anledning av Riksrevisionens
            kritik mot riskkapitalförsörjning
          </note>
          <note n="6a286ecf">
            Interpellationen kommer att besvaras tisdagen den 3 juni 2014.
          </note>
          <note n="d648a988">
            Skälet till dröjsmålet är tidigare inbokade resor och arrangemang.
          </note>
          <note n="c7db509b">
            Fredrik Ahlén
          </note>
          <note n="f882fc1a">
            Interpellation 2013/14:443
          </note>
          <note n="63a0e07f">
            Interpellation 2013/14:443 Varsel hos Green Cargo och förutsättningarna
            för godstrafik på järnväg
          </note>
          <note n="bf714234">
            Interpellationen kommer att besvaras tisdagen den 13 maj 2014.
          </note>
          <note n="d648a988">
            Skälet till dröjsmålet är tidigare inbokade resor och arrangemang.
          </note>
          <note n="c7db509b">
            Fredrik Ahlén
          </note>
          <note n="0991c4d2">
            Interpellation 2013/14:448
          </note>
          <note n="52de6c00">
            Interpellation 2013/14:448 Avregleringen av apoteksmarknaden
          </note>
          <note n="bf714234">
            Interpellationen kommer att besvaras tisdagen den 13 maj 2014.
          </note>
          <note n="a7a88040">
            Skälet till dröjsmålet är redan inbokade engagemang.
          </note>
          <note n="7acdd42f">
            Marianne Jenryd
          </note>
          <note n="fb4c9e17">
            Interpellation 2013/14:449
          </note>
          <note n="cbc5afbb">
            Interpellation 2013/14:449 Landsbygdsprogrammet
          </note>
          <note n="84488d6b">
            Interpellationen kommer att besvaras måndagen den 26 maj 2014.
          </note>
          <note n="fc014b9c">
            Skälet till dröjsmålet är tjänsteresor i Sverige.
          </note>
          <note n="30215d84">
            Mats Wiberg
          </note>
          <note n="109656d4">
            4 § Anmälan om faktapromemoria
          </note>
          <note n="234692c6">
            Förste vice talmannen anmälde att följande faktapromemoria om
            förslag från Europeiska kommissionen hade kommit in och överlämnats
            till utskott:
          </note>
          <note n="dbde1dea">
            KOM(2014) 174
          </note>
          <note n="96be9804">
            5 § Ärenden för hänvisning till utskott
          </note>
          <note n="1eeebab5">
            Följande dokument hänvisades till utskott:
          </note>
          <note n="929f6bd5">
            den 11 juni
          </note>
          <note n="3dc17c14">
            den 9 juni.
          </note>
          <note n="de9a48a2">
            6 § Ärenden för förnyad bordläggning
          </note>
          <note n="f72fab71">
            Följande dokument bordlades för andra gången:
          </note>
          <note n="07afe1a6">
            7 § Genomförande av energieffektiviseringsdirektivet
          </note>
          <note n="f57e2b88">
            Kammaren biföll utskottets förslag att ärendet fick avgöras efter
            endast en bordläggning.
          </note>
          <note type="speaker" n="9d32a664">
            Anf. 1 INGEMAR NILSSON (S):
          </note>
          <u who="ingemar_nilsson_e9c916" xml:id="i-86794bb1b457a9b3-0" n="4ddd5e56">
            <seg n="17804d24">
              Fru talman! Denna debatt handlar om näringsutskottets betänkande
              18, och vi behandlar regeringens proposition Genomförande av energieffektiviseringsdirektivet
              samt de fyra följdmotioner som den propositionen har givit upphov
              till.
            </seg>
            <seg n="effc1a24">
              Låt mig inledningsvis yrka bifall till reservation 2. Det är
              en reservation som är gemensam för Socialdemokraterna, Miljöpartiet
              och Vänsterpartiet.
            </seg>
            <seg n="831f0fd1">
              Fru talman! För två och en halv vecka sedan stod jag i den här
              talarstolen och inledde en annan energipolitisk debatt med att
              konstatera: Sverige är i många avseenden ett energi- och elberoende
              land. Vårt geografiska läge och därav följande klimat, det svenska
              näringslivets struktur och ett i övrigt relativt sett högteknologiskt
              samhälle är några av omständigheterna som medverkar till detta.
              För att effektivisera debatten duger detta utmärkt som bakgrund
              även till dagens energipolitiska debatt.
            </seg>
            <seg n="60e1eb56">
              Fru talman! Det här betänkandet och den proposition som ligger
              till grund för det baseras alltså på EU:s direktiv för energieffektivisering
              fram till och med 2020 och vad Sverige anser sig behöva vidta
              för åtgärder för att klara sina åtaganden.
            </seg>
            <seg n="8fe79063">
              Det handlar om vad som behövs, exempelvis i form av lagstiftning,
              för att vi ska klara våra åtaganden för att år 2020 ha en 20 procent
              effektivare energianvändning än jämförelseåret 2008. Det kan vara
              viktigt att påminna sig om detta efter den debatt som har varit
              nu i närtid, om huruvida EU ska anta bindande mål för energieffektivisering
              för tiden efter 2020. Det är en debatt där regeringen och riksdagens
              allianspartier intar en egendomlig, närmast obegriplig inställning
              om att bindande mål på det här området är något som inte behövs
              i framtiden. Jag tror och hoppas att dagens debatt kommer att
              bidra till att visa hur oerhört fel man har hamnat i det avseendet:
              Utan bindande mål kommer inga konkreta resultat att nås.
            </seg>
            <seg n="7cda114d">
              Fast på det här området känner jag dock en viss optimism. Mycket
              talar i nuläget för att EU kommer att besluta om bindande mål,
              även för energieffektivisering efter 2020. Det återstår att se
              på vilken nivå. Det är nog klokt om den svenska regeringen tar
              in det i sin planering.
            </seg>
            <seg n="801fa9ce">
              Fru talman! Låt oss redan här och nu slå fast att energieffektivisering
              är en grundläggande och näst intill avgörande del av den framtida
              energipolitiken, i Sverige, inom EU och också globalt. Det handlar
              om att använda, inom viktiga och stora delar, ändliga resurser
              med stor försiktighet. Det handlar om att värna klimat och miljö.
            </seg>
            <seg n="db163e33">
              Vi socialdemokrater är övertygade om att en ökad effektivisering
              och ett bättre nyttjande av energin inte bara bidrar till en bättre
              klimat- och miljöpolitik utan också stärker den svenska konkurrenskraften.
              Om svenska företag lyckas i utvecklingen av ny energieffektiv
              teknik kan detta dessutom bidra till att skapa många nya arbetstillfällen
              i Sverige och skapa nya exportmöjligheter.
            </seg>
            <seg n="45d30bf0">
              Fru talman! Propositionen tar upp ett stort antal förslag baserade
              på de olika artiklarna i EU:s direktiv. Låt mig här peka på några
              av dem och vad vi socialdemokrater anser behöver göras, både för
              att klara kraven till och med 2020 och för att efter år 2020 klara
              de utmaningar som finns på detta område.
            </seg>
            <seg n="108b1a40">
              Ett av dem finns i artikel 8.4 och handlar om energikartläggningar
              i stora företag. Det är ett bra initiativ, men det är alldeles
              för tandlöst, anser vi. Bland annat tycker vi att definitionen
              av stora företag i detta avseende är tveksam.
            </seg>
            <seg n="d7cd9639">
              I ljuset av det framgångsrika PFE-programmet i Sverige, som vi
              just nu tvingas fasa ut på grund av EU:s statsstödsregler och
              de vackra löften regeringen ställde ut om att lägga fram ett nytt
              program, omfattande större delar av industrin, känns detta förslag
              som oerhört tunt. Kravet på regeringen att återkomma till riksdagen
              med ett förslag på PFE 2.0 kvarstår från vår sida. Svensk industri
              behöver ett nytt program för energieffektivisering, så slösa inte
              bort den möjligheten! Det behövs inte mer utredande – det behövs
              att regeringen agerar nu!
            </seg>
            <seg n="8397fdb5">
              Fru talman! Enligt artikel 9.1 ska individuell mätning ske av
              bland annat el, fjärrvärme och varmvatten för hushållsbruk. Regeringens
              bedömning, efter mycket tydlig kritik från en stor majoritet av
              remissinstanserna, är att individuell mätning av exempelvis värme,
              kyla och tappvarmvatten kan och ska ske när det är tekniskt möjligt
              och kostnadseffektivt. Samma sak gäller vid ombyggnad. Vi socialdemokrater
              välkomnar det ställningstagandet och delar den uppfattningen.
            </seg>
            <seg n="de87cbfb">
              Men med detta sagt, och kopplat till artikel 4 i direktivets
              krav när det gäller renovering av byggnader, vill vi understryka
              behovet av en långsiktig nationell strategi för att få i gång
              renovering och upprustning av beståndet av bostadshus och kommersiella
              byggnader. Denna sektor står för ungefär en tredjedel av den samlade
              energiförbrukningen. Vi vet att det finns en oerhört stor, outnyttjad
              besparings- och effektiviseringspotential här.
            </seg>
            <seg n="78dd271c">
              Mest påtagligt blir detta naturligtvis när det gäller bostäder.
              Behovet av att staten tar ett ansvar för upprustningen av miljonprogrammet
              är uppenbart.
            </seg>
            <seg n="5ff2a966">
              Vinsterna i form av energieffektivisering, nya arbetstillfällen
              och en förbättrad bostadsstandard för hundratusentals människor
              talar sitt tydliga språk. Tyvärr tvingas vi även här konstatera
              att regeringen är helt utan några som helst förslag. Det är beklagligt
              ur många avseenden. Vi säger: Vänta inte, agera nu!
            </seg>
            <seg n="1deda174">
              Fru talman! Jag ska säga några ord också om energieffektivisering
              inom den offentliga sektorn. Här finns i artiklarna 5 och 6 en
              rad regler och krav. Vi vill från vår sida understryka att den
              offentliga sektorn ska vara en föregångare på detta område. Att
              använda sin roll som stor upphandlare och att med tydligt uttalad
              innovationsupphandling främja energieffektiva lösningar ska vara
              en självklarhet. Ett område som vi har lyft fram som ett exempel
              är belysningsområdet.
            </seg>
            <seg n="ba880b69">
              Avslutningsvis: I artikel 7.1 stipuleras förutsättningarna för
              ett kvotpliktssystem på energieffektiviseringsområdet. Det handlar
              om att distributörer, företag som säljer energi i detaljistledet,
              också ska vara med och ta ansvar för att uppnå en ökad effektivisering
              i slutanvändarledet. Det är ett i grunden marknadsbaserat system
              som brukar kallas för vita certifikat.
            </seg>
            <seg n="82ed50d0">
              Men, fru talman, regeringen avvisar modellen med vita certifikat.
              Efter en lång rad uppräkningar av diffusa motiv, och trots sin
              extrema, nästan religiösa övertro på marknaden och marknadens
              mekanismer i alla möjliga och omöjliga sammanhang, anser regeringen
              tydligen att marknaden inte duger denna gång.
            </seg>
            <seg n="3cd75ea4">
              Vi socialdemokrater delar inte den uppfattningen när det gäller
              att finna incitament för en nödvändig effektivisering där också
              energimarknadens aktörer måste ta sitt ansvar. Vi är övertygade
              om att vita certifikat enligt denna modell leder till att största
              möjliga energieffektivisering kommer att genomföras till lägsta
              möjliga kostnad.
            </seg>
            <seg n="47164fa7">
              Vita certifikat kommer att bidra på ett kraftfullt sätt till
              ökad effektivisering och att de därför är ett viktigt inslag i
              det arbete som ligger framför oss på det här området.
            </seg>
            <seg n="03183498">
              Fru talman! Energieffektivisering, ibland omnämnd som det största
              bränslet, är grundläggande för att vi ska klara många av de utmaningar
              som vi står inför. Klimat- och miljöfrågorna visar på det. Energipolitikens
              i det närmaste obehagliga inslag av säkerhetspolitik i vår omedelbara
              närhet, såväl geografiskt som i tid, i just de här dagarna visar
              på det. En del är gjort och uppnått. Det mesta återstår att göra.
              Därför, fru talman, yrkar jag bifall till reservation 2.
            </seg>
          </u>
          <note type="speaker" n="0f0709b0">
            Anf. 2 LISE NORDIN (MP):
          </note>
          <u who="lise_nordin_4160b2" xml:id="i-c6476c10951c4f89-0" n="50132ce6">
            <seg n="77c5da9a">
              Fru talman! Ett gammalt talesätt säger att den bästa energin
              är den som inte behöver produceras. Det har aldrig varit mer sant
              än i dag, när världen söker lösningar på klimatutmaningen.
            </seg>
            <seg n="86a1d897">
              Den senaste rapporten från FN:s klimatpanel, IPCC, säger att
              det är bråttom men möjligt att nå tvågradersmålet. Vägen dit går
              genom stora satsningar på energieffektivisering och på att byta
              ut fossil energi mot förnybar. Fram till 2030 bör, enligt FN:s
              klimatpanel, fokus vara på energieffektivisering.
            </seg>
            <seg n="64a8ab07">
              Att använda energin smartare och därmed kunna minska energianvändningen
              är helt avgörande för om vi kommer att kunna nå våra klimatmål.
              Att använda energin klokt ger också stora vinster för miljön,
              människors plånböcker och Sveriges konkurrenskraft. Tyvärr är
              potentialen i stora delar outnyttjad.
            </seg>
            <seg n="1ba8bb0b">
              Att låsa upp de knutar som hindrar lönsamma investeringar i energieffektivisering
              är även en nyckel för att skapa ett hållbart energisystem, baserat
              på 100 procent förnybar energi.
            </seg>
            <seg n="8edaa938">
              Sverige är ett av de länder i världen som använder mest energi
              per person. Det hänger delvis samman med ett kallt klimat, en
              relativt stor industri och stora avstånd. Men det räcker inte
              som förklaring. En starkt bidragande orsak är även en tradition
              av låga elpriser och avsaknad av politik för energieffektivisering.
              Vissa bedömare menar att vi i Sverige skulle kunna spara så mycket
              som hälften av den energi vi i dag använder.
            </seg>
            <seg n="1385d03f">
              Men arbetet med energieffektivisering går trögt i både Sverige
              och Europa. EU:s mål om 20 procent minskad energianvändning till
              2020 blir svårt att uppnå om inte mer görs än i dag. Det är bakgrunden
              till att EU nu har lagt fram ett direktiv för hur medlemsländerna
              ska bidra till att minska energianvändningen. Men när alliansregeringen
              nu lägger fram sitt förslag om hur Sverige ska bidra är det tydligt
              att man försöker komma undan så lätt det går.
            </seg>
            <seg n="e152852f">
              Miljöpartiet beklagar att regeringen väljer att se energieffektivisering
              som någonting man försöker undvika. EU:s energieffektiviseringsdirektiv
              gav en möjlighet att ta ett övergripande grepp för minskad energianvändning.
              Men regeringen har valt den enklaste vägen ut när det gäller de
              frågor som EU har lyft upp. Regeringen petar i mindre frågor.
              Men de stora åtgärderna, som skulle kunna läggas fram, lämnas
              åt sidan.
            </seg>
            <seg n="91abad9b">
              De förslag som regeringen i propositionen har lagt fram om energikartläggning
              för stora företag, kvalificeringssystem för energitjänster och
              individuell energimätning i de fall det är kostnadseffektivt ser
              vi övergripande positivt på. Men regeringens förslag är på marginalen,
              sett till de möjligheter som finns för energieffektivisering.
            </seg>
            <seg n="0729329e">
              Att anta ett ambitiöst mål för minskad energianvändning är det
              viktigaste för att skapa förutsättningar för energieffektiviseringsarbetet.
              Sverige borde, precis som Danmark, anta ett mål om minskad energianvändning.
              Målet måste vara att energianvändningen kan minska även när ekonomin
              växer. Miljöpartiet, Socialdemokraterna och Vänsterpartiet föreslår
              i dag att Sverige ska ha ett mål om ett ambitiöst och långsiktigt
              arbete för minskad energianvändning. Det är en politik som överensstämmer
              med IPCC:s rapport om att ta klimatansvar.
            </seg>
            <seg n="241ce567">
              Sverige har också fått kritik från EU-håll när det gäller hur
              alliansregeringen vill hantera frågan om energieffektivisering.
              Energy Coalition är en sammanslutning av branschorganisationer
              för energieffektivisering och miljöorganisationer som granskat
              alla medlemsländers planer för energieffektivisering och hur länderna
              planerar att uppnå direktivets krav om 1 ½ procents årlig energibesparing.
              Sverige pekas ut som ett av de länder som får kritik. Kritiken
              gäller felaktiga beräkningar av målet, ogiltiga åtgärder och inräknande
              av energibesparingar som ändå skulle ha gjorts.
            </seg>
            <seg n="d4db9761">
              Medan regeringens förslag till åtgärder gapar tomt föreslår Miljöpartiet
              åtta konkreta förslag som gör reell skillnad för klimatet, hushållens
              ekonomi och industrins konkurrenskraft.
            </seg>
            <seg n="c3905ad6">
              Vi vill att Sverige inför vita certifikat, precis som EU förordar.
              I ett system med certifikat måste elleverantörer medverka till
              att elanvändningen effektiviseras med en viss andel av den mängd
              el de säljer. Det är valfritt för bolagen att genomföra åtgärderna
              själva eller att köpa intyg, vita certifikat, från andra aktörer
              som visar att de minskat energianvändningen.
            </seg>
            <seg n="acf4e026">
              Vilka investeringar, till exempel byte till treglasfönster eller
              elsnåla vitvaror, som ger rätt till försäljning av vita certifikat
              är upp till Energimyndigheten att bedöma. Marknaden gör att de
              billigaste effektiviseringsåtgärderna efterfrågas, vilket ger
              möjlighet att styra resurserna till de mest kostnadseffektiva
              besparingsåtgärderna. Alla internationella erfarenheter visar
              att ett system med vita certifikat är effektivt och fungerar som
              drivkraft.
            </seg>
            <seg n="88134e51">
              För att hjälpa industrin att minska sin energianvändning har
              det funnits ett program för energieffektivisering, det så kallade
              PFE-programmet. Det finns fortfarande stor potential att minska
              industrins energianvändning och därmed stärka Sveriges konkurrenskraft.
              Vi vill därför att ett liknande program införs igen.
            </seg>
            <seg n="4eec87c8">
              Miljöpartiet vill minska energianvändningen i bostadssektorn
              och därmed hushållens energikostnader. Jag är av övertygelsen
              att människor och företag som får större makt över sin energisituation
              använder energin klokare och mer sparsamt. I dag har människor
              i praktiken inga andra möjligheter att reagera på det elpris som
              erbjuds än att avstå från att använda el. Möjligheterna att kontrollera,
              eller ens förstå, sin elanvändning är i dag små. Om elkunderna
              kunde läsa av sin elmätare och elpriset kontinuerligt skulle många
              anpassa sin användning av el till de tider då elen är billigast.
              Därför vill Miljöpartiet att alla hushåll får timmätning.
            </seg>
            <seg n="a52ce116">
              En stor del av hushållens elkostnader består av fasta kostnader,
              så konsumenterna kan i praktiken inte påverka elkostnaderna annat
              än genom att minska sin elanvändning. De fasta delarna av elräkningen
              försvagar därför incitamentet för energieffektivisering. För att
              man ska få bättre styrning bör de fasta kostnaderna i stället
              bakas in i den rörliga kostnad som bolagen tar ut av sina kunder.
            </seg>
            <seg n="1379df93">
              Det finns en stor potential i att göra energideklarationen till
              ett aktivt verktyg som ger ordentliga resultat i form av minskad
              energianvändning. För att energideklarationen ska bli ett effektivt
              verktyg bör den innehålla förslag på åtgärder för minskad energianvändning.
              För att en nödvändig energieffektivisering ska uppnås föreslår
              Miljöpartiet att åtgärdsförslagen ska baseras på varje byggnads
              verkliga förutsättningar och att man ska införa ett mål om att
              man med de här förslagen, om möjligt, ska kunna halvera byggnadens
              energianvändning.
            </seg>
            <seg n="465b06ea">
              Byggbranschen bygger redan i dag hus som använder långt mindre
              energi än vad som är tillåtet enligt regeringens riktlinjer. Miljöpartiet
              vill att det fastställs mål om att de nya hus som byggs från 2020
              ska ligga på omkring passivhusstandard. Då skulle branschen få
              en tydlig signal om åt vilket håll man bör utveckla tekniken,
              och äldre byggtekniker skulle fasas ut. I dag ligger byggbranschen
              långt före regeringens politik.
            </seg>
            <seg n="b98e82bb">
              Regelverket när det gäller krav på energianvändning vid byggnation
              styr i dag mot ökad elanvändning för uppvärmning, eftersom man
              endast utgår från köpt energi i stället för krav på byggnadens
              energiprestanda. Att använda el för uppvärmning är ineffektivt
              och leder till högre elpriser på vintern, när det är kallt. Det
              här bör ändras genom att Boverket tar fram nya byggregler som
              utgår från husets energibehov i stället för köpt energi, vilket
              styr fel i dag.
            </seg>
            <seg n="efb8285a">
              I dag saknas ofta pengarna för att göra en större investering
              även om den är lönsam på sikt. Vi föreslår därför att Sverige,
              som många andra länder, inför en statlig investeringsfond. Från
              denna kan företag som arbetar med energieffektivisering låna för
              att göra energieffektiviseringar direkt hos kund mot en avbetalning
              utifrån den insparade el- eller värmekostnaden.
            </seg>
            <seg n="8e6389f4">
              Detta var åtta konkreta förslag från Miljöpartiet på hur Sverige
              skulle kunna minska energianvändningen. Detta står mot regeringens
              passivitet i frågorna om energieffektivisering. Miljöpartiet ser
              energieffektivisering som avgörande för att nå klimatmålen, minska
              hushållens och industrins energikostnader samt stärka Sveriges
              konkurrenskraft.
            </seg>
          </u>
          <note n="f17eabb7">
            Fru talman! Jag yrkar bifall till reservation 2.
          </note>
          <note type="speaker" n="e8df4c50">
            Anf. 3 DAVID LÅNG (SD):
          </note>
          <u who="david_lang_c2b3c8" xml:id="i-e1c1b6773f0187ef-0" n="9e335ec6"/>
          <note n="dc424821">
            Fru talman! I frånvaro av vår ordinarie ledamot i utskottet har
            jag tagit mig hit endast i syfte att yrka bifall till Sverigedemokraternas
            reservation, reservation nr 1 i betänkandet, av Anna Hagwall.
          </note>
          <note type="speaker" n="f0c7ce8c">
            Anf. 4 KENT PERSSON (V):
          </note>
          <u who="kent_persson_8dd737" xml:id="i-e2803d4f65366a36-0" n="bfc6f6fd">
            <seg n="3ef7aab5">
              Fru talman! När vi i dag ska debattera energieffektiviseringsdirektivet
              konstaterar jag att detta är den sista energipolitiska debatt
              som näringsutskottet kommer att ha i kammaren. Resterande energipolitiska
              betänkanden kommer inte att debatteras. Därför finns anledning
              att se över vad regeringen har åstadkommit under de åtta åren.
            </seg>
            <seg n="e842ac85">
              Låt mig börja med de prognoser som finns för utvecklingen i världen.
              De pekar på att det runt 2050 kommer att finnas ungefär 9 miljarder
              människor. Det är människor som kommer att efterfråga varor, tjänster
              och billig energi. Detta ska ses i perspektivet att hela den ekonomiska
              utvecklingen förskjuts från de gamla industriländerna i Europa
              och USA mot Asien. Konkurrensen kommer att öka betydligt för våra
              råvaror och tillgången på billig energi.
            </seg>
            <seg n="c1738007">
              För att möta den klimatutmaning vi står inför behövs det mer
              förnybar energi. Det behövs mer energirelaterad forskning. Framför
              allt behöver vi jobba med energieffektivisering – det som en del
              kallar det glömda bränslet.
            </seg>
            <seg n="4e36184f">
              IEA, energibyrån, skriver i den senaste rapporten, publicerad
              i december, att fossila bränslen kommer att öka med ungefär en
              tredjedel fram till 2035 utifrån 2009 års nivå – om inget görs,
              alltså om vi fortsätter att producera varor och tjänster och konsumera
              så som vi gör i dag. I ett perspektiv där klimatutmaningarna är
              påtagliga, där vi kan se effekterna framför allt i de fattiga
              länderna, måste vi också inse att något behöver göras.
            </seg>
            <seg n="4aa3894f">
              Det framgår också vidare i rapporten att det går att klara både
              konkurrenskraften och klimatutmaningen. Det heter alltså energieffektivisering.
              IEA menar i rapporten att förslagen är billiga och klimatriktiga
              och att de kommer att stärka konkurrenskraften bland Europas industrier.
            </seg>
            <seg n="9f42125b">
              Vad har regeringen gjort? Hur ser regeringen på politiken? Låt
              oss se på de klimatmål regeringen har satt upp utifrån EU:s direktiv.
              Efter 2020 finns i princip ingenting. Det finns inga bindande
              mål för energieffektivisering. Regeringen har sålt utsläppsrätterna
              så att andra länder kan fortsätta att spy ut koldioxid. Regeringen
              har slopat CO2-skatten för kraftvärme. Vattenfall investerar i
              kolkraftverk, och pensionsfonderna investerar i oljebolag. Allt
              sker med regeringens goda minne. Inte att förglömma: Löftena om
              klimatinvesteringar i fattiga länder är slopade eller har blivit
              ingenting.
            </seg>
            <seg n="f6a9a7e7">
              Därför är det med spänning som man läser betänkandet och propositionen.
              Det står i artikel 7 i EU-direktivet att det årligen ska sparas
              1 ½ procent av använd energi. Det ska bli 20 procent fram till
              2020. Det är ingenting nytt. Detta fastställdes redan 2009 i samband
              med 2020-målen. Det har diskuterats i kammaren vid åtskilliga
              tillfällen. Med tanke på regeringens politik har mina förväntningar
              på regeringens proposition och utskottets betänkande uppfyllts
              till fullo. Det blev ingenting. Det blev en tummetott, trots de
              möjligheter som finns.
            </seg>
            <seg n="fca1ee11">
              Den kilowattimme som aldrig produceras är den billigaste och
              mest miljövänliga. Så sade Maud Olofsson i en debatt med mig 2008/09.
              Detta har upprepats vid åtskilliga tillfällen av de borgerliga
              ledamöterna. Jag instämmer. Visst är det så. Men var är politiken?
              Det är en fråga som jag måste ställa till regeringens representanter.
              Det blir tomma ord.
            </seg>
            <seg n="d4825c2b">
              Vad är huvudförslaget? Jo, man säger att det ska bli en minskad
              energianvändning med minst 20 procent till 2020. Men det räcker
              inte. Siffran är kopplad till ett intensitetsår. Det blir en koppling
              till den ekonomiska tillväxten. Det innebär i värsta fall att
              energianvändningen kommer att öka fram till 2020, givet att tillväxten
              också ökar. Hur kan man styra till ett mål där EU-direktivet säger
              något helt annat än vad regeringen föreslår? För mig är det obegripligt.
            </seg>
            <seg n="46921600">
              Jag kan inte påstå att jag är besviken på regeringens politik,
              men det är med sorg som jag ser bristerna på åtgärder från regeringens
              sida. Det är alldeles som om man inte ser vad som händer. Man
              gör som strutsen, det vill säga stoppar huvudet i sanden och låtsas
              som att omvärlden inte finns, att klimatutmaningarna ligger någon
              annanstans i världen och inte drabbar oss.
            </seg>
            <seg n="fa8621eb">
              Visst går det att göra annorlunda. Visst går det att med hjälp
              av politik klara klimatutmaningen, spara energi och klara konkurrenskraften
              för svensk industri.
            </seg>
            <seg n="87616916">
              Vad säger de rapporter som finns? Ingenjörsvetenskapsakademien
              säger att det går att halvera energianvändandet i fastigheter
              med hjälp av lönsamma åtgärder – bara politiken finns. De har
              också föreslagit inom vilka områden.
            </seg>
            <seg n="87c0331c">
              Ungefär 40 procent av svensk energi används just i fastigheter
              och byggnader, till en kostnad av 150–200 miljarder kronor. Utslaget
              per hushåll och person är det mellan 10 000 och 20 000 kronor
              per person och år. Det finns alltså en potential att spara pengar
              och energi, vilket är bra för klimatet.
            </seg>
            <seg n="eb693f4a">
              Vänsterpartiet har i tidigare debatter föreslagit åtgärder för
              halverande av energianvändning i fastigheter.
            </seg>
            <seg n="37603801">
              Byggbranschen är också inne på samma linje och pekar i sina rapporter
              ut tio förslag på hur energianvändningen kan minska. Det gör branschen
              med utgångspunkt i att konkurrenskraften ökar om man får den typen
              av förslag från regeringens sida.
            </seg>
            <seg n="1cb4e3a1">
              Svenskt Näringsliv har i en rapport från 2012 pekat på ungefär
              samma saker. Det går att vidta åtgärder inom energieffektivisering
              så att svenskt näringsliv kan öka sin konkurrenskraft. Vi har
              föreslagit att något ska komma efter Programmet för energieffektivisering
              inom industrin.
            </seg>
            <seg n="b4548929">
              IPCC, FN:s klimatpanel, har under de senaste månaderna lämnat
              tre rapporter om klimatets påverkan på människor. Av rapporterna
              ser man att det är människan som är orsaken till klimatförändringarna.
              Effekterna av det drabbar framför allt de fattiga länderna först.
              Det tredje som sägs i rapporterna att det faktiskt går att göra
              någonting åt utvecklingen om den politiska viljan finns. Man säger
              att det handlar om energieffektivisering. Det är vad det handlar
              om: det glömda och största bränslet.
            </seg>
          </u>
          <note n="3a12c127">
            Fru talman! Därmed yrkar jag bifall till reservation 2.
          </note>
          <note type="speaker" n="84ea3347">
            Anf. 5 CECILIE TENFJORD-TOFTBY (M):
          </note>
          <u who="cecilie_tenfjord-toftby_abbfd1" xml:id="i-012fbe5a22651432-0" n="c873c1f6">
            <seg n="30eae627">
              Fru talman! Jag vill börja med att yrka bifall till förslaget
              i betänkandet och avslag på reservationerna.
            </seg>
            <seg n="7616f035">
              Energi är liv. Energi är förutsättningen för vårt välstånd och
              vår tillväxt. Men energi ska användas på rätt sätt, och vi ska
              använda energikällor som inte bidrar till klimatförändringar.
            </seg>
            <seg n="b8cbe0c4">
              EU:s energieffektiviseringsdirektiv är ett verktyg som vi har
              för att värna om klimatet, samtidigt som det bidrar till att öka
              vår industris konkurrenskraft. Energi använd klokt spar jordens
              resurser och bidrar till ökad lönsamhet. För hushållen är jakten
              på energibovar en möjlighet att stärka sin hushållsekonomi, samtidigt
              som man bidrar till att minska klimat- och miljöpåverkan.
            </seg>
            <seg n="d4e7f7f8">
              Men bara för att något är bra betyder inte att alla gör så. Det
              självklara kloka i att energieffektivisera behöver lyftas fram.
              Informationsinsatser tillsammans med politiska både morötter och
              piskor måste till.
            </seg>
            <seg n="5743b4ea">
              Ska världen nå sina klimatmål måste vi börja använda energin
              på ett smartare sätt. Vi i den rika delen av världen har ett ansvar
              att gå före. Argumentet att Sverige och Europa bara står för en
              liten del av de globala utsläppen håller inte. Det är vi som har
              de ekonomiska förutsättningarna och de tekniska möjligheterna.
              Att åstadkomma resultat är ett måste. Vi får inte låta bli, även
              om våra utsläppsminskningar totalt sett inte utgör majoriteten
              av den globala påverkan. Det är viktigt i det sammanhanget att
              vi kan visa att det går att ha en ekonomisk tillväxt samtidigt
              som vi effektiviserar vår energianvändning.
            </seg>
            <seg n="c5dade37">
              Fru talman! Det är viktigt att EU agerar gemensamt i denna fråga.
              Det är bra att EU agerar för att få till stånd en effektivare
              användning av vår energiförbrukning. Som jag tidigare nämnt är
              det av stor betydelse att vi går före och visar att det är möjligt
              att både ha en effektiv energianvändning och samtidigt erbjuda
              invånarna en hög levnadsstandard där jobb och tillväxt skyddas
              och utvecklas.
            </seg>
            <seg n="7ca025c6">
              I en värld där energipriser är avgörande även för konkurrenskraft
              finns det ytterligare ett incitament för vår europeiska industri
              att satsa på en smartare energianvändning. I dag ser vi nämligen
              att energikostnaderna i Europa är höga jämfört med konkurrerande
              marknader i Asien och USA.
            </seg>
            <seg n="527412f6">
              Fru talman! Sverige har valt att mäta energieffektiviteten i
              hur mycket vi får ut av varje använd kilowatt. Att kunna producera
              mer med samma mängd energi tyder på att energieffektiviseringstekniker
              utvecklas, att vi värnar och utvecklar vår ekonomi och att samhällets
              utvecklas. Att, som oppositionen kräver, vi i stället ska mäta
              hur mycket primärenergin minskar skulle kunna sätta stopp för
              utvecklingen i till exempel vår svenska elintensiva industri.
              Det skulle kunna betyda att vi måste tacka nej till investeringar
              i Sverige för att vi har nått taket för vår energianvändning.
              Ett sådant förslag är tillväxtfientligt och jobbfientligt.
            </seg>
            <seg n="71fbdd13">
              Det finns en orsak till att vi har en stor energianvändning i
              Sverige, och det är vår industri. Den vill vi i Alliansen ha kvar.
              Tydligen är det mindre viktigt för de rödgröna att ha kvar industrin
              än vad det är att få ned vår energiförbrukning.
            </seg>
            <seg n="45e97d69">
              Fru talman! Återigen för oppositionen fram krav på vita certifikat.
              Jag måste berömma deras uthållighet. Vanligtvis brukar även oppositionen
              berömma Energimyndigheten för dess kompetens, men när det gäller
              just fallet vita certifikat har de rödgröna bestämt sig för att
              vår expertmyndighet inom energiområdet har fel. Energimyndighetens
              argument att vita certifikat i dagsläget inte skulle tillföra
              något, utan tvärtom riskera en överlappning och därmed ett dåligt
              utnyttjande av våra resurser, biter inte på en opposition som
              utifrån politiska motiv och inte sakliga har bestämt sig för att
              de har rätt. Hanteringen av ett identiskt förslag våren 2013 konkluderades
              med att en förstärkning av befintliga styrmedel är att föredra
              framför inrättandet av helt nya styrmedel.
            </seg>
            <seg n="8e3f8230">
              Fru talman! EU:s energieffektiviseringsdirektiv är i sig inget
              detaljerat förslag om hur de enskilda länderna ska uppnå målen.
              Det är upp till varje enskilt land att besluta hur det ska göra
              utifrån vad som ger mest effekt och vad som är mest kostnadseffektivt.
              I regeringens skrivelse om hur energieffektiviseringsdirektivet
              ska implementeras i Sverige får vi en gedigen översikt över vad
              som görs på de olika områdena. Energieffektivisering måste genomföras
              på alla samhällsområden – bostäder, industri och transporter.
            </seg>
            <seg n="d27d3a81">
              I det förslag vi diskuterar i dag finns det därför lagändringsförslag
              inom bland annat miljöbalken, jordabalken, bostadsrättslagen,
              ellagen, naturgaslagen och fjärrvärmelagen. Det är med andra ord
              ett betänkande som omfattar de flesta av våra samhällsområden
              med avsikt att styra Sverige mot ett mer energieffektivt samhälle.
            </seg>
            <seg n="91175410">
              Fru talman! Mycket är redan gjort, till exempel energideklaration
              för byggnader samt timvis elmätning, och en färdplan till nära-nollenergibyggnader
              är lanserad och ska delredovisas 2015. Våra kommunala energi-
              och klimatrådgivare bidrar till att öka kunskapen bland våra invånare.
              Energikartläggningscheckar är ett incitament för mindre företag
              att se över sin energihushållning.
            </seg>
            <seg n="db5e94fb">
              När det gäller vår elintensiva industri var Sverige tidigt ute
              med insatser. Sverige, som är och ska vara ett industriintensivt
              samhälle, var på rätt väg med sitt PFE-program. Tyvärr har det
              fått kritik både från EU-håll och från vår egen riksrevision.
              Men ett nytt program med en industriell inriktning behövs, och
              jag hoppas att vi snart får se ett förbättrat och även juridiskt
              hållbart program som vi kan ta ställning till.
            </seg>
            <seg n="752b6110">
              Vi kan konkludera med att energieffektivisering kräver en bred
              palett av åtgärder som rätt genomförda gör att vi alla vinner
              på att vi blir ett energieffektivt samhälle.
            </seg>
          </u>
          <note type="speaker" n="2dca6e3c">
            Anf. 6 LISE NORDIN (MP) replik:
          </note>
          <u who="lise_nordin_4160b2" xml:id="i-c6476c10951c4f89-1" n="50132ce6">
            <seg n="dcb791c9">
              Fru talman! På en punkt hör jag att jag och Cecilie Tenfjord-Toftby
              är helt överens, men det verkar inte som att Moderaternas egen
              statsminister håller med. Det är på punkten att det inte är en
              hållbar ursäkt att säga att Sverige står för en liten del av världens
              utsläpp, utan vi måste ta ansvar på hemmaplan. Där är jag och
              Cecilie helt överens, och jag önskar och hoppas att hon kan övertyga
              sin statsminister om att även Sverige behöver minska sina utsläpp.
            </seg>
            <seg n="934e728d">
              Cecilie Tenfjord-Toftby hänvisade till Energimyndighetens analys
              av vita certifikat. Jag ska be att få citera vad som faktiskt
              står i Energimyndighetens utredning. Man skriver: Vita certifikat
              syftar inte till att hantera något marknadsmisslyckande som inte
              redan hanterats av något annat styrmedel.
            </seg>
            <seg n="ed48c085">
              Den bedömning som Energimyndigheten gör av vita certifikat utgår
              från de mål som i dag finns i Sverige för energianvändning.
            </seg>
            <seg n="29252153">
              Energimyndigheten tittar inte på potentialen för hur mycket Sverige
              skulle kunna minska energianvändningen, om vi väljer ett ambitiöst
              mål för minskad energianvändning.
            </seg>
            <seg n="87c3f067">
              Ja, oppositionen är väldigt tålmodig – det var nog det ord som
              Cecilie använde – när det gäller att återkomma med förslag om
              vita certifikat. Jag är glad över att vi har varit uthålliga,
              för nu har även EU föreslagit vita certifikat i medlemsländerna
              för att vi ska ha en chans att nå EU:s mål om 20 procents minskad
              energianvändning.
            </seg>
            <seg n="ddb7efaf">
              Jag håller med Energimyndigheten – och kanske också Cecilie –
              om att vita certifikat i dag inte är en lösning på ett marknadsmisslyckande.
              Men med en annan politik och ett annat mål för minskad energianvändning
              skulle vita certifikat vara väldigt positivt.
            </seg>
            <seg n="b12bcb71">
              Jag vill avsluta med en fråga till Cecilie Tenfjord-Toftby. FN:s
              klimatpanel säger att energieffektivisering är det viktigaste
              vi kan göra för att nå våra klimatmål. Vilka slutsatser drar Cecilie
              Tenfjord-Toftby av det, eftersom Sverige inte har något mål om
              minskad energianvändning?
            </seg>
          </u>
          <note type="speaker" n="1c4a1902">
            Anf. 7 CECILIE TENFJORD-TOFTBY (M) replik:
          </note>
          <u who="cecilie_tenfjord-toftby_abbfd1" xml:id="i-012fbe5a22651432-1" n="c873c1f6">
            <seg n="a7f52222">
              Fru talman! Oppositionen är uthållig, det står jag för.
            </seg>
            <seg n="adf9c617">
              I EU:s skrivning om vita certifikat lyfts de fram som en möjlig
              väg för att nå energieffektivisering. Det som Energimyndigheten
              tar upp och det som har debatterats ett flertal gånger i den här
              kammaren är att för Sveriges del skulle de vita certifikaten bli
              överlappande. De vita certifikaten skulle inverka på de åtgärder
              som redan vidtas. Därför skulle det inte bli kostnadseffektivt
              med vita certifikat. För länder som inte gör de insatser som Sverige
              gör kan vita certifikat vara bra. Det är också därför som man
              i EU:s energieffektiviseringsdirektiv överlämnar till de olika
              länderna själva att avgöra vilka åtgärder som är bäst lämpade
              för att uppnå målet i just det landet.
            </seg>
            <seg n="1b615f85">
              Sverige har kommit långt på många områden när det gäller energieffektivisering.
              Jämfört med många andra länder har vi en helt annorlunda situation.
              Det blir därför lätt fel om man alla länder ska göra samma sak.
              I ett land skulle det vara mycket lyckat med vita certifikat,
              i ett annat land skulle kostnaden bli väldigt hög, och det skulle
              inte alls vara lika lyckat.
            </seg>
            <seg n="7389270e">
              När det gäller Fredrik Reinfeldt och energieffektiviseringsåtgärder
              vet jag att Lise har helt fel. Vi har i dag en statsminister som
              är mycket engagerad i miljö- och klimatfrågorna. Vi hade inte
              stått här i denna kammare och över huvud taget diskuterat implementering
              av EU:s energieffektiviseringsdirektiv, om vi inte hade en alliansregering
              som brett står bakom behovet av åtgärder för att även Sverige
              ska nå målen. Att nå målen om energieffektivisering är viktigt
              för alla, både för klimatet och för vår konkurrenskraft.
            </seg>
          </u>
          <note type="speaker" n="f16531c8">
            Anf. 8 LISE NORDIN (MP) replik:
          </note>
          <u who="lise_nordin_4160b2" xml:id="i-c6476c10951c4f89-2" n="50132ce6">
            <seg n="b6de37b6">
              Fru talman! Att vi står här i dag och äntligen diskuterar energieffektivisering
              beror över huvud taget inte på att alliansregeringen har tagit
              ett initiativ, utan det beror på att EU har utfärdat ett direktiv
              där det krävs att länderna ska införa åtgärder, eftersom målet
              om 20 procents minskad energianvändning inte verkar nås.
            </seg>
            <seg n="6a0bfaea">
              EU har satt upp ett mål om 20 procents minskad energianvändning,
              och Sverige räknar med att öka sin energianvändning. Jag kan inte
              se på vilket sätt det skulle innebära att Sverige bidrar till
              en minskad energianvändning. Tvärtom, i arbetet med energieffektivisering
              är Sverige en bromskloss när det gäller uppfyllelsen av EU:s mål
              om 20 procents minskad energianvändning.
            </seg>
            <seg n="6a75fce5">
              I EU:s direktiv sägs att vita certifikat är en möjlig väg. Om
              länderna inte använder det verktyget ska de presentera andra förslag
              till åtgärder. Men det har ju regeringen inte gjort. Man säger
              nej till vita certifikat, som många andra länder inför, men man
              presenterar inte några andra åtgärder som vidtas. Det är ett exempel
              på hur den här regeringen väljer att göra så lite som möjligt
              för att åstadkomma en energieffektivisering.
            </seg>
            <seg n="36c92f5a">
              Miljöpartiet anser att det är ett marknadsmisslyckande att Sverige
              är ett av de länder i Europa som har högst energianvändning per
              person. Det är ett marknadsmisslyckande när vår industri tillverkar
              produkter som kräver mer energi än i andra länder. Ett av de mest
              kända exemplen är Volvos fabrik i Torslanda, där man insåg att
              konkurrenterna i Belgien tillverkade exakt samma Volvobil men
              att det där gick åt hälften så mycket el. Det är förstås någonting
              som gör det svårare för den svenska industrin att konkurrera.
              Ett mål för minskad energianvändning skulle både hjälpa oss att
              nå klimatmålen och stärka Sveriges konkurrenskraft.
            </seg>
            <seg n="f0bb32d7">
              På vilket sätt menar Moderaterna att Sverige bidrar till EU:s
              mål om 20 procents minskad energianvändning genom att vi räknar
              med att öka vår energianvändning?
            </seg>
          </u>
          <note type="speaker" n="2a15ead8">
            Anf. 9 CECILIE TENFJORD-TOFTBY (M) replik:
          </note>
          <u who="cecilie_tenfjord-toftby_abbfd1" xml:id="i-012fbe5a22651432-2" n="c873c1f6">
            <seg n="d02a9fc9">
              Fru talman! Sverige har hela tiden stått bakom EU:s 2020-mål
              på alla områden. Tyvärr har Lise Nordin rätt i att just energieffektiviseringsmålet
              är det mål som hela EU i dag har svårast att nå. När det gäller
              förnybarhetsmål är EU på rätt väg, men i fråga om energieffektivisering
              har vi inte kommit så långt som vi borde.
            </seg>
            <seg n="385abc4f">
              Under de senaste årens utveckling i Europa är det bara ett land,
              eller kanske några få länder, som uppfyller Miljöpartiets krav
              på en minskning av primärenergiförbrukningen, och det är Grekland.
              Orsaken till det är att Grekland drabbades mycket hårt av lågkonjunkturen
              och finanskrisen. Det gjorde att den grekiska industrin och ekonomin
              gick tillbaka. Det var därför som man minskade sin energiförbrukning.
            </seg>
            <seg n="3ee214e1">
              Jag vill ha ett Sverige som även i framtiden attraherar nyinvesteringar.
              Jag vill gärna se att man etablerar sig i Sverige för att vi ska
              få nya företag och nya arbetstillfällen. Här i Sverige har vi
              en politik som gör att vi på bästa möjliga sätt utnyttjar och
              använder varje kilowatt, som självklart ska vara klimatsmart producerad.
              Det är ett bra sätt att leda utvecklingen fram mot ett energieffektivt
              samhälle där även de länder som i dag befinner sig långt bakom
              oss – speciellt utvecklingsländerna – kan se att det är möjligt
              att få en tillväxt. Det är möjligt för oss att använda vår energi
              på ett smart sätt, så att vi åstadkommer en utveckling för våra
              invånare som går framåt.
            </seg>
            <seg n="5f571eaa">
              Att reducera primärenergianvändandet är inte ett steg i rätt
              riktning. Då riskerar man att företag läggs ned. Det är inte rätt
              väg att gå.
            </seg>
          </u>
          <note type="speaker" n="af6225a5">
            Anf. 10 INGEMAR NILSSON (S) replik:
          </note>
          <u who="ingemar_nilsson_e9c916" xml:id="i-86794bb1b457a9b3-1" n="4ddd5e56">
            <seg n="d4160320">
              Fru talman! Jag lyssnade på Cecilie Tenfjord-Toftbys anförande
              och på replikskiftet. Om Cecilie Tenfjord-Toftbys framställning
              av Sveriges statsminister som en progressiv kraft på klimat- och
              miljöområdet är den verklighetsuppfattning som man har kanske
              det förklarar en del av de relativt – som jag uppfattar det –
              tunna förslagen i den här propositionen. Då ska man kanske inte
              ha så höga förväntningar.
            </seg>
            <seg n="a6a144ae">
              Jag vill anknyta till det som Lise Nordin sade. Man kan mycket
              slarvigt uttrycka det som att industrin står för ungefär en tredjedel
              av den totala energiförbrukningen, transportsektorn står för en
              tredjedel och bostadssektorn för ungefär en tredjedel. Det brukar
              vara ett mått som vi använder oss av och som är ganska relevant.
            </seg>
            <seg n="92c70d15">
              Nu försökte Cecilie Tenfjord-Toftby tidigare påstå att våra förslag
              skulle vara fientliga mot den svenska industrin och ett hot mot
              konkurrenskraften. Om det hade funnits ett enda konkret förslag
              för att sänka energiförbrukningen inom transportsektorn och bostadssektorn
              skulle det finnas enorma expansionsmöjligheter för industrin.
              Problemet är att det inte finns några förslag i er proposition
              och i er politik för vare sig transportsektorn eller bostadssektorn.
            </seg>
            <seg n="9e3bbc73">
              Cecilie Tenfjord-Toftby säger någonstans att det finns ett stort
              antal förslag. Ja, men de är av mer eller mindre redaktionell
              karaktär, men var i den här propositionen är de faktiska förslagen
              för att sänka energianvändningen inom bostadssektorn? Var är förslagen
              för att sänka energianvändningen inom transportsektorn? Det skulle
              vara väldigt intressant att höra, innan vi går över till att diskutera
              de vita certifikaten.
            </seg>
          </u>
          <note type="speaker" n="546a20e5">
            Anf. 11 CECILIE TENFJORD-TOFTBY (M) replik:
          </note>
          <u who="cecilie_tenfjord-toftby_abbfd1" xml:id="i-012fbe5a22651432-3" n="c873c1f6">
            <seg n="6f2d335a">
              Fru talman! Ingemar Nilsson säger att de lagändringsförslag som
              regeringen i dag lägger fram är av redaktionell karaktär. Om Ingemar
              Nilsson skulle ha rätt i att den här regeringen är utvecklingsfientlig
              när det gäller energieffektivisering hade man inte brytt sig om
              att lägga fram några lagändringsförslag. Då hade man sagt att
              den utveckling som vi redan har är tillräcklig för att nå de mål
              som vi vill nå.
            </seg>
            <seg n="67a10486">
              Den här regeringen är övertygad om att energieffektivisering,
              genomförd på rätt sätt, kommer att gynna den svenska industrins
              konkurrenskraft. Den kommer att gynna ekonomin för de svenska
              hushållen, och den kommer att gynna klimatet. Inte minst är det
              viktigt att Europa nu går i land med olika åtgärder för hur vi
              ska kunna energieffektivisera.
            </seg>
            <seg n="70794da6">
              Som jag sade i mitt anförande har vi en skyldighet i förhållande
              till de mindre utvecklade länderna att visa att det är möjligt
              att ha en bra ekonomi för hushållen och industrin, att ha en tillväxt
              och en framtidstro samtidigt som man effektiviserar sin energianvändning.
            </seg>
            <seg n="674cbc6c">
              De förslag som finns i dag för att effektivisera vår energianvändning
              handlar bland annat om energikartläggningar. Regeringen uttalar
              tydligt i sitt förslag att offentliga byggnader måste gå före.
              De byggnader som ägs av staten ska man gå före med för att visa
              vad som är möjligt att göra. Staten har skyldighet att ta ett
              större ansvar i den utveckling som vi vill se här i Sverige i
              dag.
            </seg>
            <seg n="69301194">
              Detta är som sagt en bred palett; det är många lagförslag som
              ligger här i dag. Jag hoppas att vi kommer närmare in på dem senare.
            </seg>
          </u>
          <note type="speaker" n="6e79a1b8">
            Anf. 12 INGEMAR NILSSON (S) replik:
          </note>
          <u who="ingemar_nilsson_e9c916" xml:id="i-86794bb1b457a9b3-2" n="4ddd5e56">
            <seg n="fe0153c7">
              Fru talman! Om jag ska försöka summera det som Cecilie säger
              är det att de konkreta förslag som här räknades upp består av
              energikartläggningarna i de stora företagen och den besparing
              eller effektivisering på 3 procent i offentliga byggnader som
              finns omtalad. Om det är summan av konkreta, kraftfulla förslag
              finns det nog all anledning att vara orolig för energieffektiviseringen
              och för klimat- och miljöpolitiken i Sverige.
            </seg>
            <seg n="44f8c3ff">
              Det är detta som är lite av problemet, Cecilie: Det saknas konkreta
              förslag på ett så stort och viktigt område som bostadssektorn.
              Vi har ett miljonprogram i Sverige, och vi har en bostadssektor
              som har ett stort behov av energieffektivisering. Vinsterna skulle
              vara gigantiska om politiken vågade anvisa en väg och om man vågade
              sätta ned foten. Om man inte gjorde som när det gäller de vita
              certifikaten – där man har en övertro på att marknaden ska lösa
              det hela – skulle man kunna få jättestora vinster i och med energieffektivisering.
              Vi skulle kunna sänka energianvändningen och på så sätt skapa
              utrymme i andra sektorer. Men här finns inga som helst förslag.
            </seg>
            <seg n="594b681f">
              Det är likadant när det gäller transportsektorn; det finns inga
              som helst konkreta förslag i propositionen. Problemet blir, precis
              som när det gäller de vita certifikaten, att det är lätt att säga
              nej och svårt att säga ja.
            </seg>
            <seg n="bf3dc516">
              Min fråga blir: Vad är era, och dina, konkreta förslag när det
              gäller att nå de mål som ni uttrycker att ni har men som ni inte
              redovisar alternativen för?
            </seg>
          </u>
          <note type="speaker" n="5058d241">
            Anf. 13 CECILIE TENFJORD-TOFTBY (M) replik:
          </note>
          <u who="cecilie_tenfjord-toftby_abbfd1" xml:id="i-012fbe5a22651432-4" n="c873c1f6">
            <seg n="a6c76c48">
              Fru talman! Jag utgår ifrån att Ingemar Nilsson har läst de lagändringsförslag
              som ligger till grund för dagens debatt. Det finns en rad lagändringsförslag
              som skärper de befintliga styrmedlen för ett mer energieffektivt
              Sverige.
            </seg>
            <seg n="0e6028fe">
              När det gäller transportsektorn kan jag hålla med Ingemar Nilsson
              om att det saknas förslag. Men där har vi en utredning om en fossiloberoende
              fordonsflotta, som även ser på energianvändandet inom transportsektorn.
              Om man läser regeringens skrivning i förhållande till energieffektiviseringsdirektivet
              ser man att det i direktivet står att transportsektorn inte behöver
              räknas in. Den svenska regeringen har dock uttalat att även transportsektorn
              ska räknas in när vi går mot ett mer energieffektivt samhälle.
            </seg>
            <seg n="0ca53ff2">
              Anledningen till att det inte finns några förslag i dagens skrivning
              är att vi har en utredning om en fossiloberoende fordonsflotta
              som kommer att läggas fram. Jag förutsätter att där finns förslag
              inte bara om hur vi går över från fossila bränslen utan även om
              hur vi går över till tekniker som är mer energieffektiva än de
              som vi har i dag.
            </seg>
            <seg n="b83690d7">
              Ingemar Nilsson nämnde vita certifikat lite snabbt här igen.
              Det var han som tog upp det. Nu kan han inte svara på min fråga
              eftersom han inte har fler repliker, men jag undrar vilka utredningar
              som Socialdemokraterna lutar sig mot i sin kritik mot Energimyndighetens
              slutsatser när det gäller verkningsgraden av vita certifikat i
              det svenska energieffektiviseringssystemet.
            </seg>
          </u>
          <note type="speaker" n="1a74b1e1">
            Anf. 14 KENT PERSSON (V) replik:
          </note>
          <u who="kent_persson_8dd737" xml:id="i-e2803d4f65366a36-1" n="bfc6f6fd">
            <seg n="820b362b">
              Fru talman! Jag tackar dig, Cecilie Tenfjord-Toftby. Det var
              en intressant inledning i ditt anförande: Energi är liv. Morötter
              och piskor behövs. Det är vi som har de ekonomiska och tekniska
              förutsättningarna. Vi måste gå före när det gäller energieffektivisering.
            </seg>
            <seg n="f2db0ad3">
              Jag skriver givetvis under på detta. Sedan kom den andra halvan,
              och då blev det konkret från Cecilie Tenfjord-Toftbys sida. Du
              sopade undan det här med vita certifikat; det var liksom ingenting
              att satsa på. Du är egentligen nöjd med politiken, och du hänvisar
              till en statsminister som du säger är ledande och engagerad i
              klimatfrågorna.
            </seg>
            <seg n="ddf47818">
              Ja, jag vet inte. Jag läste upp vad regeringen har lyckats åstadkomma
              under perioden inom miljöområdet, och det är dyster läsning. Det
              är inte första gången vi diskuterar energieffektivisering. Det
              har gjorts åtminstone under de senaste sju årens tid. Ingenting
              av det som har framförts har regeringen tagit till sig. Inte ens
              Ivas rapport om möjligheten att halvera energianvändningen i fastigheter
              har regeringen lyssnat till. Man har inte heller lyssnat till
              byggbranschens förslag till nya, tuffare och bättre spelregler
              när det gäller energianvändning, och man har inte lyssnat till
              Svenskt Näringsliv.
            </seg>
            <seg n="e935610f">
              Vad är då problemet med förslagen? Det undrar jag givetvis. Jag
              skulle gärna vilja ha någon form av analys från Cecilie av de
              förslag som har presenterats och som ligger nära det som Vänsterpartiet
              har presenterat tidigare i debatten.
            </seg>
          </u>
          <note type="speaker" n="3ef79f2b">
            Anf. 15 CECILIE TENFJORD-TOFTBY (M) replik:
          </note>
          <u who="cecilie_tenfjord-toftby_abbfd1" xml:id="i-012fbe5a22651432-5" n="c873c1f6">
            <seg n="61fb9fbf">
              Fru talman! Jag tackar Kent Persson för att han gillar min inställning
              till energieffektiviseringsåtgärder och behovet av att Europa
              går före.
            </seg>
            <seg n="fa34a544">
              När det gäller kommentaren om att jag sopade undan de vita certifikaten
              handlar det om det svenska systemet som det ser ut i dag. Energimyndigheten
              säger i sin kommentar att vita certifikat inte skulle tillföra
              något för Sveriges del som inte finns redan i dag. I stället skulle
              det kunna medföra en överlappning och därmed en merkostnad i energieffektiviseringsarbetet.
            </seg>
            <seg n="90a844dc">
              Energieffektivisering är i sig själv någonting som vi kanske
              pratar mycket om i den här kammaren, men tyvärr pratas det inte
              tillräckligt mycket om det ute i samhället. Jag var på en debatt
              för ett tag sedan – jag kommer nu inte ihåg vem som arrangerade
              den – om att Greenpeace faktiskt fick bära en del av skulden för
              att energieffektiviseringsarbetet i Sverige inte hade kommit längre.
              Det beror på att man säger att energieffektivisering är så bra
              eftersom den är lönsam i sig själv. Därför har man både från branschens
              och kanske även från politikens sida varit lite för bekväm och
              tänkt att något som är så bra och som lönar sig så mycket borde
              ske av sig självt.
            </seg>
            <seg n="79f8e749">
              Därför påpekade jag också i mitt anförande att det är viktigt
              att vi får ut diskussionen om de möjligheter som en energieffektivisering
              för med sig för vår industri, för hushållen och för bostadssektorn.
              Vi ska föra ut diskussionen från denna kammare. Därför tycker
              jag att våra energirådgivare ute i kommunerna borde få en mycket
              tydligare och mer framstående plats.
            </seg>
            <seg n="d26a05aa">
              Regeringen står bakom EU:s 2020-mål. Vi kommer att nå dem.
            </seg>
          </u>
          <note type="speaker" n="02a872a9">
            Anf. 16 KENT PERSSON (V) replik:
          </note>
          <u who="kent_persson_8dd737" xml:id="i-e2803d4f65366a36-2" n="bfc6f6fd">
            <seg n="d2e681a0">
              Fru talman! Jag delar inte Cecilie Tenfjord-Toftbys uppfattning
              om att det inte talas om energieffektivisering ute i samhället.
              Vi har diskuterat detta med ABB. ABB har i olika rapporter presenterat
              förslag på vad det skulle innebära för industrins del om man energieffektiviserade.
              Vi har även energiföretagens sammanslutning, som är oerhört aktiv
              och som visar på möjligheterna med energieffektivisering. Jag
              delar alltså absolut inte Cecilie Tenfjord-Toftbys uppfattning.
            </seg>
            <seg n="db8aae97">
              Inte minst byggbranschen har varit aktiv under de fem sex senaste
              åren med att komma med förslag. Detta har man gjort tillsammans
              med fackliga organisationer och med Hyresgästföreningen.
            </seg>
            <seg n="8edd747c">
              Jag delar inte uppfattningen om att det inte förs en debatt.
              I så fall är vi ute på helt olika ställen, och så kan det givetvis
              vara. Jag har följt denna diskussion när jag träffar företrädare
              för branscherna och när jag träffar folk som sitter med sina elräkningar
              och funderar lite grann på hur de ska kunna spara energi så att
              de kan bidra. Det finns många som gör så redan i dag. Det kan
              säkert göras mer. Men vi måste komma ihåg att när företrädare
              för olika branscher föreslår konkreta åtgärder hade jag faktiskt
              förväntat mig att regeringen hade lyssnat på dem.
            </seg>
            <seg n="81f1f638">
              Jag kan leva med att ni inte lyssnar på vad jag har sagt – det
              är jag van vid. Jag kan upplysa om att vi från Vänsterpartiets
              sida i 15 års tid har föreslagit slopande av sjuklöneperioden.
              Det tog 15–16 år innan regeringen lyckades prestera något som
              i alla fall liknade ett förslag. Jag är tålmodig och van att jobba
              i motvind.
            </seg>
          </u>
          <note type="speaker" n="8dfa3f3f">
            Anf. 17 CECILIE TENFJORD-TOFTBY (M) replik:
          </note>
          <u who="cecilie_tenfjord-toftby_abbfd1" xml:id="i-012fbe5a22651432-6" n="c873c1f6">
            <seg n="f58d43ad">
              Fru talman! Frågan kvarstår dock. Om nu debatten är så livfull
              när det gäller energieffektivisering ute i Sverige som Kent Persson
              uppfattar det som, varför vidtas inte redan lönsamma åtgärder?
              Det är en av de stora frågorna.
            </seg>
            <seg n="a6e4e70e">
              Ett svar på den frågan tror jag är att vi – även om oppositionen
              uppfattar det som små, obetydliga ändringar i befintlig lagstiftning
              – hela tiden måste trycka på. Jag kvarstår vid min uppfattning
              att vi måste öka informationen och kunskapen. Om det är som Kent
              Persson säger, att hushållen tittar på sina elräkningar och är
              förtvivlade eller i alla fall oroade över kostnadsutvecklingen,
              borde det vara självklart att man själv utför åtgärder.
            </seg>
            <seg n="c78f1410">
              Jag ser – kanske lite präglad av att jag har jobbat med information
              på det här området i många år och har suttit i styrgruppen för
              Hållbar utveckling Väst, där det faktiskt finns energi- och miljörådgivare
              – att kunskapsnivån är för låg bland allmänheten i Sverige om
              hur snabbt man kan tjäna in energieffektiviseringsåtgärderna.
            </seg>
            <seg n="f92c6a2f">
              Men för att gå tillbaka till dagens betänkande: Alliansens uppfattning
              kvarstår när det gäller primärenergiförslaget från oppositionen.
              Det är direkt jobbfientligt och skulle kunna hindra en utveckling
              av industrin i Sverige. När det gäller vita certifikat säger Alliansen
              inte att vi tycker att vita certifikat generellt är en dålig idé,
              men vi tycker att det i Sverige i dag är andra åtgärder som behövs
              och att de vita certifikaten inte skulle tillföra något.
            </seg>
          </u>
          <note type="speaker" n="e254f422">
            Anf. 18 HELENA LINDAHL (C):
          </note>
          <u who="helena_lindahl_7452bc" xml:id="i-2c55157ce6d5b512-0" n="6c0db530">
            <seg n="69158aa1">
              Fru talman! Energieffektivisering är en viktig del i att minska
              vår klimatpåverkan, men det är också – som flera här har varit
              inne på – betydelsefullt för att stärka våra företags konkurrenskraft
              och förbättra vår egen ekonomi som enskilda energikonsumenter.
              Energieffektivisering är ofta väldigt lönsamt, och spännvidden
              på vad vi kan göra är stor – från enkla saker som att byta till
              lågenergilampor till att tilläggsisolera, byta till energieffektiva
              fönster och se över ventilationen.
            </seg>
            <seg n="74b7ad41">
              Därför välkomnar jag EU:s energieffektiviseringsdirektiv, som
              ska vara uppnått år 2020 och som senast den 5 juni i år måste
              vara i gång i alla EU:s medlemsländer. För att Sverige ska kunna
              följa direktivet måste vi ändra en del lagar och regler. Det har
              nu regeringen lämnat förslag på, och det är bland annat det vi
              ska debattera i dag.
            </seg>
            <seg n="5697b1ca">
              Mänsklighetens största utmaning är tveklöst klimatet. Om vi fortsätter
              med utsläpp av växthusgaser i den takt vi gör kommer det att få
              ödesdigra konsekvenser för jordens befolkning. Det tar EU på allvar,
              och även om jag skulle önska att Europa skulle förändra sin fossilberoende
              energipolitik än snabbare, är det viktigt med varje steg mot ett
              mer förnybart samhälle.
            </seg>
            <seg n="632c5bf4">
              I dag baseras EU:s energisystem till 80 procent på fossila bränslen.
              Det innebär att olja, kol och naturgas dominerar energianvändningen
              i EU. Sverige använder betydligt mindre fossila bränslen än genomsnittet
              i EU och använder i stället mer vattenkraft, kärnkraft och även
              en ökande andel förnybar energi.
            </seg>
            <seg n="87495988">
              Användning av fossila bränslen vid energitillförsel leder till
              ökade utsläpp av växthusgaser. Därför har EU beslutat om olika
              direktiv som ska motverka detta. År 2008 antogs ett klimat- och
              energipaket om mål till 2020. Det är de målen som är styrande
              för energi- och klimatpolitiken. För Sveriges del ska vi år 2020
              ha energieffektiviserat med 20 procent jämfört med år 2008. I
              Sverige ska även andelen förnybar energi vara 50 procent år 2020.
              Växthusgasutsläppen ska minskas med 40 procent jämfört med år
              1990.
            </seg>
            <seg n="17094e63">
              Fru talman! I Sverige har vi gjort en hel del för att använda
              energin mer effektivt, men vi har enorma möjligheter att göra
              ännu mer än vad vi redan har gjort. Utgångspunkten för den svenska
              politiken för energieffektivisering är påverkan på priser genom
              generella ekonomiska styrmedel, exempelvis genom koldioxidskatter
              och utsläppsrätter. Det är effektivt, men det är inte tillräckligt.
              Därför finns en rad olika insatser för en effektivare energianvändning
              för våra transporter och för våra bostäder och lokaler, liksom
              för industrin.
            </seg>
            <seg n="94fb58b2">
              Energiminister Anna-Karin Hatt och regeringen har lagt fram flera
              förslag för att öka energieffektiviteten i vårt samhälle och nå
              de energieffektiviseringsmål som vi tillsammans med EU har satt
              upp.
            </seg>
            <seg n="04dada13">
              Två av de förslagen handlar om att vi framöver vill att det ska
              bli obligatoriskt för alla stora företag att göra en energikartläggning
              av sin verksamhet. Jag tror att det berör ungefär 1 500 företag.
              Samtidigt föreslår vi att man när det är kostnadseffektivt ska
              installera individuell mätning av värme, kyla och varmvattenförbrukning
              i nya och ombyggda lägenheter.
            </seg>
            <seg n="f1dbb345">
              Det finns många energieffektiviseringsåtgärder som är lönsamma
              att göra men som inte görs därför att man som enskild eller företagare
              inte vet hur den egna förbrukningen ser ut eller hur stor nyttan
              med en viss insats skulle vara.
            </seg>
            <seg n="576e29ab">
              En första förutsättning för att man ska kunna agera och ta ansvar
              för sitt energiliv är att veta vilken energianvändning man har.
              Det är för att främja just det som Alliansregeringen sedan tidigare
              till exempel ger stöd till energikartläggning i små och medelstora
              företag. Det är av samma skäl som vi har infört möjligheten att
              få sin el mätt och debiterad per timme.
            </seg>
            <seg n="605735dc">
              Jag hoppas att många stora företag, nu när det blir obligatoriskt
              för dem att återkommande göra en energikartläggning, kommer att
              spara rejält, både i rena pengar och när det gäller energi och
              miljö.
            </seg>
            <seg n="ed283e4c">
              Fru talman! Ett område där det finns stora möjligheter att använda
              energin mer effektivt är i vår bebyggelse – gammal som ny. En
              tredjedel av den samlade slutanvändningen av energi sker i bostäder
              och lokaler. Men till skillnad från industrin och marknaden, som
              reagerar på prissignaler och förändrar sin energianvändning när
              koldioxidskatter och andra ekonomiska styrmedel styr i rätt riktning,
              funkar inte den sortens styrmedel lika bra i bostads- och servicesektorn,
              eftersom energikostnaden inte alltid är synlig. Just därför är
              minimikrav och regelverk viktiga styrmedel för att göra vår bebyggelse
              grönare.
            </seg>
            <seg n="893b7d44">
              Genom den nya lagstiftningen om byggnaders energiprestanda har
              vi i EU slagit fast att alla nya byggnader från år 2021 ska vara
              så kallade nära-nollenergihus, vilket innebär att alla nya hus
              som byggs ska ha väldigt låg energianvändning. Exakt vad det ska
              innebära i termer av energikrav i Sverige återstår att slå fast.
            </seg>
            <seg n="5a186eb7">
              Att nära-nollenergihus kommer att innebära skärpta energikrav
              står bortom allt tvivel. Men för att regeringen ska kunna avgöra
              exakt hur skarpa framtidens krav behöver vara krävs ett bättre
              kunskapsunderlag och en utvärdering bland annat av olika lågenergibyggnader
              och demonstrationsanläggningar.
            </seg>
            <seg n="6f9e2127">
              Just därför satsar regeringen 120 miljoner kronor över tre år
              fram till 2015 på att utveckla energieffektiva byggnader för framtiden.
              De erfarenheter vi får genom den satsningen kommer att ligga till
              grund för de nya energikrav som ska gälla alla nya byggnader från
              2021.
            </seg>
            <seg n="30dea0a0">
              Fru talman! Sist men inte minst skulle jag vilja ägna några minuter
              åt energieffektivisering inom industrin.
            </seg>
            <seg n="8926b5fb">
              Sverige är ett energiintensivt land, till stor del beroende på
              vår basindustri. Vi har här en utmaning i att ständigt effektivisera
              vår energianvändning, inte bara för miljön och klimatets skull
              utan också och inte minst för att fortsatt främja vår konkurrenskraft.
              En industri som gör mer men med mindre insats av energi kan hävda
              sig bättre mot sina konkurrenter.
            </seg>
            <seg n="85d76338">
              Vi kan se att vi är framgångsrika. Den svenska industrin har
              en hög grad av energieffektivitet, och trots att den vuxit de
              senaste tio åren ökar inte dess energiförbrukning.
            </seg>
            <seg n="2cf4468c">
              Vi ser en trend där de fossila bränslena i vår ekonomi minskar
              samtidigt som de förnybara ökar. Detta i kombination med historiskt
              låga elpriser ger industrin goda förutsättningar att både bli
              grönare och hävda sig internationellt. Samtidigt är inte energieffektivisering
              något som automatiskt behöver innebära minskad energianvändning.
            </seg>
            <seg n="22c92eab">
              När man blir bättre på någonting och gör det mer effektivt får
              man en konkurrensfördel och kan öka sin produktion. Det ska vi
              väl inte vara rädda för? Tvärtom, säger jag. Om svensk verkstads-,
              stål-, skogs- och massaindustri kan hävda sig gentemot andra länders
              mindre energi- och klimateffektiva industrier bidrar det till
              en effektivare resursanvändning och minskade utsläpp ur ett globalt
              perspektiv.
            </seg>
            <seg n="dde57c57">
              Fru talman! Det finns en samsyn mellan de flesta partierna om
              att energieffektivisering är nödvändig och viktig. Vad som är
              oroande är dock Socialdemokraternas kritik mot regeringens val
              av minskad energiintensitet som målsättning och deras oro över
              ökad energianvändning.
            </seg>
            <seg n="bd6775ef">
              Socialdemokraterna är oroliga för att basindustrin flyttar utomlands
              och över hur svensk basindustri kan fortsätta att vara konkurrenskraftig
              gentemot andra länders basindustri. För mig klingar det ganska
              ihåligt om Socialdemokraterna samtidigt är beredda att sätta ett
              tak för dess energianvändning och tillväxt.
            </seg>
            <seg n="8de751f9">
              Regeringens syn är den motsatta. Kan vi använda energin på ett
              effektivt sätt ska vi göra det, och kan vi ersätta klimatskadlig
              fossil energi med förnybar ska vi absolut göra det. Men energianvändningen
              i sig ser vi inte som något problem om den är effektiv, miljövänlig
              och leder till fler jobb.
            </seg>
          </u>
          <note type="speaker" n="de62f2c3">
            Anf. 19 LISE NORDIN (MP) replik:
          </note>
          <u who="lise_nordin_4160b2" xml:id="i-c6476c10951c4f89-3" n="50132ce6">
            <seg n="968ccdad">
              Fru talman! Minskad energianvändning till år 2030 är avgörande
              för att nå klimatmålen, enligt FN:s klimatpanel IPCC. Med dagens
              politik når vi inte målet att minska energianvändningen. Vilka
              slutsatser drar Centerpartiet av det?
            </seg>
          </u>
          <note type="speaker" n="045ebc3e">
            Anf. 20 HELENA LINDAHL (C) replik:
          </note>
          <u who="helena_lindahl_7452bc" xml:id="i-2c55157ce6d5b512-1" n="6c0db530">
            <seg n="72a2d728">
              Fru talman! Jag får dryfta mig till att upprepa det min kollega
              Cecilie Tenfjord-Toftby sade tidigare. När det gäller energieffektivisering,
              om vi bara tittar på Europa, ligger vi ganska långt efter EU-länderna.
              Egentligen är vi globalt dåliga på att energieffektivisera.
            </seg>
            <seg n="df4eb778">
              Många länder är fattiga, och de vill uppnå samma välstånd som
              vi. Om vi då kan visa att vi kan öka tillväxten, och göra det
              på ett miljövänligt sätt utan att för den skull sätta ett tak
              för energiintensitet när det gäller företagande och industri,
              tror jag att vi har större möjligheter att uppnå energieffektivisering
              än om vi bara lägger ett förbud.
            </seg>
            <seg n="53bbc1d7">
              Problemet i dag är att många företag i Sverige flyttar utomlands.
              Då undrar jag: Vad händer om man sätter ett tak för förbrukningen
              av energi? För mig är det nästan viktigast att visa att vi kan
              gå före genom att använda hundra procent förnybart. Då är det
              inte något större problem att använda energin så länge energin
              produceras på ett hållbart sätt.
            </seg>
            <seg n="c2ae8294">
              Jag tror att vi kommer att bita oss själva i svansen om vi kommer
              att sätta ett tak. Då kommer omvärlden inte att energieffektivisera,
              och då kommer vi att få stora problem med att uppnå tvågradersmålet.
            </seg>
          </u>
          <note type="speaker" n="3d65e496">
            Anf. 21 LISE NORDIN (MP) replik:
          </note>
          <u who="lise_nordin_4160b2" xml:id="i-c6476c10951c4f89-4" n="50132ce6">
            <seg n="461989aa">
              Fru talman! I alla de olika beräkningar som har gjorts av hur
              Sverige kan nå målet hundra procent förnybar energi är minskad
              energianvändning en avgörande pusselbit.
            </seg>
            <seg n="7e7e03a6">
              Det allra bästa för miljön och klimatet är om vi kan minska energianvändningen
              och se till att energin används mer effektivt och därmed kan minska
              samtidigt som ekonomin växer.
            </seg>
            <seg n="b8f52d57">
              Flera jämförbara länder, såsom Danmark och Tyskland, har mål
              för minskad energianvändning, därför att man ser att det är det
              som är klokast för att stärka sin industri i konkurrensen med
              andra länder.
            </seg>
            <seg n="4dbfd110">
              Miljöpartiet har i dag presenterat åtta konkreta förslag för
              hur Sverige kan minska energianvändningen och därmed göra en stor
              miljöinsats och sänka hushållens och företagens kostnader samt
              stärka vår konkurrenskraft.
            </seg>
            <seg n="ef95836b">
              Min fråga blir till Centerpartiet och Helena Lindahl på vilket
              sätt det skulle vara en styrka för Sverige och vår konkurrenskraft
              att vår industri gör av med mycket energi och har höga energikostnader.
              För att ta det exempel som jag använde tidigare: På vilket sätt
              skulle det stärka Sveriges konkurrenskraft om vi i Sverige tillverkade
              en Volvobil med dubbelt så mycket el per bil som Belgien?
            </seg>
          </u>
          <note type="speaker" n="baddd1a5">
            Anf. 22 HELENA LINDAHL (C) replik:
          </note>
          <u who="helena_lindahl_7452bc" xml:id="i-2c55157ce6d5b512-2" n="6c0db530">
            <seg n="31138497">
              Fru talman! För Centerpartiet är det viktigast att energin är
              förnybar. Vi tycker att energin absolut kan användas. Det som
              är viktigast är hur den produceras.
            </seg>
            <seg n="d209982d">
              Om energianvändningen kan maximeras, det vill säga att man kan
              göra mycket mer av den energi som används än vad man gör i dag,
              är det bra. Sverige är ju ett exportberoende land, och många av
              de jobb som vi har i Sverige är beroende av hur mycket vi säljer.
              Om Sverige dessutom kan gå före och visa att man kan vara konkurrenskraftig
              samtidigt som man är miljövänlig tror jag att det sänder signaler
              till omvärlden som på sikt kommer att göra att vi kommer att kunna
              uppnå tvågradersmålet.
            </seg>
            <seg n="36eb486f">
              För mig känns det främmande när Vänsterpartiet, Socialdemokraterna
              och Miljöpartiet vill sätta ett tak för energianvändningen. Det
              är klart att när vi nu har haft en global lågkonjunktur har vi
              använt mindre energi även i industrin. Men nu är konjunkturen
              på väg upp. När Sverige är så beroende av basindustrin och dess
              export ska vi väl inte säga till basindustrin, ABB och LKAB: Nej,
              stopp! Här ska vi sätta ett tak för energianvändningen. Det spelar
              ingen roll om energin är hundra procent förnybar, utan vi ska
              sätta ett stopp för energianvändningen. Det tror jag är kontraproduktivt.
            </seg>
          </u>
          <note type="speaker" n="b93279bb">
            Anf. 23 INGEMAR NILSSON (S) replik:
          </note>
          <u who="ingemar_nilsson_e9c916" xml:id="i-86794bb1b457a9b3-3" n="4ddd5e56">
            <seg n="ae1a21e0">
              Fru talman! Det är nästan rörande att höra omsorgen om socialdemokratins
              industripolitik. Jag måste säga att det föranledde mig att begära
              replik.
            </seg>
            <seg n="8bee3401">
              Helena Lindahl får det nästan att låta som ett självändamål att
              förbruka energi. Om vi ska ha en hög kostnadseffektivitet och
              energieffektivitet i svensk industri måste det väl vara ganska
              elementärt att använda en minimal mängd energi per producerad
              enhet. Jag förstår inte hur det kan vara någon vits med att förbruka
              mer energi än vad som är absolut nödvändigt.
            </seg>
            <seg n="0b25f2f8">
              Den bild som Helena Lindahl försöker ge av hur den tillverkande
              industrin flyr Sverige är inte sanningsenlig. Den var till viss
              del sann under en del av slutet av 80-talet och under 90-talet.
              Så ser det inte ut i dag. Det är snarare så att industrin och
              tillverkningsverksamheten återvänder till Sverige, eftersom Sverige
              har komparativa fördelar på en rad områden. Om vi ytterligare
              skärper energieffektiviseringen blir det ytterligare en komparativ
              fördel som vi kan dra nytta av och ha mer industri i Sverige,
              och det är vår absoluta målsättning att det så ska vara.
            </seg>
            <seg n="98d47b4a">
              Om Helena Lindahl kunde presentera ett enda konkret förslag inom
              de sektorer som vi har talat om tidigare, nämligen bostadssektorn
              och transportsektorn, skulle det egentligen skapa utrymme för
              industrin att förbruka obegränsat med energi. Det finns ingen
              motsättning i det. Du talade vackert i ditt anförande om nyproducerade
              bostäder men sade inte ett ord om det som är det stora problemet
              på det här området, nämligen beståndet. Hur ser Centerns politik
              för miljonprogrammet ut? Vad ska vi göra åt bostadssektorn? Ingenting
              presenteras. Det är bara en massa retorik kring nyproduktion,
              men vad är Helena Lindahls politik för beståndet? Vad är Helena
              Lindahls och Centerns politik för transportsektorn? Ingenting
              presenteras.
            </seg>
          </u>
          <note type="speaker" n="eab8c1ca">
            Anf. 24 HELENA LINDAHL (C) replik:
          </note>
          <u who="helena_lindahl_7452bc" xml:id="i-2c55157ce6d5b512-3" n="6c0db530">
            <seg n="7985db71">
              Fru talman! När det gäller transport tror jag inte att det är
              helt främmande för Ingemar Nilsson och Socialdemokraterna att
              det nyligen har presenterats ett förslag om hur vi uppnår en fossiloberoende
              fordonsflotta till 2030, och det kommer en rad skarpa förslag.
            </seg>
            <seg n="6a907e85">
              Jag kan hålla med om att när det gäller transportsektorn skulle
              vi behöva ha nått mycket längre, för en stor del av energiförbrukningen
              och fossila utsläpp kommer därifrån. Där har vi en hemläxa att
              göra, och det kan jag villigt erkänna.
            </seg>
            <seg n="77ee90f2">
              När det gäller bostäder sade jag i mitt anförande att regeringen
              satsar mycket pengar på hur vi ska jobba med bostadsbeståndet,
              både det nya och det gamla. Jag kanske bara nämnde det nya i mitt
              anförande, så då passar jag på att säga att det även gäller det
              gamla. Utredningen pågår till 2015, så vi återkommer med förslag
              på detta område. Ingemar Nilsson kan vara lugn. Vi har det under
              lupp och är medvetna om att en stor del av energiförbrukningen
              sker i bostäder, närmare bestämt en tredjedel.
            </seg>
            <seg n="0dae578a">
              Jag är glad över att en del företag flyttar tillbaka till Sverige.
              Det är mycket tack vare regeringens politik. Vi har till exempel
              sänkt bolagsskatten. Vi har haft världens högsta bolagsskatt,
              men nu har vi den näst högsta. Inget gläder mig mer än om företag
              vill flytta tillbaka till Sverige.
            </seg>
            <seg n="8e4a6676">
              Jag är fortfarande förvånad, Ingemar Nilsson, över att ni kritiserar
              regeringens val av minskad energiintensitet som målsättning och
              är oroliga över ökad energianvändning. Vad ska du, Ingemar Nilsson,
              säga till ABB, LKAB eller andra energiintensiva företag? Är ni
              beredda att sätta ett tak på deras energianvändning och tillväxt?
              För mig, Centerpartiet och alliansregeringen är det hur man nyttjar
              energin som är det viktiga.
            </seg>
          </u>
          <note type="speaker" n="781ab162">
            Anf. 25 INGEMAR NILSSON (S) replik:
          </note>
          <u who="ingemar_nilsson_e9c916" xml:id="i-86794bb1b457a9b3-4" n="4ddd5e56">
            <seg n="258fa9bf">
              Fru talman! För mig är det nog lika viktigt hur energin produceras,
              Helena Lindahl. Om energin är producerad av fossila råvaror är
              varje del som används och förbrukas ett problem.
            </seg>
            <seg n="e215fa27">
              I fredags besökte jag ett företaget SCA Östrands massafabrik.
              För tjugo år sedan var de en av Sveriges riktigt stora konsumenter
              av energi och el. I dag är de en nettoleverantör på hälften av
              sin produktion när det gäller energi och el. De är den överlägset
              största leverantören av fjärrvärme i den regionen. De levererar
              grön el.
            </seg>
            <seg n="bd9a7a20">
              Det händer en massa saker på detta område. Jag är inte alls orolig
              för det som Helena Lindahl försöker måla upp. Den svenska industrin
              kommer att klara detta utmärkt. Den har klarat det tidigare. Med
              hjälp av bland annat PFE-programmet har svensk industri varit
              framstående på detta område.
            </seg>
            <seg n="72c789a7">
              Det är summan av den förbrukade energin som är det intressanta
              för industrin. Så länge ni blir svaret skyldig när det gäller
              bostadssektorn och transportsektorn är det den samlade mängden
              energi vi diskuterar. Det är inget problem för industrin om vi
              klarar våra åtaganden på resten, men det gör vi inte eftersom
              propositionen saknar konkreta förslag på det området. Det är problemet.
            </seg>
            <seg n="2da9e182">
              Det blir intressant att höra vad Helena Lindahl säger i sin slutreplik.
              Om utredningen om en fossiloberoende fordonsflotta 2030 är svaret
              på hur vi ska lösa det finns anledning att vara djupt bekymrad,
              fru talman.
            </seg>
          </u>
          <note type="speaker" n="2b3a5ffb">
            Anf. 26 HELENA LINDAHL (C) replik:
          </note>
          <u who="helena_lindahl_7452bc" xml:id="i-2c55157ce6d5b512-4" n="6c0db530">
            <seg n="c01c3ce6">
              Fru talman! Låt mig kommentera Ingemar Nilssons påstående att
              propositionen saknar konkreta förslag. Ingemar Nilsson kan inte
              ha läst propositionen. Jag medger att den var något tungläst men
              att den skulle sakna konkreta förslag är en stor överdrift. Jag
              får nog be Ingemar Nilsson att läsa den en gång till och återkomma.
            </seg>
            <seg n="be0b63bc">
              Vi har en samsyn när det gäller energieffektivisering. Det har
              de flesta partier. Men min fråga, som Ingemar Nilsson inte har
              svarat på, är varför ni tillsammans med Vänsterpartiet och Miljöpartiet
              skriver att det nationella målet för energieffektiviseringen bör
              ses över och att regeringen därefter bör återkomma till riksdagen
              med förslag om ett nytt mål som inte bygger på det relativa måttet
              energiintensitet utan som inriktar energieffektiviseringsarbetet
              mot en absolut minskning av energianvändningen i Sverige.
            </seg>
            <seg n="3a3cf03b">
              Det som oroar mig är att Socialdemokraterna under ledning av
              Stefan Löfven gärna framhåller den svenska basindustrin kraft.
              Jag kan därför inte för mitt liv förstå varför ni vill sätta ett
              tak för energianvändningen i Sverige. Så länge energin är förnybar
              och nyttjas på ett effektivt sätt måste man inte sätta något tak.
              Vad skulle ett tak innebära för vår basindustri som är i stort
              behov av export?
            </seg>
            <seg n="ce3b685f">
              Det finns all anledning att återkomma till denna debatt, Ingemar
              Nilsson, och jag tror att många inom basindustrin i Sverige oroar
              sig över Socialdemokraternas förslag.
            </seg>
          </u>
          <note type="speaker" n="6e983fb6">
            Anf. 27 MATS ODELL (KD):
          </note>
          <u who="mats_odell_60393f" xml:id="i-0e65645d13782321-0" n="b1da5a23" next="i-fd27135586d17a1f-0"/>
          <note n="68d86a74">
            Fru talman! Näringsutskottet föreslår i sitt betänkande nr 18
            att riksdagen ska bifalla alla de förslag som finns i propositionen
            om genomförandet av energieffektiviseringsdirektivet – med en
            liten ändring i naturgaslagen, som hade fallit bort i beredningen.
          </note>
          <u who="mats_odell_60393f" xml:id="i-fd27135586d17a1f-0" n="b1da5a23" prev="i-0e65645d13782321-0">
            <seg n="5c2439b1">
              Detta är inte vad man får intryck av när man lyssnar på mina
              goda vänner i oppositionen, men s. 40–67 är fulla av paragrafer
              som underställs denna kammare för beslut om att ändras. Det är
              alltså 27 sidor med konkreta förslag som regeringen lägger fram
              och som näringsutskottet har behandlat. Av detta har kommit en
              reservation från S, MP och V och en från Sverigedemokraterna,
              som yrkar avslag på alltsammans.
            </seg>
            <seg n="42d8eb7f">
              Det är i grunden kloka och ändamålsenliga åtgärder som i direktivet
              förs fram på olika områden. Regeringen har, som vi har hört, tagit
              fram ett förslag för att implementera detta direktiv i Sverige.
              Det ska ske till den 1 juni.
            </seg>
            <seg n="10dfdc9b">
              Jag tänkte inskränka mig till ett par saker, bland annat frågan
              om vita elcertifikat. Detta har, som några har påpekat, blivit
              något av en följetong i denna kammare. Bara i år är det redan
              andra gången vi tar sats för att få in synpunkter på vita certifikat
              i riksdagens protokoll.
            </seg>
            <seg n="3b4e1ab1">
              I direktivet står det om detta, och det är fullständigt klart
              i artikel 7.1 att man inte behöver införa vita certifikat för
              att uppfylla direktivets förslag. Som ett alternativ kan man införa
              andra åtgärder som leder till samma eller bättre resultat.
            </seg>
            <seg n="bd82c0e5">
              Det var en massiv remissopinion som på goda grunder sade nej
              till vita certifikat. Energimyndigheten har faktiskt vid två tillfällen
              utrett om kvotpliktssystem för energieffektivitet, alltså vita
              certifikat, är ett lämpligt styrmedel för Sverige. Myndigheten
              kom entydigt fram till att ett sådant system inte bör införas
              i Sverige.
            </seg>
            <seg n="cf56c1c0">
              Bakgrunden är inte alls bara det som Lise Nordin läste upp, en
              liten kort bit, utan Energimyndigheten har fyra konkreta skäl
              till att de avstyrker detta.
            </seg>
            <seg n="08e618df">
              För det första är det de bristande effekterna på energianvändningen.
              Det premierar genomförande av åtgärder, men inte effekt på energianvändningen
              i sig. Det är nämligen den bedömda effekten av åtgärderna som
              summeras till kvoten, varför det finns en skillnad mellan reell
              effekt och certifierad effekt.
            </seg>
            <seg n="40c0d92e">
              För det andra är det den samhällsekonomiska effektiviteten. Som
              Lise Nordin mycket riktigt sade syftar det inte till att korrigera
              något marknadsmisslyckande som inte redan hanteras av något annat
              styrmedel. Det är tur det, för om det syftade till att korrigera
              något som redan är omhändertaget hade det funnits ett argument
              för de vita certifikaten.
            </seg>
            <seg n="031edfcd">
              För att dessa certifikat som oppositionen pläderar för över huvud
              taget ska vara ett samhällsekonomiskt effektivt styrmedel behöver
              det så kallade energieffektiviseringsgapet kunna bestämmas. Det,
              fru talman, är något som Energimyndigheten inte ens anser är möjligt
              att göra. Kanske kan den rödgröna oppositionen delge oss sina
              beräkningar av energieffektiviseringsgapet. Det skulle i alla
              fall tillföra debatten något nytt efter alla omgångar som har
              varit.
            </seg>
            <seg n="103055cf">
              För det tredje avstyrker Energimyndigheten på grund av bristande
              kostnadseffektivitet mot de klimat- och energipolitiska målen
              för 2020 och säger att man har små möjligheter att uppnå dessa
              mål på ett kostnadseffektivt sätt. Men de trosvissa rödgröna reservanterna
              vet bättre – tyvärr hittills utan att på något som helst vis ge
              några indicier för detta.
            </seg>
            <seg n="b7485e5b">
              För det fjärde konstaterar Energimyndigheten att stora problem
              uppstår i samverkan med andra styrmedel. Man säger att vita certifikat
              som omfattar eleffektivisering på ett olyckligt sätt kommer att
              påverka och påverkas av EU:s system för handel med utsläppsrätter,
              ETS, och elcertifikat.
            </seg>
            <seg n="7ccadde3">
              Dessutom bedömer man att det är osannolikt att vita certifikat
              betraktas som additionella till dessa styrmedel och riskerar att
              överlappa både energiskatter och bidrag.
            </seg>
            <seg n="9e47795b">
              Nu undrar man vilka analyser och analysresurser Socialdemokraterna,
              Miljöpartiet och Vänstern har anlitat för att kullkasta vår egen
              expertmyndighets slutsatser? Är inte risken ganska stor för att
              det blir någon sorts rysk roulett med svensk industris konkurrenskraft
              och jobben?
            </seg>
            <seg n="c3c581f8">
              Man undrar i sitt stilla sinne om detta förslag – att förslag
              som är jobbfientliga inte ska ha något stöd – verkligen har passerat
              Stefan Löfvens senaste utspel om någon sorts jobbscreening. Jag
              tror att ni borde tala lite med honom om detta. Det är en handfast
              man som har sina rötter i svensk industri och kanske har kommit
              upp från de mer teoretiska diskussionerna, som inte ens reservanterna
              tycks ha kunnat bevisa är relevanta i sammanhanget.
            </seg>
            <seg n="06e9cf38">
              Fru talman! Regeringen konstaterar att den alternativa metod
              som regeringen och näringsutskottet föreslår också har tillstyrkts
              av en majoritet av de remissinstanser som har yttrat sig i frågan.
            </seg>
            <seg n="251f3d24">
              Det finns mycket att säga om detta, men jag tycker att debatten
              har belyst en hel del av dessa saker. Jag tänkte i stället säga
              något om det som har varit uppe, nämligen vilka generella åtgärder
              som verkar i de olika program som är antagna. Kent Persson var
              inne på att riksdagen redan 2009 i samband med antagandet av energipropositionen
              antog ett program för att bli 20 procent effektivare till 2020.
            </seg>
            <seg n="93df2a97">
              Det var ett antal styrmedel med energiskatter, koldioxidskatt
              och utsläppshandel, för att nämna några av de generellt verkande
              åtgärderna. Sverige är såvitt jag vet det enda land i Europeiska
              unionen som har infört en koldioxidskatt. Det är ett väldigt kraftfullt
              styrmedel också mot energieffektivisering.
            </seg>
            <seg n="d6af934a">
              På oppositionen låter det som om ingenting har gjorts, att ingenting
              planeras och att det bara är oppositionens reservation som är
              frälsningen för svensk energieffektivisering. Så är det inte,
              fru talman.
            </seg>
            <seg n="5829d04d">
              Det finns anledning att nämna den nya lagen om energikartläggning
              i stora företag. Där föreslår regeringen att företag som sysselsätter
              fler än 250 personer och har en årsomsättning på över 50 miljoner
              euro ska bli föremål för en oberoende och kostnadseffektiv energibesiktning.
              Detta ska ligga till grund för konkreta åtgärder som ska utvärderas,
              och det ska också fastställas åtgärder för att minska utsläppen.
              Detta är något helt annat än att lägga tak för den totala användningen.
            </seg>
            <seg n="bf78d4fe">
              Det finns också anledning att säga något kort om den nya lagen
              om energimätning i byggnader, som också föreslås. Det kom ett
              förslag i förarbetena som fick mycket tung kritik från remissinstanserna.
            </seg>
            <seg n="4f72b9c8">
              I näringsutskottet hade vi besök av ett antal aktörer på energimarknaden.
              Jag har inget papper på det, men jag tror att det gjorde att vi
              samtliga där tyckte att det var rätt att man i stället kom fram
              till den skrivning som utskottet nu har ställt sig bakom.
            </seg>
            <seg n="1106f5a0">
              Regeringen föreslår nu, till skillnad från det förslag som först
              lades fram, att installationskraven för värme, kyla och tappvarmvatten
              begränsas så att kostnadseffektivitet blir ledstjärna också vid
              nybyggnation och större renoveringar. Det ska vara begränsat så
              att det är kostnadseffektivt och avse ombyggnader där det är kostnadseffektivt
              och tekniskt genomförbart. Det är klokt, tycker jag. Jag yrkar
              bifall till förslaget i betänkandet och avslag på reservationerna.
            </seg>
          </u>
          <note type="speaker" n="b7fe4855">
            Anf. 28 LISE NORDIN (MP) replik:
          </note>
          <u who="lise_nordin_4160b2" xml:id="i-c6476c10951c4f89-5" n="50132ce6">
            <seg n="fe299e34">
              Fru talman! När den här kammardebatten om energieffektivisering
              närmar sig sitt slut kan jag konstatera att den har handlat väldigt
              lite om alliansregeringens förslag och mycket mer om oppositionens
              förslag. Jag tycker att det är ganska talande för den här regeringens
              brist på både ambitioner och idéer för energieffektivisering och
              energipolitiken i stort. Men jag tycker att det är väldigt trevligt
              att prata om Miljöpartiets förslag för energieffektivisering,
              så inte mig emot.
            </seg>
            <seg n="50df27a6">
              Det är inte bara Socialdemokraterna, Miljöpartiet och Vänsterpartiet
              som föreslår mål för minskad energianvändning. Det är även så
              EU:s mål till 2020 ser ut: 20 procent minskad energianvändning.
              Det är det som är grunden för debatten i dag, och det är därför
              EU har lagt fram ett direktiv om att medlemsländerna måste öka
              tempot och ambitionerna när det gäller att minska energianvändningen.
            </seg>
            <seg n="cfb93f64">
              En aspekt som inte har nämnts här i dag handlar om den sårbarhet
              det innebär att ha en hög energianvändning och behov av att importera
              energi. Förutom att energieffektivisering innebär stora miljövinster,
              minskade kostnader och stärkt konkurrenskraft innebär det också
              att Sverige och EU kan bli mindre beroende av att importera energi.
            </seg>
            <seg n="dc2b96c4">
              Det är en fråga som är särskilt viktig i dessa tider när vi ser
              vad som händer i Ryssland. Både EU och Sverige importerar i dag
              både ryskt uran och fossil energi. Om Sverige minskade sin energianvändning
              och bidrog till att EU kunde minska sin energianvändning skulle
              det innebära kraftigt minskad sårbarhet och minskade kostnader
              för importerad energi.
            </seg>
            <seg n="0880dfa9">
              I den pågående diskussionen om ett nytt mål för energieffektivisering
              i EU till 2030 har EU-kommissionens egen konsekvensanalys pekat
              på att ett mål för minskad energianvändning också skulle minska
              importen av energi, vilket leder till minskad sårbarhet och minskade
              kostnader. Det tycker jag och Miljöpartiet är väldigt viktigt.
            </seg>
          </u>
          <note type="speaker" n="b515b7b6">
            Anf. 29 MATS ODELL (KD) replik:
          </note>
          <u who="mats_odell_60393f" xml:id="i-1c864ce708b52262-0" n="b1da5a23">
            <seg n="ed901826">
              Fru talman! Jag har sedan länge förstått att detta är en viktig
              fråga för Miljöpartiet. Det är det nog för alla partier här. Vi
              ska ha en ansvarsfull hantering av vår energi och våra naturresurser.
            </seg>
            <seg n="e66ccfe4">
              Men det kommer ändå till en punkt där ingenting hjälper för Miljöpartiet.
              Även om energin används efter att ha effektiviserats så mycket
              man kan, även om det är en koldioxid- och klimatneutral energi
              man använder och även om den är förnybar spelar det ingen roll.
              Den ska ned. Den ska bort.
            </seg>
            <seg n="27c95216">
              Problemet är att Lise Nordins politik är genomförd i till exempel
              Tyskland. Jag vet inte om Lise Nordin hörde på Ekot i morse. Det
              var ett ganska långt inslag om energin i Tyskland och hur Sverige
              påverkas. De badar i elektricitet. De har overshooting, som den
              tyske politikern sade på engelska, när det gäller hur mycket el
              de får ut. De prackar den på omvärlden så till den grad att de
              förstör elsystemen i andra länder när det blåser och solen skiner.
            </seg>
            <seg n="dc167ebf">
              Hur ansvarsfull blir egentligen Miljöpartiets politik om man
              ska ha 100 procent förnybart och det är helt väderberoende? Vad
              blir det för problem man skapar? Det bekymrar inte Lise Nordin,
              utan hon är trosviss och går på i ullstrumporna om att det är
              detta som ska genomföras, och vi ska inte använda energi, utan
              ha ett tak för det.
            </seg>
            <seg n="08233dab">
              Jag tror att de flesta kloka människor inser att om el eller
              biobränslen framställs på ett klimatneutralt och förnybart sätt
              är det inte farligt att de används, att det är ljust, att det
              är varmt och att man kan åka och hälsa på mormor utan att ha dåligt
              samvete för det.
            </seg>
          </u>
          <note type="speaker" n="bbbc016d">
            Anf. 30 LISE NORDIN (MP) replik:
          </note>
          <u who="lise_nordin_4160b2" xml:id="i-c6476c10951c4f89-6" n="50132ce6">
            <seg n="d37e4285">
              Fru talman! Jag inledde med att säga att den här debatten har
              handlat väldigt lite om regeringens politik och desto mer om oppositionens.
              På det svarade Mats Odell med att recensera vad som händer i Tyskland
              och vad Miljöpartiet vill göra.
            </seg>
            <seg n="4846072b">
              Jag tycker att det är lite beklagligt att vi i denna riksdag
              inte kan diskutera vad det är för förslag regeringen har lagt
              på bordet. Det är nämligen väldigt lite. Jag noterade att Mats
              Odell och Kristdemokraterna inte tycks vilja prata alls om att
              Sverige i dag importerar energi i form av ryskt uran och fossil
              energi från Ryssland.
            </seg>
            <seg n="b230b82e">
              Jag skulle önska att regeringen tog ansvar för både klimat- och
              säkerhetspolitik och ville prata om den situation vi har i dag.
              I stället vill Mats Odell prata om Tyskland. Så mycket kan jag
              absolut säga: Det finns ingen i Sverige som har föreslagit att
              Sverige ska ställa om till 100 procent förnybar energi på det
              sätt som Tyskland försöker göra. Sverige har unika förutsättningar.
              Det finns väldigt få likheter mellan Sverige och Tyskland i fråga
              om vilka möjligheter vi har att bygga ut vindkraft och solenergi
              och energieffektivisera. Men en sak som Tyskland har gjort och
              som jag skulle önska att Sverige gjorde är att sätta ett mål för
              minskad energianvändning.
            </seg>
            <seg n="c253484d">
              Jag skulle också önska att vi var ett att de medlemsländer som
              faktiskt hjälper EU att nå sitt mål om 20 procent minskad energianvändning.
              Det är det dagens debatt har handlat om. Bakgrunden är att EU
              har sett att vi inte når målet för minskad energianvändning och
              lagt ett krav på medlemsländerna att redogöra för hur de tänker
              bidra. Regeringens förslag, vad den vill göra för att Sverige
              ska minska sin energianvändning, har ekat tomt i debatten.
            </seg>
            <seg n="4efe32ad">
              Mats Odell har varit mer intresserad av att recensera vita certifikat,
              som är en av de åtgärder som Miljöpartiet föreslår och som även
              EU föreslår. Vad Mats Odell missar är att de beräkningar som Energimyndigheten
              har gjort av förslaget utgår från dagens mål för energieffektivisering
              i Sverige. Om man i stället skulle ge myndigheten uppdraget att
              titta på om vita certifikat skulle kunna vara ett av verktygen
              för att höja våra ambitioner för energieffektivisering är jag
              säker på att man skulle få ett annat resultat.
            </seg>
          </u>
          <note type="speaker" n="16c533ba">
            Anf. 31 MATS ODELL (KD) replik:
          </note>
          <u who="mats_odell_60393f" xml:id="i-1c864ce708b52262-1" n="b1da5a23">
            <seg n="0650e1c9">
              Fru talman! Jag erkänner gärna att Miljöpartiet har bra målsättningar
              för sin politik. Problemet är att när den ska genomföras i praktiken
              blir det ungefär som i Tyskland.
            </seg>
            <seg n="9479ed90">
              Det är kärnkraften som ska bort. Det har vi talat om här i dag;
              det är första gången på länge. Men det är den, fru talman, som
              ligger under ytan hela tiden. Det är målsättningen att bli av
              med kärnkraften som ligger bakom väldigt många av de åtgärder
              och förslag och de synsätt som Lise Nordin för fram. Det är det
              som skiljer oss åt, och jag konstaterar att där möts vi inte.
            </seg>
            <seg n="c49ba5a5">
              Det märkliga är att ni nu på något sätt har en gemensam reservation
              på området, och det står klart och tydligt att det ska inriktas
              mot en absolut minskning av energianvändningen i Sverige. Ni väljer
              inte några exakta målnivåer och tidshorisonter nu, utan det är
              någonting som ni ska återkomma till. Det skulle vara intressant
              att höra var de nivåerna skulle ligga och vad det skulle få för
              effekter på olika sektorer i det svenska samhället. Det tror jag
              skulle vara klargörande.
            </seg>
            <seg n="722adbce">
              När det gäller åtgärderna sade jag att det är inte mindre än
              27 sidor med konkreta åtgärder, paragrafer, som regeringen föreslår
              ska genomföras och som riksdagen ska fatta beslut om i morgon.
            </seg>
            <seg n="4035157e">
              Jag tror att det här sammantaget är en politik som leder till
              en rimlig nivå av åtgärder som är kostnadseffektiva, som inte
              styrs av önsketänkande, som är genomarbetade och som leder till
              att Sverige kan fortsätta att vara ett av de länder i världen
              som släpper ut minst per capita trots att vi har ett kallt land
              med långa avstånd och har en stor basindustri som bygger på förädlingen
              av våra stora naturresurser skogen och malmen. Det kommer vi inte
              ifrån.
            </seg>
          </u>
          <note type="speaker" n="e7206d7d">
            Anf. 32 KENT PERSSON (V) replik:
          </note>
          <u who="kent_persson_8dd737" xml:id="i-e2803d4f65366a36-3" n="bfc6f6fd">
            <seg n="6681d2fe">
              Fru talman! Mats Odell kan man verkligen lita på. I alla lägen
              kommer kärnkraften in. Det gjorde den även i dag – sent. Och sent
              ska syndaren vakna.
            </seg>
            <seg n="db3df416">
              Vi återgår till det du, Mats Odell, tog upp i ditt anförande.
              Du lyfte upp de generella åtgärder som ni har presterat under
              den här perioden och tyckte att de var väldigt bra. Då tittar
              vi lite grann på dem. Vad är det för någonting som ni har gjort?
              Jo, det överskott av utsläppsrätter som Sverige hade har ni helt
              enkelt sålt. Jag tycker att det hade varit bra om ni hade annullerat
              dem, för det hade faktiskt spelat en roll när det handlar om utsläppsminskningar.
            </seg>
            <seg n="1545ddf3">
              Ni har också slopat CO2-skatten på kraftvärme, stick i stäv med
              vad Mats Odell faktiskt sade – att ni har infört koldioxidskatt.
              Det är klart att den typen av politik har följt ett mönster under
              de senaste åtta åren, då ni har innehaft regeringsmakten. Det
              är mycket prat och lite verkstad. Den verktygslåda som jag hade
              hoppats få se innehålla någonting när vi diskuterar energieffektiviseringsdirektivet
              är ganska tom, tycker jag.
            </seg>
            <seg n="b6b812f1">
              Om man tittar på byggnaders energiprestanda – det är det man
              ska titta på, inte köpt energi utan energiprestanda, för då får
              man ett systemtänkande – ser man att tanken bakom det är att byggnader
              och fastigheter ska bidra med upp till en tredjedel av energibesparingen.
              Det är det som är tanken fram till 2020. Men i förslaget finns
              det som jag ser det ingenting.
            </seg>
          </u>
          <note type="speaker" n="0b122cc2">
            Anf. 33 MATS ODELL (KD) replik:
          </note>
          <u who="mats_odell_60393f" xml:id="i-1c864ce708b52262-2" n="b1da5a23">
            <seg n="ba553766">
              Fru talman! För att påminna om betänkandet och som Kent Persson
              ser om han tittar på de konkreta förslagen talade jag vid sidan
              av det också om de redan beslutade styrmedel som vi presenterade
              2009 och som Kent Persson också nämnde. Det är en väldigt bred
              styrmedelsportfölj. Vi menar att statens roll är att identifiera
              och undanröja marknadsmisslyckanden, framför allt externa effekter
              men också brist på information som gör att man inte gör de rätta
              valen som leder till ökad effektivitet och minskad förbrukning.
            </seg>
            <seg n="57e70c8d">
              Vi talar konkret om energi- och koldioxidskatter och om utsläppshandel
              men också om de riktade styrmedel som finns, till exempel att
              reglera tillstånd för att bedriva miljöfarlig verksamhet, krav
              på energiprestanda samt energimärkning av produkter som förbrukar
              mycket energi och av byggnader. Dessutom talar vi om statligt
              stöd till energikartläggning i mindre företag. Nu kommer det en
              lag om energikartläggning i stora företag. Vi har regionala klimat-
              och energistrategier, som Helena Lindahl var inne på. Vi har olika
              nätverksaktiviteter, teknikupphandling och andra åtgärder för
              tidig marknadsintroduktion och nu även för innovationsupphandling.
              Det finns alltså, Kent Persson, ett antal generellt verkande styrmedel
              som jag inte tycker att man kan bortse från i sammanhanget.
            </seg>
          </u>
          <note type="speaker" n="53aab8b4">
            Anf. 34 KENT PERSSON (V) replik:
          </note>
          <u who="kent_persson_8dd737" xml:id="i-e2803d4f65366a36-4" n="bfc6f6fd">
            <seg n="f10bf65f">
              Fru talman! Regeringen tycker alltså att det är helt okej att
              slopa CO2-skatten för kraftvärme och helt enkelt sälja det överskott
              av utsläppsrätter som vi har. Det är en bra strategi i arbetet
              för att minska klimatpåverkan.
            </seg>
            <seg n="67622892">
              Dessutom är det ju så att vi subventionerar fossila bränslen
              i Sverige ganska rejält. Det är bara att gå in och läsa Naturvårdsverkets
              rapport när det gäller den delen.
            </seg>
            <seg n="d4eb84c7">
              Boverket är en annan del om vi ska kunna åtgärda frågan om att
              minska energianvändningen i fastigheter. IVA, Ingenjörsvetenskapsakademien,
              har lagt fram en alldeles utmärkt rapport om hur det ska kunna
              gå till, vilken potential som finns och vilka tekniska möjligheter
              vi har. Men regeringen har inte lyssnat på det och inte heller
              på byggnadsbranschen – som också har presenterat det alldeles
              nyligen – utan tillsatt ytterligare en utredning, som ska vara
              klar 2015.
            </seg>
            <seg n="1dc0a7d5">
              Det här med fastigheter diskuterades i kammaren 2010–2011 om
              jag inte missminner mig. Men än en gång tar ni inte till er vad
              omgivningen säger och föreslår för åtgärder som behöver göras
              för att nå målen till 2020. Det är ju därför direktivet har kommit.
              Vi antog det 2009 när vi antog våra 2020-mål. Då antog vi målet
              om minskad energianvändning fram till 2020. EU-kommissionen insåg
              att det inte skulle gå. Inget land skulle klara av uppgiften.
              Det är därför direktivet kommer nu. Det finns de som gör bedömningen
              att det faktiskt inte var speciellt bra. Lise Nordin hänvisar
              till en grupp.
            </seg>
          </u>
          <note type="speaker" n="f8287e25">
            Anf. 35 MATS ODELL (KD) replik:
          </note>
          <u who="mats_odell_60393f" xml:id="i-1c864ce708b52262-3" n="b1da5a23">
            <seg n="7839ad06">
              Fru talman! Det har varit en intressant och klargörande debatt.
              Mycket är repriser från tidigare, men icke desto mindre.
            </seg>
            <seg n="517f4b6d">
              Man känner också igen Kent Persson, som inte har särskilt stor
              tilltro till den så kallade marknaden. Den är ju resultatet, den
              sammanlagda effekten, av det vi efterfrågar och det andra bjuder
              ut.
            </seg>
            <seg n="251f820a">
              Det är klart att slopandet av CO2-skatten på kraftvärme handlar
              om att det faktiskt ska gå att sälja den el som kommer fram vid
              kraftvärmeproduktion – en icke oväsentlig del av deras verksamhet,
              eller hur? Men sådant kan man bortse från om man inte tycker att
              marknaden har någon funktion utan tycker att andra regleringar
              ska styra tillgång och efterfrågan.
            </seg>
            <seg n="a7808ac4">
              Sedan underkänner Kent Persson hela systemet med utsläppsrätter,
              såvitt jag förstår. Jag medger att det finns stora brister i det
              nuvarande systemet som har framkommit bland annat genom att det
              har varit framgångsrik energieffektivisering. Det har kommit fram
              mycket. Men framför allt är det på grund av lågkonjunkturen.
            </seg>
            <seg n="e1c2957e">
              Fru talman! Jag är glad över det förslag som kommissionen nu
              har ute på remiss och som handlar om ett system för att balansera
              tillgången på utsläppsrätter. När jag läste detta kom jag att
              tänka på arbetet med att tillskapa en självständig riksbank, alltså
              ett system som på något sätt i slutändan korrigerar och ser till
              att det är förutsägbart hur mycket utsläppsrätter det kommer att
              finnas och vad priserna på dem kommer att vara. En sådan utveckling
              bejakar jag. Jag tror att den skulle ha en mycket positiv inverkan.
              Det skulle kunna vara en punkt där Kent Persson och jag skulle
              kunna enas.
            </seg>
          </u>
          <note n="9d642465">
            Överläggningen var härmed avslutad.
          </note>
          <note n="03688115">
            8 § Svar på interpellation 2013/14:412 om en nationell strategi
            för MOOC
          </note>
          <note type="speaker" n="6e340271">
            Anf. 36 Utbildningsminister JAN BJÖRKLUND (FP):
          </note>
          <u who="unknown" xml:id="i-c39e73a6fe612b12-0" n="838c4b3b">
            <seg n="191fedab">
              Fru talman! Thomas Strand har frågat mig om jag är beredd att
              arbeta för en nationell strategi för hur svenska lärosäten ska
              förhålla sig till MOOC och om jag är beredd att ge Universitets-
              och högskolerådet i uppdrag att tillsammans med lärosätena påbörja
              ett utvecklingsarbete för en öppen utbildningskultur via MOOC
              i Sverige.
            </seg>
            <seg n="60beecce">
              Inledningsvis vill jag säga att den öppna utbildningskultur som
              interpellanten efterfrågar redan finns hos svenska universitet
              och högskolor. Under de senaste tio åren har antalet utbildningar
              på distans, inklusive renodlat nätbaserade kurser, ökat kraftigt.
              Utbildning på distans gör det möjligt för studenter att studera
              kurser som inte ges på den egna bostadsorten och ger personer
              med förankring på arbetsmarknaden möjlighet att fort- och vidareutbilda
              sig inom högskolan. Detta främjar det livslånga lärandet. Samtidigt
              har många av utbildningarna på distans haft en låg prestationsgrad
              och uppvisat bristande kvalitet. Det är därför viktigt att utbildningsutbudet
              på distans är relevant och håller hög kvalitet för att studenterna
              ska ges möjlighet till högkvalitativa utbildningar oavsett bostadsort.
            </seg>
            <seg n="924f4d59">
              Den nya formen av öppen nätbaserad utbildning, så kallade MOOC:s,
              Massive Open Online Courses, har ökat under de senaste fem åren.
              Några svenska universitet planerar att starta sådan utbildning.
              Med MOOC:s ökar möjligheterna att nå ut med svensk högskoleutbildning
              till många. Men det finns också svårigheter som man ska peka på
              till följd av utvecklingen. Prestationsgraden på öppen nätbaserad
              utbildning är ofta mycket låg, inte sällan under 10 procent. Det
              finns således ett antal frågor som behöver undersökas närmare,
              till exempel reglerna för tillgodoräknande av kurser och studenternas
              rättssäkerhet. Regeringen beslutade i början av april att en särskild
              utredare, nämligen universitetskansler Lars Haikola, ska utreda
              frågor som berör högskolans utbildningsutbud. En av de frågor
              som utredaren ska titta närmare på är vilka möjligheter och eventuella
              hinder det finns för ett införande av så kallade MOOC:s i svensk
              högskola i relation till den internationella utvecklingen. Utredaren
              Haikola ska i sitt uppdrag samråda med lärosäten och med övriga
              berörda högskolemyndigheter, inklusive Universitets- och högskolerådet.
              Uppdraget ska redovisas under hösten 2015. Det utvecklingsarbete
              som Thomas Strand efterfrågar i sin interpellation har regeringen
              således redan påbörjat.
            </seg>
          </u>
          <note type="speaker" n="61d7a51a">
            Anf. 37 THOMAS STRAND (S):
          </note>
          <u who="thomas_strand_7e1b27" xml:id="i-5348bc42ef54960e-0" n="1c9b66e6">
            <seg n="be725d4d">
              Fru talman! Jag vill börja med att tacka utbildningsministern
              för svaret. Naturligtvis är det positivt att regeringen nu har
              fattat beslut om att utreda frågan om MOOC, Massive Open Online
              Courses. Men det har suttit långt inne, vill jag påstå. Redan
              för ett år sedan drev vi socialdemokrater denna fråga. Vår utbildningspolitiske
              talesperson, Ibrahim Baylan, skrev då följande i Upsala Nya Tidning:
              Regeringen bör därför snarast ge Universitets- och högskolerådet
              i uppdrag att tillsammans med lärosätena påbörja utvecklingsarbetet
              för en öppen utbildningskultur och MOOC i Sverige. Sverige ska
              inte bara följa utvecklingen – Sverige skulle kunna leda den.
            </seg>
            <seg n="3cbd4b28">
              Men fram till nu har det varit ganska tyst från utbildningsministern
              vad gäller just frågan om MOOC. Jag googlade på begreppet MOOC
              och Jan Björklund men fann inget särdeles matnyttigt. Jag var
              nyfiken på om utbildningsministern under den senaste tiden signalerat
              ett nyvaknat intresse för frågor kring det digitaliserade lärandet.
              Utbildningsministern har inte gjort sig känd för att gå i bräschen
              för en nationell it-strategi för skolan. Han har till och med
              motarbetat en nationell it-strategi för skolan, tills alldeles
              nyligen då utbildningsministern gjorde en kovändning och meddelade
              att det ska bli en it-strategi för skolan. Till detta kommer att
              jag tycker att utbildningsministern har behandlat distansutbildning
              i högskolan på ett styvmoderligt sätt och gjort neddragningar
              inom detta område.
            </seg>
            <seg n="45fbd835">
              Därför var jag lite nyfiken på hur utbildningsministern ser på
              MOOC, om han har samma hållning till MOOC som till vikten av en
              it-strategi i skolan och hur han ser på distansutbildningar. Nu
              har utbildningsministern en chans att delge sin vision och sina
              tankar om vad MOOC kan innebära för det svenska samhället och
              för de svenska lärosätena.
            </seg>
            <seg n="c8a0c203">
              Det är intressant att utbildningsministern nu sjösätter en utredning
              kring den svenska högskolan med tanke på att han tidigare har
              avfärdat vårt förslag från Socialdemokraterna om en parlamentarisk
              utredning av det svenska högskolelandskapet. Nu backar utbildningsministern
              även i den frågan och ger oss socialdemokrater rätt.
            </seg>
            <seg n="3c2370f9">
              Man kan inte beskylla utbildningsministern eller regeringen för
              att hasta i frågan. Redan för över ett år sedan drev vi och många
              andra den frågan. Nu kom förslag på en utredning i början av april
              som beslutats av regeringen. Förslagen ska presenteras den 15
              oktober 2015. Sedan vidtar en remissomgång, och därefter ska en
              ny regering presentera ett beslut i frågan. Då är vi framme någon
              gång på senvåren 2016, i bästa fall.
            </seg>
            <seg n="ffa455c4">
              Man kan alltså säga att det inte går snabbt. Det är synd att
              frågan har hamnat i långbänk. Man skulle ganska snabbt ha kunnat
              agera i frågan och gjort som vi tyckte redan för ett år sedan
              och börjat ett utvecklingsarbete.
            </seg>
            <seg n="bc2732d1">
              Jag vill fråga utbildningsministern om följande: Vilka möjligheter
              ser han med MOOC? Vad är visionen? Tror han att vi behöver en
              nationell strategi för MOOC i Sverige?
            </seg>
          </u>
          <note type="speaker" n="8f89a4ed">
            Anf. 38 Utbildningsminister JAN BJÖRKLUND (FP):
          </note>
          <u who="unknown" xml:id="i-c39e73a6fe612b12-1" n="838c4b3b">
            <seg n="50b824b8">
              Fru talman! Det finns en skillnad mellan Thomas Strand och mig,
              och det är att Thomas Strand tror att om inte utbildningsministern
              pekar med hela handen sker det ingenting på svenska universitet.
              Det är faktiskt precis tvärtom i verkligheten. Utvecklingen har
              pågått i flera år. Till och med innan Socialdemokraterna skrev
              en artikel i Upsala Nya Tidning pågick denna utveckling. Det är
              otroligt. Universitet och lärosäten i Sverige har haft distansundervisning
              under lång tid och utvecklar den hela tiden och funderar på hur
              den ska bli bättre.
            </seg>
            <seg n="316eeccf">
              Begreppet MOOC fick en väldig fart i och med att Harvard lanserade
              det för ett par år sedan, inte förra året – det var faktiskt i
              USA det lanserades och inte i UNT. Då började alla diskutera detta,
              som interpellanten skriver.
            </seg>
            <seg n="bc61b1e3">
              Jag tror inte att Utbildningsdepartementet bör dirigera utvecklingen
              i högskolan. Syftet med att tillsätta en utredning är inte att
              få fart på utvecklingen, som redan är i gång med full fart, utan
              att fundera över om det finns legala frågor som behöver regleras
              och om det finns andra statliga beslut som särskilt behöver fattas.
              Men utbildning online förekommer hela tiden utan att riksdag och
              regering fattar några beslut. Just i detta nu finns det studenter
              som pluggar online.
            </seg>
            <seg n="2dd7fcdc">
              Men detta väcker frågor till exempel kring hur examinationer
              ska gå till. Inom de utbildningar som hittills är utlagda inom
              konceptet MOOC, exempelvis i USA, går det inte att ta examen på
              nätet, utan det är andra typer av kurser som ligger utlagda. Det
              kanske kan vara samma typer av kurser, men det går inte att avlägga
              examen, vilket är en kraftig begränsning. Ska en utbildning ha
              ett verkligt och relevant värde på arbetsmarknaden, åtminstone
              som det fungerar nu, måste man också titta på och reglera frågor
              kring examination. Ett av syftena med utredningen är naturligtvis
              att titta på det och hur det skulle kunna gå till.
            </seg>
            <seg n="391eef45">
              Interpellanten skriver i sin interpellation att detta är en möjlighet
              att ytterligare flytta fram positionerna vad gäller lärande. Han
              skriver också: Vi vet inte exakt vart denna utveckling kommer
              att föra oss. Jag delar helt denna attityd. Det här är spännande,
              men i dag tror jag inte att någon kan formulera exakt hur det
              kommer att utvecklas. Det är en utveckling som pågår, och vi får
              se vart den leder. Vi stimulerar den gärna och funderar över regelverk.
              Men exakt vad som är de lämpliga avvägningarna är för tidigt att
              säga. Utvecklingen går snabbt.
            </seg>
          </u>
          <note type="speaker" n="0ff02a7d">
            Anf. 39 THOMAS STRAND (S):
          </note>
          <u who="thomas_strand_7e1b27" xml:id="i-5348bc42ef54960e-1" n="1c9b66e6">
            <seg n="8d7dfda5">
              Herr talman! Jag tror att det är viktigt att en utbildningsminister
              är tydlig och säger sin mening när det gäller något som är banbrytande.
              Jag vill nog påstå att MOOC är något som hör framtiden till. Det
              är flera aktörer och debattörer som har efterlyst vad politiker
              tycker i den här frågan. Vi har därför satt ned foten och sagt
              att vi behöver en nationell strategi för MOOC.
            </seg>
            <seg n="e1f8816f">
              Nu var det väl Stanford som hade den första MOOC-kursen, som
              jag tror lockade 160 000 deltagare. Sedan har flera hakat på.
              Även i Sverige har vi en del lärosäten som är på gång. Nu i höst
              startar Karolinska Institutet fyra kurser i MOOC, tror jag att
              det är. Det händer alltså saker, och det är inte oviktigt vad
              utbildningsministern tycker i frågan.
            </seg>
            <seg n="4907ae26">
              Det här är mer än distansutbildning. Det rör lärosätena och hör
              givetvis till högskolesfären. Men det öppnar också andra möjligheter
              vad gäller det livslånga lärandet. Det öppnar helt nya dörrar.
              Vem som helst som vill och har möjlighet kan via nätet ta del
              av bra undervisning och få ny kunskap och kompetens. Det är det
              här som är det spännande. Jag tror att det kan vara utvecklande
              för våra svenska lärosäten. Det är inget hot. Tvärtom kan det
              vara något som vitaliserar och hjälper oss att flytta fram positionerna.
            </seg>
            <seg n="3aff0d8c">
              Som jag skrev i min interpellation är det svårt att veta exakt
              vad som kommer att hända. Men jag tror att MOOC kan vara ett sätt
              att vidga folkbildningen i Sverige. Här kan man gå in på nätet
              och delta i en kurs. Det kräver inte att man har en viss behörighet,
              inte nu i alla fall. Man kan vara med och studera och visa att
              man vill ta del av undervisningen. Sedan är det givetvis så att
              det måste relateras till högskoleutbildning; där håller jag med
              utbildningsministern. Men det öppnar nya möjligheter för att nya
              personer som vill studera på högskolenivå ska kunna göra det.
            </seg>
            <seg n="81e2e4c9">
              Jag tror också att detta kan höja kvaliteten inom högre utbildning
              i Sverige. Nu kan svenska studenter genom MOOC ta del av de bästa
              föreläsarna och föreläsningarna i hela världen. Svenska universitet
              och högskolor kan då samverka med andra universitet och högskolor
              i världen och göra gemensamma kurser. Då kan duktiga svenska lärare,
              professorer och forskare vara med och sprida kunskap. På så sätt
              lyfter vi fram de svenska högskolorna och lärosätena i världen.
            </seg>
            <seg n="f36c60e6">
              Jag tror att det här leder till att vi får mer fördjupning genom
              att lärare kan få mer tid för att handleda, undervisa och hjälpa
              studenterna. Men det har också att göra med företagen i Sverige
              och kompetensutvecklingen. Helt plötsligt kan man utifrån sina
              egna förutsättningar ta del av fördjupad kunskap som är ett lyft
              även för företag och näringsliv.
            </seg>
            <seg n="355d78c5">
              Här finns stora möjligheter. Det är därför vi har drivit frågan
              om att vi behöver ha en nationell strategi för MOOC. Utbildningsministern
              har inte gått i bräschen för it i den svenska skolan utan varit
              negativ till en nationell it-strategi för skolan, även om utbildningsministern
              nu ändrat sig och gjort en kovändning. Det får inte bara vara
              så att det är under galgen som man nu ska utvärdera den här frågan.
              Här gäller det att vara tydlig, sätta ned foten och säga att vi
              behöver en nationell strategi för MOOC i Sverige. Det efterlyser
              jag. Jag hör inte riktigt det från utbildningsministern.
            </seg>
          </u>
          <note type="speaker" n="8992c938">
            Anf. 40 Utbildningsminister JAN BJÖRKLUND (FP):
          </note>
          <u who="unknown" xml:id="i-c39e73a6fe612b12-2" n="838c4b3b">
            <seg n="e96beef3">
              Herr talman! Vi gör samma analys av utvecklingen, tror jag. Den
              är spännande, men vi vet inte riktigt vart den bär oss. När Thomas
              Strand sedan blir riktigt entusiastisk finns det inte ett enda
              problem i högskole- och universitetssektorn som inte ska lösas
              med hjälp av MOOC.
            </seg>
            <seg n="588e2d24">
              Utvecklingen är på gång, och vi får se vart den för oss. Det
              är lätt att se möjligheter, men det är också lätt att se svårigheter.
              Det är därför vi behöver fördjupa kunskaperna. Men flera av lärosätena
              i Sverige är på gång att anamma konceptet och pröva sig fram,
              och de kommer alltid att vara före statliga utredningar. De ligger
              i framkanten med känselspröten och känner vad som funkar och inte
              funkar, hur studenterna reagerar och så. Jag tycker att det är
              bra.
            </seg>
            <seg n="d31ac7c2">
              Det finns en otrolig förkärlek för nationella strategier hos
              Socialdemokraterna. För allting ska det finnas ett särskilt dokument
              som kallas nationell strategi. På så sätt tror man sig kunna påverka
              utvecklingen allra mest. Jag är inte så säker på det.
            </seg>
            <seg n="b02eaaf5">
              Jag tycker att det är bra att universitetskanslern nu har fått
              ett uppdrag att ordentligt gå igenom förutsättningarna för hur
              MOOC skulle kunna utvecklas i Sverige och ta fram en analys och
              förslag på området. Vi får se vart det leder. Utvecklingen är
              på gång för länge sedan, oavsett statliga utredningar. Den sker
              därför att det finns en efterfrågan och för att det finns lärosäten
              som erbjuder detta efter amerikansk förebild.
            </seg>
            <seg n="18c050cf">
              Det finns flera fördelar som Thomas Strand anger. Den utmaning
              som Thomas Strand konsekvent undviker att nämna är att erfarenheten
              är att genomströmningen är enormt låg. Det är mindre än 10 procent
              som går igenom utbildningarna. Det krävs en väldig självdisciplin
              hos den som pluggar. Det finns väldigt lite av interaktivitet
              mellan lärare och student. Det är utmaningen i det hela. För en
              del studenter och studerande är det säkert helt rätt metod, men
              inte för alla.
            </seg>
          </u>
          <note type="speaker" n="a547cd9b">
            Anf. 41 THOMAS STRAND (S):
          </note>
          <u who="thomas_strand_7e1b27" xml:id="i-5348bc42ef54960e-2" n="1c9b66e6">
            <seg n="70a7cef5">
              Herr talman! Jag märker på utbildningsministern att han ofta
              kommer tillbaka till problem och hinder i de här frågorna. Jag
              håller med om att det finns saker som man måste utreda och som
              kan vara problematiska. Men för mig är det ändå en stor möjlighet
              att ha MOOC i Sverige. Det är en möjlighet för många människor,
              studenter, företag och näringsliv och en folkbildande insats.
            </seg>
            <seg n="09c5eba9">
              Jag skulle i mitt sista anförande vilja citera Nabil Zary, som
              är universitetslektor och ansvarig för MOOC-kurserna på KI. Han
              säger i tidningen Curie: Det har länge pratats om utbildning på
              nätet, men nu händer det på riktigt och universitetsvärlden kommer
              att förändras på sikt. Då ska Sverige vara med vid frontlinjen;
              bevaka och påverka. – – – Det handlar om ett livslångt lärande-perspektiv.
              Det här är ett utvecklingsprojekt där vi vinner kunskap tillbaka
              till den vanliga utbildningen, och kan hitta former för bra fortbildning
              till tidigare studenter samtidigt som vi tar ett viktigt socialt
              ansvar. Det är det anslaget som tilltalar mig. Det handlar om
              att se möjligheterna och visionerna.
            </seg>
            <seg n="3856f027">
              Jag är glad över att vi har den här debatten och att utbildningsministern
              efter ett år ändå har lyssnat på Socialdemokraterna och andra
              och tillsatt en utredning. Nu är det val till hösten, och vi kommer
              sedan förhoppningsvis att ha en ny regering som kan sätta ned
              foten och säga att vi måste ha en nationell strategi för MOOC
              i Sverige.
            </seg>
          </u>
          <note type="speaker" n="49ddfa49">
            Anf. 42 Utbildningsminister JAN BJÖRKLUND (FP):
          </note>
          <u who="unknown" xml:id="i-c39e73a6fe612b12-3" n="838c4b3b">
            <seg n="1b64080d">
              Herr talman! Tack för interpellationen, Thomas Strand! Det är
              en spännande utveckling med MOOC i universitetsvärlden för utbildningar.
              Utvecklingen är i full gång. Jag kanske skulle akta mig för att
              säga att utvecklingen nu sätter i gång. Den har varit i gång i
              över tio år med akademiska utbildningar på nätet. Flera svenska
              lärosäten har hållit på långt innan Socialdemokraterna tog sitt
              initiativ. Mittuniversitetet och Högskolan i Dalarna är två lärosäten
              bland många som har ganska omfattande distansundervisning.
            </seg>
            <seg n="549adc67">
              Sverige är redan ledande på detta område, och jag tycker att
              det är bra. Vi ska fortsätta att vara ledande. Det är bland annat
              därför som vi tillsätter utredningen där universitetskanslern
              ska titta på detta. Vi får se vad det leder fram till. Det är
              utan tvekan en spännande utveckling. Att det dock inte är så att
              all undervisning på universitet skulle kunna ske i form av MOOC
              tror jag till om med Thomas Strand tycker. Han skrev att det finns
              plats för campusstudier också i fortsättningen. Det är jag helt
              övertygad om att det gör.
            </seg>
            <seg n="66bd9f23">
              Man får passa sig för att säga: Nu ska alla göra så här. Detta
              passar en viss grupp studenter. Erfarenheten från både de distansutbildningar
              vi själva har och MOOC internationellt är att väldigt många studenter
              börjar men slutför inte studierna därför att det kräver en väldigt
              hög självdisciplin att studera via nätet. Därför tror jag att
              vi ska vara klara över att utvecklingen är spännande men att det
              kommer att behövas även campusstudier också i framtiden. Men MOOC
              är spännande, och utvecklingen rullar på för fullt.
            </seg>
          </u>
          <note n="9d642465">
            Överläggningen var härmed avslutad.
          </note>
          <note n="30434759">
            9 § Svar på interpellation 2013/14:413 om tidsbegränsade anställningar
            vid lärosätena
          </note>
          <note type="speaker" n="07aba0be">
            Anf. 43 Utbildningsminister JAN BJÖRKLUND (FP):
          </note>
          <u who="unknown" xml:id="i-c39e73a6fe612b12-4" n="838c4b3b">
            <seg n="962425b1">
              Herr talman! Thomas Strand har frågat mig vilka åtgärder jag
              är beredd att vidta för att minska den stora andelen tidsbegränsade
              anställningar vid landets lärosäten. Vidare har Thomas Strand
              frågat om jag är beredd att riva upp och göra om den reglering
              av meriteringsanställningar som regeringen gjort så att den ger
              rätt till prövning för tillsvidareanställning och kan utgöra en
              verklig förutsättning för karriärvägar i akademin.
            </seg>
            <seg n="92e505b4">
              Inledningsvis vill jag säga att det är av yttersta vikt att återväxten
              av forskare säkras för att också säkra kvaliteten på svensk forskning.
              Det behövs tydliga karriärvägar för yngre forskare för att akademin
              ska vara attraktiv. Jag håller med Thomas Strand om att det är
              viktigt att unga forskare ges ökade möjligheter till fortsatt
              forskning och meritering. Regeringen har också initierat ett antal
              insatser just med denna inriktning.
            </seg>
            <seg n="56fd7924">
              Några exempel på sådana insatser är att de årliga anslagen till
              universitet och högskolor för forskning och forskarutbildning
              beräknas att öka med 2,4 miljarder under perioden 2009–2016 i
              enlighet med regeringens två forskningspropositioner. Vidare har
              Vetenskapsrådets resurser ökat med 50 miljoner kronor per år för
              att ge bidrag till rekrytering av framstående yngre forskare.
              Medlen ska vara ett stöd för fortsatt anställning som inledning
              till en tillsvidareanställning vid ett svenskt lärosäte. Regeringen
              har även vidtagit ett antal åtgärder för att skapa likvärdiga
              förutsättningar och stärka de studiesociala villkoren för doktorander
              vid statliga universitet och högskolor.
            </seg>
            <seg n="c04a2cac">
              Genom en ändring i högskoleförordningen har det införts en möjlighet
              att anställa lärare på meriteringsanställningar i som längst fyra
              år. Syftet är att ge en forskare efter postdoktorandanställning
              möjlighet att meritera sig ytterligare för att kunna bygga upp
              ett eget forskningsområde med en egen forskargrupp.
            </seg>
            <seg n="840f790b">
              Regeringen följer noga utvecklingen i frågan och kommer att göra
              en översyn som innefattar kartläggning och analys av meriteringsanställningen
              i syfte att analysera behov av justeringar för att fortsatt stärka
              den framtida återväxten av forskare. Utgångspunkten är därvid
              de meriteringsanställningar som finns i dag och vars syfte är
              att skapa tydligare ingångsanställningar och bra möjligheter till
              meritering och utveckling för yngre forskare, såväl för kvinnor
              som för män.
            </seg>
            <seg n="3aeaf230">
              Meriteringsanställningarna ska inte följas av ytterligare tidsbegränsade
              anställningar utan är ett led i att skapa rimliga villkor och
              förutsägbarhet för yngre forskare, vilket innebär att det efter
              en sådan anställning bör följa en prövning av förutsättningarna
              för en tillsvidareanställning.
            </seg>
          </u>
          <note type="speaker" n="6b5e39b8">
            Anf. 44 THOMAS STRAND (S):
          </note>
          <u who="thomas_strand_7e1b27" xml:id="i-e1ce65e21e474655-0" n="1c9b66e6" next="i-a3164ec8640cdc2d-0">
            <seg n="f5960cf6">
              Herr talman! Jag vill börja med att tacka utbildningsministern
              för svaret. Jag kan konstatera att utbildningsministern håller
              med mig om vikten av att unga forskare ges ökade möjligheter till
              fortsatt forskning och meritering. Det är bra.
            </seg>
            <seg n="f2744a75">
              Däremot är jag förvånad över att utbildningsministern inte delar
              mitt bekymmer angående den stora andelen tidsbegränsade anställningar
              vid våra lärosäten. Inte med ett enda ord berör utbildningsministern
              att det finns så många tidsbegränsat anställda vid lärosätena.
            </seg>
            <seg n="2697ea6d">
              Antalet tidsbegränsade anställningar bland forskande och undervisande
              personal på landets lärosäten ligger skyhögt över arbetsmarknaden
              i stort. Omkring var tredje universitetslärare är i dag tidsbegränsat
              anställd.
            </seg>
            <seg n="40166fc0">
              Ingen gillar nuvarande tingens ordning. Studenter, doktorander,
              forskare och Sveriges universitetslärarförbund har höjt sina röster.
              Även lärosätena själva inser att detta är ett stort problem. Nu
              senast var det åtta ledamöter vid Kungliga Vetenskapsakademien
              som i Dagens Nyheter skrev: Dåliga jobbvillkor gör att Sverige
              tappar elitforskare.
            </seg>
            <seg n="2c04a33d">
              Utbildningsministerns tystnad är förbryllande med tanke på den
              skrivelse som Europeiska kommissionen lämnade till regeringen
              den 27 mars i år. Kommissionen vill ha regeringens förslag på
              hur man har för avsikt att förändra LAS så att det blir stopp
              för att kunna stapla visstidsanställningar på varandra. Det är
              andra gången som regeringen får kritik från EU i samma ärende.
              Risken är uppenbar att Sverige hamnar i EU-domstolen om man inte
              agerar.
            </seg>
            <seg n="57f794ad">
              Tyvärr ger inte heller utbildningsministern något klart besked
              om regeringen är beredd att riva upp och göra om den reglering
              av meriteringsanställningar som gjordes 2012. Här tycker jag att
              svaret blir lite luddigt från utbildningsministern. Han säger
              att regeringen ska följa utvecklingen och att det kommer att göras
              en analys i syfte att analysera behoven av förändringar. Jag tycker
              att det blir lite svävande vad utbildningsministern egentligen
              säger.
            </seg>
            <seg n="b334e156">
              Sulf, Sveriges universitetslärarförbund, har tagit fram nya siffror
              för 2013. De visar att antalet biträdande lektorer snarast minskat
              mellan 2012 och 2013 från 353 helårspersoner till 340 helårspersoner
              2013. Det är bara en dryg procent som i dag har något som skulle
              kunna betecknas som meriteringsanställning i Sverige.
            </seg>
          </u>
          <note n="dc59daa2">
            I oktober 2013 hade sådana stora forskningstunga lärosäten som
            Helsingforss universitet bara 13 personer anställda som biträdande
            lektorer, Lunds universitet 29 personer och Uppsala universitet
            30. Landets mest forskningsintensiva lärosäte KI hade ingen person
            anställd i karriärväg med rätt till prövning.
          </note>
          <u who="thomas_strand_7e1b27" xml:id="i-a3164ec8640cdc2d-0" n="1c9b66e6" prev="i-e1ce65e21e474655-0">
            <seg n="073bfc01">
              De meriteringsanställda som SCB karakteriserar är således försvinnande
              få. Räknar vi in postdoktorer och forskarstudenter är det omkring
              10 procent av den forskande undervisande personalen som har en
              meriteringsanställning.
            </seg>
            <seg n="951677c6">
              Jag tycker att det är beklagligt att utbildningsministern inte
              lovar att göra om regleringen så att det blir en rätt till prövning
              för tillsvidareanställning. Den finns inte i dag. Den reglering
              som ni gjorde 2012 har förvärrat situationen. Man kan till och
              med stapla visstidsanställningar upp till 16 år på grund av den
              reglering ni gjorde.
            </seg>
            <seg n="82650030">
              Jag är förvånad över att utbildningsministern är tyst vad gäller
              just de många visstidsanställda vid lärosätena. Jag är också förvånad
              över att det inte finns ett löfte om att göra om och göra rätt
              och förändra högskoleförordningen och den meriteringsreglering
              som finns.
            </seg>
          </u>
          <note type="speaker" n="a44fc822">
            Anf. 45 Utbildningsminister JAN BJÖRKLUND (FP):
          </note>
          <u who="unknown" xml:id="i-c39e73a6fe612b12-5" n="838c4b3b">
            <seg n="47ed2894">
              Herr talman! Thomas Strand kan inte ha lyssnat på vad jag svarade.
              Du håller ett inlägg som är helt gripet ur luften. Jag säger precis
              just detta. Jag delar uppfattningen att meriteringsanställningarna
              inte ska följas av ytterligare tidsbegränsade anställningar. Det
              var precis det jag sade.
            </seg>
          </u>
          <note type="speaker" n="57e0987a">
            Anf. 46 THOMAS STRAND (S):
          </note>
          <u who="thomas_strand_7e1b27" xml:id="i-5348bc42ef54960e-3" n="1c9b66e6">
            <seg n="01ed351e">
              Herr talman! Du sade så, och det står i svaret att ni ska följa
              utvecklingen och göra analyser. Men den reglering som ni gjorde
              2012 ger inte rätt till prövning till tillsvidareanställning.
              Det är problemet. Den reglering ni gjorde öppnar ju upp för att
              man kan stapla visstidsanställningar på varandra i upp till 16
              år. Det är ett jättebekymmer.
            </seg>
            <seg n="5486e4b1">
              Jag skulle vara jättenöjd om utbildningsministern nu sade så
              här: Den reglering som vi gjorde blev inte perfekt och bra. Vi
              måste riva upp den, göra om den och se till att det står att man
              efter meriteringsperioden har rätt till prövning för en tillsvidareanställning
              mot tydligt definierade mål.
            </seg>
            <seg n="8a166e50">
              Det säger du inte. Däremot säger du att ni ska analysera och
              följa utvecklingen. Det är en stor skillnad.
            </seg>
            <seg n="5a586b88">
              Jag skulle vilja återvända till den debattartikel som de åtta
              ledamöterna i Vetenskapsakademien nyligen publicerade i Dagens
              Nyheter. De är meriterade och välkända forskare, och de tar upp
              detta problem och skriver följande:
            </seg>
            <seg n="48fbd19d">
              Det största hotet mot Sveriges framtida forskningsförmåga är
              en svag tillväxt av antalet unga forskare i det internationella
              toppskiktet. Vi tar inte tillräckligt väl till vara de unga forskarnas
              potential till nytänkande och kreativitet. I stället går vi miste
              om forskningsbegåvningar som hittar bättre anställnings- och karriärvillkor
              i andra länder. Dessutom är det svårt att rekrytera internationellt
              framstående unga forskare till Sverige.
            </seg>
            <seg n="4ecf20fd">
              De skriver i sin artikel att vi inte har en ordnad karriärväg,
              som man har i andra länder, typ USA, Kanada, Tyskland, Nederländerna,
              Schweiz och Singapore. De har meriteringstjänster på fem år med
              en tydlig rätt till prövning för tillsvidareanställning.
            </seg>
            <seg n="d5b32671">
              Problemet är att ni inte vill föra in i regleringen att det ska
              finnas en rätt till prövning för tillsvidareanställning. Därför
              kan det bli ett abrupt slut efter de fyra åren. Det visar sig
              att den reglering ni gjorde inte har lett till någon framgång,
              utan vi ser en negativ trend. Det är detta som måste förändras.
            </seg>
            <seg n="b130f56b">
              Därför kvarstår min fråga. Jag hörde vad utbildningsministern
              sade, och läste till och med innantill, men det är inte tydligt.
              Varför kan inte utbildningsministern bara säga att det inte blev
              bra och att ni nu ska se till att reglera detta i högskoleförordningen
              så att det blir en automatisk rätt till prövning för tillsvidareanställning
              efter meriteringsanställningen? Man kan diskutera dess längd,
              som nu är fyra år här och fem år i andra länder. Det ska också
              vara så att det till denna meriteringsanställning finns tillräckliga
              finansiella muskler så att det är möjligt att utvecklas som forskare.
            </seg>
            <seg n="83615f52">
              Men frågan kvarstår. Ni ger inte per automatik rätt till prövning.
              Där måste ni tänka om, och där måste ni förändra regleringen så
              att det ges rätt till prövning för tillsvidareanställning.
            </seg>
          </u>
          <note type="speaker" n="175a1941">
            Anf. 47 Utbildningsminister JAN BJÖRKLUND (FP):
          </note>
          <u who="unknown" xml:id="i-c39e73a6fe612b12-6" n="838c4b3b">
            <seg n="1fc4d60e">
              Herr talman! Detta är komiskt. Vi landar i samma slutsats, men
              Thomas Strand måste upprätthålla en skillnad i debatten. Därför
              påstår han att jag inte säger saker som jag faktiskt säger. Jag
              säger i klartext att vi ska ha en rätt till prövning efter meriteringsanställning.
              Det står i svaret.
            </seg>
            <seg n="a49cf1a8">
              Men vi ska inte riva upp meriteringsanställning. Socialdemokraterna
              röstade ju emot meriteringsanställning – det var fel. Det är klart
              att vi måste ha meriteringsanställning. Men efter det ska det
              ske en rätt till prövning. Det står i sista raden i svaret att
              det ska följa en prövning av förutsättningarna för en tillsvidareanställning.
            </seg>
            <seg n="60fb305c">
              Det betyder inte, som Thomas Strand slant på här, att det finns
              en rätt att få en tillsvidareanställning. Det gör det inte, utan
              det är en prövning för tillsvidareanställning. Jag delar den uppfattningen.
              Därför behöver den författningsmässiga regleringen med största
              sannolikhet kompletteras. Den ska inte rivas upp, för meriteringsanställning
              är bra. Men det behöver följa en rätt till prövning.
            </seg>
            <seg n="e71b5cbc">
              Skälen för detta är att Sverige ska vara en attraktiv forskarnation.
              Vi ska ha förutsättningar för attraktiva anställningsvillkor.
              Men det är en balansgång. Det är inte så att alla som räcker upp
              handen har rätt att bli fast anställda som forskare i Sverige,
              utan det ställs väldigt höga krav på de personer som ska få en
              tillsvidareanställning som forskare.
            </seg>
            <seg n="57b7c3cf">
              Det sker en omfattande prövning, och den sker i omgångar. Först
              ska man disputera, sedan ska man ha en postdoktorstjänst och så
              ska man ha meriteringsanställning. Men sedan ska man ha rätt till
              prövning. Problemet i dag är att väldigt många lärosäten missbrukar
              lagstiftningen på det sätt som Thomas Strand beskriver. Dessa
              personer staplas långt upp i 40–45-årsåldern och får hanka sig
              fram på tillfälliga projektanställningar. Det är det som är problemet.
            </seg>
            <seg n="d657a6bd">
              Det är klart att detta kommer att leda till en författningsmässig
              förändring, men först måste man analysera exakt hur det ska se
              ut. Men innebörden är precis den som står här: Meriteringsanställningarna
              ska inte följas av ytterligare tidsbegränsade anställningar. Efter
              en sådan anställning ska det följa en prövning av förutsättningarna
              för en tillsvidareanställning.
            </seg>
            <seg n="bbc88814">
              Det är regeringens besked. Där uppfattar jag att vi är eniga.
            </seg>
          </u>
          <note type="speaker" n="4311dea7">
            Anf. 48 THOMAS STRAND (S):
          </note>
          <u who="thomas_strand_7e1b27" xml:id="i-5348bc42ef54960e-4" n="1c9b66e6">
            <seg n="c2d3aa3f">
              Herr talman! Det är bra att vi får den här debatten för att klargöra
              situationen. Om jag nu tolkar utbildningsministern rätt menar
              han att den reglering som gjordes 2012 ska göras om, även om utbildningsministern
              inte tar de orden i sin mun, så att det läggs till och blir tydligt
              att den som har en meriteringsanställning får rätt till prövning
              mot en tillsvidareanställning med definierade, tydliga mål. Var
              och en ska ha den rätten, och det ska skrivas in i förordningen.
            </seg>
            <seg n="5cfd625e">
              Ska jag uppfatta att det är det utbildningsministern menar nu,
              så att det inte bara är vackra ord? Här står det att det bör följa
              en prövning. Jag tycker att det ska stå att det ska följa en prövning.
            </seg>
            <seg n="3b4f88e1">
              Det är den här frågan som vi måste borra lite i, och jag ska
              noga följa den. Är det så att utbildningsministern nu håller med
              mig om att den reglering ni gjorde 2012 inte var till fyllest
              och inte blev så bra som ni hade tänkt er? Den blev egentligen
              ett misslyckande, för man får inte en automatisk rätt till prövning
              för tillsvidareanställning. Jag säger inte att alla ska få en
              tillsvidareanställning, för man ska prövas mot tydliga och väl
              definierade mål. Men man ska veta att man har rätten att prövas
              mot en tillsvidareanställning, och det har man inte i dag.
            </seg>
            <seg n="9f7895f7">
              Den reglering ni gjorde 2012 uppfyller inte de kraven. Då tycker
              jag att ministern ska säga: Den reglering vi gjorde 2012 var inte
              perfekt och bra, och vi ska komplettera den så att man får rätt
              till prövning för tillsvidareanställning. Då är jag nöjd.
            </seg>
          </u>
          <note type="speaker" n="3e826684">
            Anf. 49 Utbildningsminister JAN BJÖRKLUND (FP):
          </note>
          <u who="unknown" xml:id="i-c39e73a6fe612b12-7" n="838c4b3b">
            <seg n="1849ba0a">
              Herr talman! Vi har från regeringens sida redan offentligt redovisat
              vår position i denna fråga, och Sulf är väldigt nöjt över den
              positionen – om det nu är det som räknas. Det är otrygga anställningar
              på alltför många lärosäten i Sverige, och man staplar tillfälliga
              anställningar på varandra.
            </seg>
            <seg n="350fe529">
              Det är ingenting som inträffade 2012, utan det har varit så i
              alla tider, eller i alla fall i modern tid, att projektanställningar
              har staplats på varandra för yngre forskare.
            </seg>
            <seg n="7edd7255">
              Låt mig säga att det inte bara är det att det skapar en bristande
              attraktivitet för forskarspåret. Ibland kommer storföretag och
              erbjuder forskarna en fast anställning, dessutom med högre lön,
              och så försvinner de från akademin. Det finns också en klar jämställdhetsaspekt
              med de tillfälliga projektanställningarna. Ett problem är att
              unga kvinnor i familjebildande ålder oftare hoppar av denna typ
              av anställningar, och det bidrar till att rekryteringen av framtida
              professorer blir obalanserad när det gäller kvinnor och män.
            </seg>
            <seg n="6d6fc771">
              Ja, det finns behov av att komplettera dagens regelverk. Meriteringsanställning,
              som Socialdemokraterna röstade emot 2012, tycker jag att vi måste
              ha kvar. Det måste finnas kvar en lagreglerad meriteringsanställning,
              men efter det ska det finnas rätt till prövning. Svaret på den
              frågan är ja.
            </seg>
          </u>
          <note n="9d642465">
            Överläggningen var härmed avslutad.
          </note>
          <note n="f0592d51">
            10 § Svar på interpellation 2013/14:421 om utvecklingen på fritidshemmen
          </note>
          <note type="speaker" n="20881295">
            Anf. 50 Utbildningsminister JAN BJÖRKLUND (FP):
          </note>
          <u who="unknown" xml:id="i-c39e73a6fe612b12-8" n="838c4b3b">
            <seg n="0edba99a">
              Herr talman! Monica Green har frågat mig vad jag avser att göra
              för att minska antalet barn per fritidsgrupp, vad jag avser att
              göra för att öka antalet fritidspedagoger samt vad jag avser att
              göra för att höja kvaliteten på fritidshemmen.
            </seg>
            <seg n="9d0a0049">
              De kvalitetsbestämmelser som finns för fritidshemmens verksamhet
              ska följas. I skollagen och i läroplanen för grundskolan, förskoleklassen
              och fritidshemmet anges bland annat att utbildningen i fritidshemmen
              ska stimulera elevernas utveckling och lärande och erbjuda eleverna
              en meningsfull fritid och rekreation. Enligt gällande rätt ska
              eleverna erbjudas en god miljö för sitt lärande och sin utveckling.
            </seg>
            <seg n="a59ac209">
              Staten har uppfyllt sitt ansvar avseende reglering och tillsyn,
              vilken bedrivs av Statens skolinspektion. Huvudmännen ska fullgöra
              sitt åtagande att följa skollagens och läroplanens reglering och
              därmed se till att verksamheten i fritidshemmet håller god kvalitet.
              Det är huvudmannens och rektors ansvar att anpassa elevgruppernas
              sammansättning så att omsorgen och det pedagogiska uppdraget kan
              tillgodoses, liksom att följa upp och utvärdera gruppernas sammansättning
              och storlek.
            </seg>
            <seg n="4e1dd273">
              I den nya lärarutbildningen finns en tydlig profilering mot arbete
              i fritidshem, som numera är en egen inriktning inom grundlärarexamen.
              Fritidspedagoger kan dessutom vara behöriga att bedriva undervisning
              inom grundskolans årskurser 1–3 och 4–6 i de ämnen som de har
              tillräckliga ämnesstudier i. Fritidspedagoger har dessutom tillgång
              till flera kurser i regeringens kompetensutvecklingsinsats Lärarlyftet.
              Detta torde dels bidra till att fler intresserar sig för att bli
              lärare med inriktning mot arbete i fritidshem, dels bidra till
              att fler stannar kvar i läraryrket.
            </seg>
          </u>
          <note n="c0f63203">
            Talmannen konstaterade att interpellanten inte var närvarande
            i kammaren och förklarade överläggningen avslutad.
          </note>
          <note n="27cc086d">
            11 § Svar på interpellation 2013/14:444 om resursfördelning till
            skolor
          </note>
          <note type="speaker" n="a4316622">
            Anf. 51 Utbildningsminister JAN BJÖRKLUND (FP):
          </note>
          <u who="unknown" xml:id="i-c39e73a6fe612b12-9" n="838c4b3b">
            <seg n="a1810c0b">
              Herr talman! Cecilia Dalman Eek har frågat mig vilka åtgärder
              jag avser att vidta för att stärka kommuners möjlighet att agera
              i enlighet med internationell forskning och besluta om kompensatoriska
              insatser enbart riktade till skolor med de största behoven.
            </seg>
            <seg n="889ea9b9">
              Till att börja med vill jag påminna om att kommuner eller enskilda
              är huvudmän för de skolor de bedriver och är ansvariga för resursfördelningen
              till skolorna.
            </seg>
            <seg n="c3a42748">
              Den möjlighet som Cecilia Dalman Eek efterlyser är redan inte
              en möjlighet utan ett krav på huvudmännen. Av läroplanen för grundskolan
              framgår att hänsyn ska tas till elevers olika förutsättningar
              och behov. Regeringen har dessutom nyligen föreslagit att skollagen
              förtydligas med att kommunernas resursfördelning mellan skolor
              såväl som rektorernas resursfördelning inom skolor ska göras efter
              elevernas olika förutsättningar och behov.
            </seg>
            <seg n="02749db2">
              Vidare har regeringen vid flera tillfällen de senaste åren uppdragit
              åt Statens skolverk att undersöka hur kommunernas resursfördelning
              är utformad. Skolverket har konstaterat att resursfördelningen
              inte är tillräckligt differentierad men att medvetenheten om behovet
              av att kompensera för elevers olika förutsättningar tycks öka.
              Staten har dock självklart ett ansvar för skolväsendets utveckling.
              Sedan 2006 har regeringen varje år föreslagit reformer som syftar
              till att sätta fokus på kunskap i skolan för att höja kunskapsresultaten
              och öka likvärdigheten.
            </seg>
            <seg n="ac91d967">
              Flera satsningar har varit riktade. Bland annat pågår en försöksverksamhet
              för att stödja skolor i utanförskapsområden, och särskilda medel
              har avsatts för fler karriärtjänster i skolor i dessa områden.
              Dessutom pågår en försöksverksamhet med utökad undervisningstid
              i svenska och svenska som andraspråk för nyanlända elever i grundskolan.
            </seg>
            <seg n="fd96043f">
              Därutöver har regeringen i 2014 års ekonomiska vårproposition,
              det vill säga den som nyss har lagts fram till riksdagen, redogjort
              för kommande förslag om bland annat ett lågstadielyft som möjliggör
              fler speciallärare, mindre klasstorlekar och skyldighet att erbjuda
              både sommarskola och läxhjälp samt en permanentning och en fördubbling
              av försöksverksamheten med mer undervisning i svenska för de nyanlända
              eleverna. Dessa förslag bedöms ytterligare bidra till alla elevers
              möjlighet att nå kunskapsmålen för utbildningen.
            </seg>
          </u>
          <note type="speaker" n="9ea1756b">
            Anf. 52 CECILIA DALMAN EEK (S):
          </note>
          <u who="cecilia_dalman_eek_0e9246" xml:id="i-3798efc6a1a4fd2b-0" n="de608484">
            <seg n="4a567869">
              Herr talman! Jag får tacka utbildningsministern för svaret. I
              min fråga till utbildningsministern ville jag veta vad han avser
              att göra för att kommuner ska kunna rikta extra resurser till
              skolor med lägst måluppfyllelse. Skälet är naturligtvis det vi
              båda är medvetna om, nämligen att situationen i den svenska skolan
              är allvarlig och behöver åtgärdas. Resultaten faller snabbast
              av resultaten i OECD-länderna, och allvarligast är den bristande
              likvärdigheten mellan elever och mellan skolor.
            </seg>
            <seg n="213799be">
              Internationell forskning har länge visat att skolsegregationens
              effekter måste kompenseras med system som styr resurserna dit
              där de bäst behövs. OECD:s utbildningschef talar om att de bästa
              lärarna och de största resurserna måste riktas till de skolor
              som har de största behoven. De länder som har höjt sina resultat
              i PISA-undersökningarna och brutit en negativ trend har gjort
              just den typen av insatser.
            </seg>
            <seg n="ef715688">
              Under lång tid har Socialdemokraterna krävt att man också ska
              ta socioekonomiska hänsyn när kommuner fördelar resurser till
              skolor. Därför är det bra att utbildningsministern nu efter sju
              åtta år har insett att det behövs.
            </seg>
            <seg n="ccd26edb">
              Många kommuner har redan gjort det här i större eller mindre
              uträckning, till exempel min hemkommun Göteborg, och därför är
              det bra att detta har regelfästs.
            </seg>
            <seg n="87d0a497">
              Men min fråga gällde alltså vad ministern avser att göra för
              att kommuner ska kunna rikta extra resurser till skolor med låg
              måluppfyllelse. I Göteborg har kommunen gjort en särskild satsning
              för att stärka skolor i utsatta situationer. 70 miljoner riktas
              över två år till de elva skolor som har lägst resultat och störst
              behov. Detta är helt i enlighet med vad forskningen säger om hur
              resurser ska riktas i ett skolsystem med skolval. Därför är det
              rimligt att reglerna för finansiering av skolsektorn tar hänsyn
              till vikten av att rikta särskilda stöd som enbart går till de
              skolor som har de största behoven. Det är detta som min fråga
              till utbildningsministern handlar om.
            </seg>
            <seg n="ad200cfe">
              Sedan 2009 har regeringen sett till att alla resurser som riktas
              till kommunala skolor också ska läggas in till den fristående
              skolsektorn där resurserna inte behövs i samma omfattning. Likafördelningsprincipen
              talar man om, men den har omöjliggjort för kommuner att vidta
              de extra åtgärder som krävs för att komma åt skolsegregationen.
              Det är helt orimligt att extra resurser sedan ska riktas också
              till andra skolor som inte behöver sådana åtgärder. Ingen kommun
              har ekonomiskt utrymme att flerfaldiga sådana extrasatsningar
              för att rikta dem också till skolor som det redan går bra för.
            </seg>
            <seg n="86835739">
              Jag frågar igen: Vilka åtgärder avser utbildningsministern att
              vidta för att stärka kommuners möjlighet att agera i enlighet
              med internationell forskning om kompensatoriska insatser enbart
              riktade till skolor med de största behoven?
            </seg>
          </u>
          <note type="speaker" n="a472c876">
            Anf. 53 Utbildningsminister JAN BJÖRKLUND (FP):
          </note>
          <u who="unknown" xml:id="i-c39e73a6fe612b12-10" n="838c4b3b">
            <seg n="dcc67d6b">
              Herr talman! Det finns inga som helst hinder för en kommun att
              göra detta, och många kommuner gör det. Det finns absolut inga
              regler som säger att man måste ge lika mycket pengar till alla
              skolor. Tvärtom, man ska som kommun ge olika mycket pengar till
              olika skolor. Man måste inte alls ge pengar bara till friskolor
              eller bara till kommunala skolor, men däremot får man inte systematiskt
              missgynna fristående skolor. Om en fristående skola också har
              en elevsammansättning som är av den arten att man behöver extra
              resurser ska den få det på samma villkor som de kommunala skolorna.
              Att det ska vara på lika villkor är den enda reglering som finns,
              men det innebär inte lika mycket pengar, utan det betyder att
              en skola som har många elever med stora svårigheter ska kunna
              få extra resurser, och den ska få det oavsett vem som är huvudman.
              Det finns inga hinder alls för det.
            </seg>
            <seg n="c2a6f3f7">
              Det är bra att Göteborg har tänkt om, för Göteborg har fördelat
              om väldigt lite resurser i jämförelse med till exempel alliansstyrda
              Helsingfors som har haft en mycket mer långtgående socioekonomisk
              omfördelning än vad Göteborgs kommun har haft.
            </seg>
            <seg n="b2a3c653">
              Det är modigt av Cecilia Dalman Eek att nämna Göteborgs skolväsen
              här i kammaren. Den politiska styrningen av skolväsendet i Göteborgs
              kommun har ju närmast havererat under lång tid. Man har lagt ut
              ansvaret på stadsdelsnämnder som inte klarar av att styra skolorna.
              Det är bra att Göteborg har tagit initiativ när det gäller de
              här 70 miljonerna. Det borde man ha gjort för länge sedan. Det
              här har aldrig varit förbjudet, utan det är bara att köra på.
            </seg>
            <seg n="ddf24b0a">
              Skolor som har stora behov ska ha mer resurser än de skolor som
              har mindre behov. Så är det. Vi är överens. Vi skrev in det i
              lagen, men det har stått i läroplanen hela tiden. Den regeln har
              gällt hela tiden, och om Göteborgs kommun har vaknat nu och gör
              så är det utmärkt. De borde ha gjort det för länge sedan. Tack
              för att ni har gjort det, Göteborg!
            </seg>
          </u>
          <note type="speaker" n="efcf98ee">
            Anf. 54 CECILIA DALMAN EEK (S):
          </note>
          <u who="cecilia_dalman_eek_0e9246" xml:id="i-3798efc6a1a4fd2b-1" n="de608484">
            <seg n="db19f1d8">
              Herr talman! Detta var verkligen ett glädjande besked! Jag ska
              ta med det tillbaka till Göteborg. Och att jag är modig är beröm
              som jag gärna tar till mig.
            </seg>
            <seg n="b1113606">
              Att det här är rätt väg att gå ska jag ta med mig tillbaka till
              utbildningsministerns partikolleger i Göteborg, för de har motsatt
              sig det här beslutet. De har nämligen krävt att alla extraresurser
              i utvecklingsfonden ska fördelas lika för varje elev.
            </seg>
            <seg n="f9397929">
              Det innebär inte att man gör den kompensatoriska åtgärd som behövs
              för att motverka skolsegregationen. Internationell forskning,
              svensk forskning, Skolverket och OECD är helt överens om att det
              behövs, precis som utbildningsministern här säger. I resursfördelningen
              ingår att de kommunala satsningarna till skolorna ska läggas in
              i fördelningen till den fristående sektorn. Menar utbildningsministern
              att det inte stämmer eller att han nu har en annan inriktning?
              I så fall är det ett mycket bra besked, och jag tar med det till
              Göteborg.
            </seg>
          </u>
          <note type="speaker" n="ce2302e7">
            Anf. 55 Utbildningsminister JAN BJÖRKLUND (FP):
          </note>
          <u who="unknown" xml:id="i-c39e73a6fe612b12-11" n="838c4b3b">
            <seg n="d847f4a6">
              Herr talman! Jag tycker att skollagen ska vara neutral beträffande
              vem som är huvudman för skolan. Man kan inte som kommun säga att
              alla skolor ska ha exakt lika mycket pengar per elev, för då gör
              man fel. Man ska fördela efter elevers förutsättningar och behov.
            </seg>
            <seg n="982958a4">
              Om vi har en kommunal skola och en friskola som båda har en elevsammansättning
              med stora svårigheter och de är ungefär likvärdiga när det gäller
              behovet av extra stöd, har ungefär samma svåra förutsättningar
              och behov, då kan man inte ensidigt gynna den kommunala skolan
              före den fristående. Man ska absolut ge mer resurser till de skolor
              som har stora problem.
            </seg>
            <seg n="ac3708d6">
              Oftare är det kommunala skolor i utanförskapsområden och så vidare
              som har de eleverna. Föräldrarna har kanske nyligen anlänt till
              Sverige, har inte hunnit orientera sig och utnyttjar inte det
              fria skolvalet på samma sätt. Jag vet att det är så. Det gör att
              kommunala skolor oftare har stora behov och många elever med svårare
              förutsättningar för undervisningen. Då ska de ha mer resurser.
              Därav följer inte att friskolor ska ha samma resurser, såvida
              de inte har samma problem, för då ska de ha samma resurser. Det
              är inga konstigheter med det.
            </seg>
            <seg n="3d60fcbf">
              När jag var skolborgarråd i Helsingfors för tio tolv år sedan
              gjorde vi så redan då. Att Göteborg nu har vaknat är väl utmärkt,
              men det borde ha skett för länge sedan. Självklart ska skolor
              med stora svårigheter, med elever som har stora behov, ha mer
              resurser. Det är självklart. Det har gällt hela tiden, och det
              har också stått i läroplanen.
            </seg>
          </u>
          <note type="speaker" n="d1a828f1">
            Anf. 56 CECILIA DALMAN EEK (S):
          </note>
          <u who="cecilia_dalman_eek_0e9246" xml:id="i-3798efc6a1a4fd2b-2" n="de608484">
            <seg n="2453ffdd">
              Herr talman! Det är välkomna besked, men det som utbildningsministern
              hänvisar till från sin tid som skolborgarråd gäller inte längre.
              I sitt yrkande, som jag i och för sig inte räknar med att utbildningsministern
              ska ha läst eller kunna utantill, säger Alliansen, där Folkpartiet
              ingår, att reglerna om bidrag till fristående skolor ändrades
              2009. Det handlar om 14 kap. 2 § skolförordningen. Där står hur
              man ska hantera ytterligare resurser. Det innebär att borgarna
              i Göteborg helt enkelt säger nej till den typen av fördelning
              som utbildningsministern berömmer. Det måste vi ta ad notam i
              Göteborg. Jag välkomnar det beskedet.
            </seg>
            <seg n="de100c03">
              Det ligger någonting genuint gott i att elever och föräldrar
              kan välja utbildningsinriktning och välja skola. Men det här handlar
              inte om skolval. Att välja till något gott är bra. Skolvalet i
              Sverige har säkerligen bidragit till att vi har bredare utbildningsinriktningar
              och en pedagogisk bredd, men när det gäller skolval har det också
              inneburit att man väljer från någonting. De skolor man väljer
              från behöver insatser. Den internationella forskningen har vid
              ett flertal tillfällen visat att extra insatser behöver riktas
              hit.
            </seg>
            <seg n="d161eff4">
              Herr talman! Den utvecklingsfond som Göteborg använt har inneburit
              att man ger extra resurser till skolor där det inte gått så bra.
              Det är kommunala skolor, men det kunde lika gärna ha varit fristående
              skolor i utsatta områden. Då hade de fått del av pengarna. Nu
              är det elva skolor som får dessa resurser. Jag måste fråga vad
              som händer med skolsegregationen om extrapengar till utsatta skolor
              ska dubbleras och sedan ges till de skolor som inte har samma
              problem. Det är det som är fallet här.
            </seg>
          </u>
          <note type="speaker" n="549c2800">
            Anf. 57 Utbildningsminister JAN BJÖRKLUND (FP):
          </note>
          <u who="unknown" xml:id="i-c39e73a6fe612b12-12" n="838c4b3b">
            <seg n="c727b508">
              Herr talman! Jag har naturligtvis inte satt mig in exakt i hur
              just resursfördelningen av de 70 miljonerna i Göteborg går till.
              Vi har 290 kommuner och alla detaljer i varje resursfördelningssystem
              kan jag inte, men principerna kan jag mycket väl. Skolor som har
              stora problem ska ha mer resurser än skolor som inte har stora
              problem. Det är en glasklar princip. Den är inte ny. Den har gällt
              i modern tid, och den är kodifierad först i 1994 års läroplan,
              sedan i 2011 års läroplan, och nu skriver vi dessutom in den i
              skollagen. Egentligen står det redan i läroplanen, så det gäller,
              men för att markera tyngden i det skriver vi in det i skollagen.
              Det har alltså gällt hela tiden.
            </seg>
            <seg n="3a09b019">
              Däremot får man inte systematiskt missgynna en fristående skola,
              om man nu är ute efter det, men det uppfattar jag inte att det
              handlar om. Man sätter upp ett antal kriterier, och när man ser
              att vissa skolor har stora problem får de extra resurser. Om det
              sedan råkar vara kommunala skolor – ja, då är det så. Om en fristående
              skola har stora problem får man inte systematiskt missgynna den.
              Så får man inte göra. Men jag uppfattar inte att det är det som
              interpellanten frågar om. Jag ser inga problem med det.
            </seg>
            <seg n="e1006801">
              Om man sedan fördelar ur just den utvecklingsfonden eller av
              andra medel till skolor som har problem är upp till kommunerna.
              I slutändan ska en skola som har stora utmaningar i sin elevsammansättning,
              till exempel socioekonomiska utmaningar, ha mer resurser än en
              skola som inte har den typen av utmaningar. Det framgår glasklart
              i både läroplan och skollag.
            </seg>
          </u>
          <note n="9d642465">
            Överläggningen var härmed avslutad.
          </note>
          <note n="4d5d5af6">
            12 § Svar på interpellation 2013/14:363 om samvetsklausul och
            fallet Ellinor
          </note>
          <note type="speaker" n="409566bc">
            Anf. 58 Socialminister GÖRAN HÄGGLUND (KD):
          </note>
          <u who="carina_hagg_f1f2f3" xml:id="i-fa2a8c94d109cdea-0" n="9c9960b5" next="i-b91fd45a0b7ff0d4-0">
            <seg n="9e0892ff">
              Herr talman! Julia Kronlid har frågat mig vad jag avser att göra
              för att garantera rätten till samvetsfrihet för svensk sjukvårdspersonal
              i enlighet med resolution 1763.
            </seg>
            <seg n="b3eb5a7a">
              Inledningsvis vill jag betona att i Sverige har arbetsgivaren
              generellt sett rätt att ställa krav på att arbetstagaren utför
              sina arbetsuppgifter så länge dessa utförs för arbetsgivarens
              räkning och faller inom ramen för arbetsgivarens naturliga verksamhetsområde.
              Arbetsskyldigheten framgår av kollektivavtal och ibland av personliga
              anställningsavtal.
            </seg>
            <seg n="47c95028">
              Enligt svensk abortlagstiftning har kvinnan rätt till abort.
              Den person som ansvarar för att leda arbetet på en klinik som
              utför aborter måste därför se till att det finns anställda som
              är villiga att hjälpa patienter som kommer till kliniken för att
              få sin abort utförd.
            </seg>
          </u>
          <note n="f6be6c54">
            Julia Kronlid hänvisar till Europakonventionen och rätten till
            samvetsfrihet. Det stämmer att Europakonventionen är en del av
            svensk lagstiftning, och enligt artikel 9 har var och en rätt
            till tankefrihet, samvetsfrihet och religionsfrihet. Enligt samma
            artikel kan rätten att utöva dessa rättigheter få ge vika för
            andra intressen såsom skyddet för hälsa eller till skydd för andra
            personers fri- och rättigheter.
          </note>
          <u who="carina_hagg_f1f2f3" xml:id="i-b91fd45a0b7ff0d4-0" n="9c9960b5" prev="i-fa2a8c94d109cdea-0">
            <seg n="298b6f78">
              Jag vill framhålla att resolution 1763 från Europarådets parlamentariska
              församling inte är något juridiskt bindande dokument. Vidare konstaterar
              jag att riksdagens konstitutionsutskott har behandlat och avslagit
              motionsyrkanden som gäller samvetsfrihet och möjlighet att införa
              en samvetsklausul inom sjukvården och högskoleutbildningen. Även
              utrikesutskottet förhåller sig kritiskt till resolutionen.
            </seg>
            <seg n="4de0349a">
              Regeringen gör bedömningen att våra internationella åtaganden
              på området inte medför att några förändringar av svensk lagstiftning
              behöver genomföras. Mot bakgrund av det sagda har regeringen inte
              för avsikt att vidta några åtgärder med anledning av Julia Kronlids
              interpellation.
            </seg>
          </u>
          <note type="speaker" n="eadc1c4a">
            Anf. 59 JULIA KRONLID (SD):
          </note>
          <u who="julia_kronlid_bdd5b3" xml:id="i-c2ace6f50c57350b-0" n="338f5731">
            <seg n="52a3c9d7">
              Herr talman! Jag vill börja med att tacka socialminister Göran
              Hägglund för svaret. Sammanfattningsvis menar socialminister Göran
              Hägglund att på grund av att kvinnor har lagstadgad rätt till
              abort och att resolutionen från Europarådet inte är bindande ska
              Sverige fortsatt vara ett av de få länder i Europa där vi inte
              kan vara så barmhärtiga att vi respekterar rätten till samvetsfrihet
              för vårdpersonal. Det fungerar med samvetsfrihet i många länder
              i Europa, såsom Danmark, Norge, Tyskland, Frankrike och Nederländerna,
              och möjligheten och rätten till abort finns också i dessa länder.
              Varför skulle det då inte kunna fungera i Sverige?
            </seg>
            <seg n="f49cf116">
              Svaret från socialministern innebär alltså att den som på grund
              av samvetsbetänkligheter inte vill utföra aborter, eller som anser
              det vara för svårt att exempelvis bevittna sena aborter där foster
              ska lämnas att självdö, hellre ska diskrimineras och kanske bli
              av med jobbet eller inte ens kunna bli anställd, i stället för
              att få stanna kvar på jobbet och utföra andra arbetsuppgifter
              än just aborter. Det blev verkligheten för barnmorskan Ellinor
              Grimmark som uppmärksammats mycket i medierna. Hon blev nekad
              jobb på grund av att hon inte vill utföra aborter, trots att hon
              säkert är en kompetent och duktig barnmorska på andra sätt.
            </seg>
            <seg n="5ccba067">
              Socialminister Göran Hägglund har naturligtvis rätt i att kvinnor
              inte ska nekas sin lagstadgade rätt att få en abort utförd, men
              jag är övertygad om att vi kan lösa det även om vi har en lagstadgad
              rätt till samvetsfrihet i Sverige. Resolution 1763 från Europarådet,
              som jag hänvisar till, tar upp just vikten av att kvinnor ska
              garanteras att få aborten utförd samtidigt som vi kan garantera
              en lagstadgad rätt till samvetsfrihet.
            </seg>
            <seg n="cd4907ab">
              Herr talman! Jag tänkte nu läsa upp ett citat, vars författare
              jag tänkte meddela på slutet: Samvetet kan definieras som en etisk
              medvetenhet i var människa. Denna medvetenhet är beroende av den
              bakomliggande etiken och kulturen och inte minst de grundläggande
              värden som vår demokrati ytterst vilar på. Om Sveriges riksdag
              skulle lagstifta om rätt till dödshjälp i någon form och om det
              skulle ingå i en yrkesgrupps uppgifter och åligganden att utföra
              momentet, då hör det till de grundläggande mänskliga rättigheterna
              i en rätts­stat att kunna vägra att utföra detta för sitt samvetes
              skull, utan rättslig eller någon annan påföljd. De länder som
              har samvetsklausul kan tillvarata kunnandet och engagemanget hos
              alla de personer som funnit sin uppgift inom sjukvården, utan
              att tvinga den som hyser samvetsbetänkligheter kring vissa svåra
              etiska frågor att delta i viss verksamhet. – – – Till syvende
              och sist handlar det emellertid inte om att utreda huruvida Sverige
              skall ha en samvetsklausul inom sjukvården eller ej. Frågan är
              istället hur Sverige skall tillämpa Europakonventionen, som redan
              är en del av svensk lagstiftning. Enligt vår mening bör dock regeringen
              snarast återkomma till riksdagen med lagförslag om att införliva
              samvetsfriheten i rättighetskatalogen i Sveriges grundlag.
            </seg>
            <seg n="d43bc056">
              Detta skrev Kristdemokraterna i en reservation mot ett riksdagsbeslut
              år 2003. Det är en mycket bra reservation, anser jag. Hur kommer
              det sig nu, socialminister Göran Hägglund, också partiledare för
              Kristdemokraterna, att ni under den tid ni suttit i regeringsställning
              har ändrat åsikt i den här frågan och nu motsätter er en lagstadgad
              rätt till samvetsfrihet, något som tidigare har varit viktigt
              även för socialministerns eget parti?
            </seg>
          </u>
          <note type="speaker" n="4cec6411">
            Anf. 60 Socialminister GÖRAN HÄGGLUND (KD):
          </note>
          <u who="carina_hagg_f1f2f3" xml:id="i-99ff038ba79c54a5-0" n="9c9960b5">
            <seg n="8b84558c">
              Herr talman! Den fråga vi nu diskuterar är komplicerad på många
              olika sätt. Det är en rad intressen som står emot varandra. Å
              ena sidan har vi den enskilde yrkesutövarens känsla för att vilja
              utföra det som han eller hon tycker är rätt och riktigt och står
              i överensstämmelse med de egna värderingarna. Å andra sidan finns
              den rättighet som följer av den lagstiftning vi har på hälso-
              och sjukvårdens område, om att vården ska bedrivas på ett visst
              sätt och utföras i vissa former. Den rätten till vård hör till
              den svenska lagstiftningen, och så vitt jag vet finns det bred
              enighet om detta.
            </seg>
            <seg n="b7c83848">
              För min del – Julia Kronlid får gärna säga emot om hon har en
              annan uppfattning – är samvetsfrihet en rätt för dig, mig och
              alla andra att hysa vilka uppfattningar vi vill och att följa
              vårt samvetes inre röst. En samvetsklausul är däremot något annat.
              Det är en rätt att avstå från vissa handlingar eller utföra vissa
              handlingar som är i överensstämmelse med det egna samvetet, och
              det är lagfäst.
            </seg>
            <seg n="8e923741">
              När vi nu diskuterar den interpellation som Julia Kronlid har
              väckt är det en lång rad frågor som reses. Man kan fråga sig om
              lagstiftning är det mest ändamålsenliga sättet att möta människors
              vilja att följa sitt eget samvete. För min del har jag kommit
              fram till att en lagstiftning blir otymplig och klumpig och riskerar
              att i yttersta fall äventyra den lagstiftning som vi har en bred
              enighet om i Sveriges riksdag när det gäller just en samvetsklausul.
            </seg>
            <seg n="8a6d7a25">
              Däremot tycker jag att det finns alla skäl för arbetsgivare att
              överväga när de anställer personal. På en större arbetsplats går
              det att inrymma också personer som avstår eller vill avstå – deras
              samvete förbjuder dem att delta i viss verksamhet. Där kan man
              organisera arbetet på ett sådant sätt att det blir en möjlighet
              för alla.
            </seg>
            <seg n="91b4e69d">
              Nu diskuterar vi en samvetsklausul inom den abortverksamhet som
              utförs inom ramen för den svenska hälso- och sjukvården. Men man
              kan också tänka bredare. Det är ju rimligt att en eventuell lagstiftning
              skulle fånga upp andra förhållanden där det kan finnas samvetsbetänkligheter.
              Det finns religiösa riktningar som till exempel motsätter sig
              blodtransfusioner. En blodtransfusion är i vissa sammanhang alldeles
              livsviktig för den enskildes möjligheter att överleva. Ska då
              sjukvårdspersonal med stöd av en samvetsklausul kunna säga att
              de inte vill delta i det momentet? Vilka effekter skulle det i
              så fall få?
            </seg>
            <seg n="0ce226bd">
              Jag tror, kort och gott, att en lag blir fyrkantig och svår för
              att möta de människor som har sjukvårdsbehov. Jag tror helt enkelt
              att den bästa vägen är att lösa de här frågorna lokalt, i samverkan
              mellan den som vill bli anställd och den tilltänkta arbetsgivaren.
            </seg>
          </u>
          <note type="speaker" n="661056ae">
            Anf. 61 JULIA KRONLID (SD):
          </note>
          <u who="julia_kronlid_bdd5b3" xml:id="i-c2ace6f50c57350b-1" n="338f5731">
            <seg n="2fdc5a86">
              Herr talman! Detta med att lösa det på varje arbetsplats är kanske
              en fin tanke, men anledningen till att jag anser att det behövs
              en lag är ju att detta har visat sig inte fungera. Vi kan inte
              veta hur man ser på detta med samvetsfrihet på varje arbetsplats.
              Fallet Ellinor Grimmark är ett tydligt exempel på det. Hon har
              ju inte fått anställning just på grund av sin syn på abort och
              att hon inte vill utföra aborter.
            </seg>
            <seg n="911997e2">
              Jag anser det vara sorgligt att Kristdemokraterna i regeringen
              inte har kunnat kämpa för rätten till samvetsfrihet och tydligare
              stått upp för detta. I stället har man vikt sig för vad jag ser
              som en politiskt korrekt linje i den här frågan.
            </seg>
            <seg n="838e1782">
              Jag skulle inte heller tycka att det är lämpligt med en väldigt
              långtgående samvetsfrihet för vad som helst, men just abort och
              dödshjälp, om nu det skulle bli aktuellt, är djupt svåra etiska
              frågor som rör mänskligt liv. Där tycker jag att vi måste kunna
              göra undantag. Barnmorskor och läkare har ju i första hand utbildat
              sig för att rädda liv och inte för att släcka liv. Det tycker
              jag någonstans att vi bör respektera.
            </seg>
            <seg n="9fa6f8b7">
              Riksdagsledamoten Tuve Skånberg från Kristdemokraterna sade för
              ett par veckor sedan i en riksdagsdebatt där frågan om samvetsfrihet
              togs upp att det i Kristdemokraternas principprogram står att
              det måste finnas respekt för sjukvårdspersonal, så att ingen tvingas
              delta i ingrepp som strider mot det egna samvetet. Skånberg sade
              vidare att Kristdemokraterna inte vill gå emot Europarådets resolution
              gällande samvetsfrihet, och han hänvisade även till dagens interpellationsdebatt,
              där han hoppades att socialministern skulle redogöra för hur intentionerna
              i resolutionen ska kunna förverkligas. Men att döma av svaret
              från Göran Hägglund här i dag verkar det som om man över huvud
              taget inte vill uppfylla några intentioner i resolutionen. Man
              hänvisar i stället till att den inte är bindande och att utrikesutskottet
              ansåg den vara dålig. Vi i Sverigedemokraterna var faktiskt de
              enda som reserverade sig mot det uttalandet.
            </seg>
            <seg n="d7a5fbdc">
              Nu säger socialministern att det kan vara positivt om man löser
              detta på varje arbetsplats, men det finns ju ingen som helst garanti
              för att det kommer att fungera. Vi har också i Ellinors fall fått
              besked från Diskrimineringsombudsmannen, som gjorde bedömningen
              att arbetsplatsen inte hade diskriminerat henne.
            </seg>
            <seg n="d69cdca2">
              Jag vill egentligen ha ett tydligare svar här: Anser socialminister
              Göran Hägglund att det är fritt fram att diskriminera människor
              som har samvetsbetänkligheter? Kan socialministern åtminstone
              erkänna att samvetsfrihet för vårdpersonal faktiskt är en principiellt
              viktig fråga, där vi bör kunna finna lösningar för att respektera
              människor med samvetsbetänkligheter när det gäller abort? Det
              behövs bättre lösningar än att bara säga att man får lösa det
              som man vill lokalt. Det kan ju gå hur som helst. Det har vi sett
              exempel på.
            </seg>
            <seg n="e1e390f4">
              Även om resolutionen från Europarådet inte är juridiskt bindande
              kan man inte bara bortse från den. Den ger en vägledning när det
              gäller hur vi inom vården ska kunna tillämpa en av våra grundläggande
              mänskliga rättigheter, nämligen samvetsfrihet.
            </seg>
            <seg n="3d7f31bf">
              Frågan är hur Sverige ska ställa sig om fallet Ellinor skulle
              gå vidare till Europarådet och Europadomstolen för mänskliga rättigheter
              och man där dömer till hennes fördel. Hur ska Sveriges regering
              ställa sig då? Ska det verkligen behöva gå så långt innan Sverige
              kan visa lite barmhärtighet och respektera alla människor och
              att alla barnmorskor och läkare kanske inte vill delta i abort
              eller dödshjälp? Att det ska lösas lokalt är inte ett tillräckligt
              svar.
            </seg>
          </u>
          <note type="speaker" n="207810fe">
            Anf. 62 Socialminister GÖRAN HÄGGLUND (KD):
          </note>
          <u who="carina_hagg_f1f2f3" xml:id="i-99ff038ba79c54a5-1" n="9c9960b5">
            <seg n="fbc80d43">
              Herr talman! Julia Kronlid säger att hon inte är riktigt nöjd
              med mitt svar. Det kanske är för att vi har olika uppfattningar.
              Hon tycker att en lagstiftning skulle vara bra och tror uppenbarligen
              att den skulle lösa alla problem.
            </seg>
            <seg n="53d72794">
              Jag har funnits i den lagstiftande församlingen, riksdagen, under
              väldigt många år och vet att lag inte alltid är vägen till framgång
              eller vägen för att uppnå de syften man har. Det finns ibland
              klokare sätt att gå fram för att åstadkomma det som man vill göra.
            </seg>
            <seg n="529a1f3f">
              Vi vill, tror jag, gemensamt ha en ordning där människor i så
              stor utsträckning som det över huvud taget är möjligt kan utföra
              sina arbetsuppgifter i enlighet med det egna samvetet.
            </seg>
            <seg n="3dfec87c">
              Julia Kronlid väljer nu att säga: Ja, men skulle vi ha en sådan
              här lag är det just när det gäller abort. Sedan för hon in någonting
              som tack och lov inte är aktuellt i Sverige, nämligen dödshjälp.
              Men det är väldigt svårt att som lagstiftare säga: Vissa samvetsbetänkligheter
              är okej, men andra kan vi bortse från. Det är inte alldeles lätt
              att som lagstiftare hitta en väg för att kunna reglera detta.
            </seg>
            <seg n="1677c2df">
              Julia Kronlid får gärna komma med en förklaring. Hur, exakt,
              skulle en sådan lag utformas för att man skulle kunna säga att
              vissa samvetsbetänkligheter får fullföljas fullt ut medan andra
              inte är värda att ta på allvar? Det är ju den diskussion som man
              kommer till som lagstiftare om man skulle fullfölja den vägen.
            </seg>
            <seg n="487efaf2">
              Hur ska man förverkliga resolutionen? Jag har pekat på ett sätt.
              När det gäller verksamheter – då talar jag framför allt om verksamheter
              som har en bredare karaktär än de allra minsta mottagningarna
              – kan man möjligen organisera arbetet på ett sådant sätt att människor
              får ägna sig åt saker som är i enlighet med det egna samvetet
              och inte behöver göra annat.
            </seg>
            <seg n="d17d5ce4">
              Sedan gäller det DO:s yttrande. Jag har inte läst hela yttrandet,
              men jag har läst en sexsidig sammanfattning av det. Man ska nog
              akta sig för att dra de slutsatser som Julia Kronlid gjorde här.
              Man får påminna sig om vad anmälaren angav för skäl för diskriminering
              och också läsa vad Diskrimineringsombudsmannen säger. Det är inte
              alldeles på det viset som Julia Kronlid redogör för här. Man säger
              att det inte går att säga att det är en diskriminering till följd
              av en religiös övertygelse. Det är inte så att den här personen
              har blivit diskriminerad av religiösa skäl, utan det har handlat
              om arbetsgivarens sätt att organisera arbetet, oavsett vilka bevekelsegrunderna
              är. Där ligger en viktig skillnad.
            </seg>
            <seg n="112c11ac">
              Jag skulle vilja peka på en sak till. Det handlar om det här
              med att många länder i Europa har olika typer av lagstiftningar
              som ger den enskilde möjlighet att avstå från att utföra vissa
              arbetsuppgifter. Det finns en mycket långvarig tradition, tror
              jag, i varje enskilt fall. Och dessa har i regel kommit till när
              lagstiftningen har ändrats till förmån för till exempel en utökad
              rätt till abort.
            </seg>
            <seg n="1b79dcd4">
              Vi kan också se att Sverige har särskilda utmaningar. Det är
              ett glest befolkat land. Vi har stora ytor och ganska lite folk.
              Hur säkerställer man att alla personer kan få den abort som de,
              enligt hälso- och sjukvårdslagstiftningen, har rätt att få? En
              annan sak är att vi i Sverige har organiserat arbetet på ett sådant
              sätt att barnmorskorna i dag har ett både stort och brett ansvar.
              Det skiljer sig från hur det är för barnmorskor i många andra
              länder, där de kan specialisera sig på vissa delar av förloppet.
              En del är kanske specialiserade på rådgivning, andra på förlossning
              eller på abortverksamhet.
            </seg>
          </u>
          <note type="speaker" n="b8272341">
            Anf. 63 JULIA KRONLID (SD):
          </note>
          <u who="julia_kronlid_bdd5b3" xml:id="i-c2ace6f50c57350b-2" n="338f5731">
            <seg n="7cffa34f">
              Herr talman! När det gäller att titta på andra länder håller
              jag inte med socialminister Göran Hägglund om att det inte är
              relevant att kolla på våra nordiska grannländer och att tillämpa
              detta i Sverige. Jag tycker att det går alldeles utmärkt att titta
              på Norge och Danmark. Det går också att titta på Tyskland, Frankrike
              och Spanien – det är länder som är stora. Och Norge och Danmark
              ligger väldigt nära. Jag tycker absolut att det är möjligt att
              titta på andra länders lagstiftningar och införa detta i Sverige.
            </seg>
            <seg n="d895dd40">
              Som jag förstår det är det i alla fall i Norge och Danmark begränsat
              till just abort. Jag såg en undersökning om samvetsfrihet. Det
              gällde samvetsfrihet i fråga om abort. Det har alltså inte varit
              något problem där med att begränsa samvetsfriheten till det ingreppet.
            </seg>
            <seg n="97b589bf">
              Att det skulle vara dåligt med en lagstiftning tycker jag är
              väldigt märkligt när KD själva har drivit detta tidigare, även
              ledamöter som sitter i riksdagen. Jag tycker att det är lite konstigt
              att man nu tycker att det är ett dåligt förslag för att garantera
              rätten till samvetsfrihet.
            </seg>
            <seg n="ea233636">
              Jag vill igen understryka att vi när det gäller abort och dödshjälp,
              om det nu skulle bli aktuellt, måste kunna finna utrymme för samvetsfrihet.
              Det handlar om svåra och etiska dilemman som rör mänskligt liv.
              Abortfrågan är svår. Den har två sidor, som Göran Hägglund tar
              upp. Det handlar om kvinnans situation och det etiskt svåra att
              avsluta ett liv. Vi kommer alltid att ha människor som försvarar
              möjligheten till abort, och vi kommer alltid att ha människor
              som försvarar det ofödda barnet.
            </seg>
            <seg n="953dbe9c">
              Jag tycker att vi måste kunna finna en balans däremellan. Det
              är sunt att ha en levande debatt om det här och att det finns
              människor inom vården som högaktar det mänskliga livet. Det tycker
              jag är någonting som vi ska värna. De här människorna behövs där
              också. Vi ska inte diskriminera dem och låta dem bli av med jobbet
              – de kanske inte ens får anställning.
            </seg>
            <seg n="6773e029">
              Jag tycker att det är väldigt tråkigt att socialministern inte
              kan ha förståelse för det och respektera den här vårdpersonalens
              rätt att få arbeta i vården.
            </seg>
          </u>
          <note type="speaker" n="bdba782b">
            Anf. 64 Socialminister GÖRAN HÄGGLUND (KD):
          </note>
          <u who="carina_hagg_f1f2f3" xml:id="i-99ff038ba79c54a5-2" n="9c9960b5">
            <seg n="7de38cec">
              Herr talman! Jag har i allra högsta grad respekt för alla de
              personer som har en stark övertygelse som bottnar i det egna samvetet
              och som vill att den ska komma till uttryck i till exempel arbetslivet.
              Men det är inte det som frågan gäller nu, framför allt, utan frågan
              handlar om: Vad är det mest ändamålsenliga sättet för att man
              ska kunna komma till en situation där så många människor som möjligt
              kan få en tillvaro där de kan känna att de är i takt med det egna
              samvetet, så att säga?
            </seg>
            <seg n="dca5392b">
              Jag säger då att jag är mycket skeptisk till en lagstiftning
              som till sin natur blir förhållandevis fyrkantig och krånglig
              att tillämpa och där det måste finnas, vilket Julia Kronlid medger,
              alla möjliga utgångar eller undantag för att den ska fungera i
              praktiken för att man ska kunna säkerställa att varje person får
              den vård som han eller hon är berättigad till. Jag tror att det
              finns bättre vägar för att uppnå den saken, nämligen att man för
              samtal på den lokala arbetsplatsen.
            </seg>
            <seg n="f0e2de63">
              Det här är inte någonting som är udda för oss i den lagstiftande
              församlingen att samtala om, utan det är ofta så, till exempel
              på arbetsmarknadens område, att vi har kommit fram till att en
              bättre ordning än att lagstifta är att hitta överenskommelser.
              Överenskommelser knyter nämligen an till det lokala förhållandet
              och bygger på de personer som är involverade. Där tror vi att
              man har bättre möjlighet att komma vidare.
            </seg>
            <seg n="8fae7276">
              Jag har för övrigt naturligtvis inte sagt, som Julia Kronlid
              nu sade, att det inte skulle vara relevant att titta på andra
              länder. Tvärtom – det är alltid av stort intresse att titta på
              hur andra länder har hanterat olika frågor. Men jag ville beskriva
              en del av de skillnader som finns när det gäller yrkesrollen för
              barnmorskor mellan Sverige och andra länder.
            </seg>
          </u>
          <note n="9d642465">
            Överläggningen var härmed avslutad.
          </note>
          <note n="1b429e51">
            13 § Svar på interpellation 2013/14:402 om smittskyddslagen
          </note>
          <note type="speaker" n="002564ae">
            Anf. 65 Socialminister GÖRAN HÄGGLUND (KD):
          </note>
          <u who="carina_hagg_f1f2f3" xml:id="i-99ff038ba79c54a5-3" n="9c9960b5">
            <seg n="8f255653">
              Herr talman! Börje Vestlund har frågat mig om jag avser att göra
              en översyn av smittskyddslagen samt vad jag avser att göra för
              att de personer som inte längre är smittförande inte ska omfattas
              av smittskyddslagen.
            </seg>
            <seg n="d504e0f8">
              Jag vill inleda med att säga att hanteringen av smittsamma sjukdomar
              är mycket komplex. Målsättningen med samhällets smittskydd är
              att tillgodose befolkningens behov av skydd mot spridning av smittsamma
              sjukdomar. Samtidigt får smittskyddsåtgärder inte vidtas som medför
              oproportionerliga intrång i den personliga integriteten.
            </seg>
            <seg n="876dc470">
              Den nuvarande smittskyddslagen trädde i kraft 2004 och föregicks
              av en lång tid av utredningar. I förarbeten till smittskyddslagen
              fastslås att tyngdpunkten i smittskyddsarbetet bör ligga på det
              frivilliga förebyggande arbetet och att möjligheterna till tvångsåtgärder
              i praktiken inte spelar någon framträdande roll. Ingrepp i den
              enskildes frihet eller integritet kan bara anses vara nödvändiga
              och proportionerliga med hänsyn till andra människors liv och
              rättigheter.
            </seg>
            <seg n="aa0fefcf">
              Dagens smittskyddslag är utformad för att så långt som möjligt
              stödja och hjälpa smittade att vidta de åtgärder som är behövliga
              för att de ska skydda sig själva och för att de ska förhindra
              att smitta andra. I sin kontakt med den behandlande läkaren får
              den smittade de råd och förhållningsregler som är nödvändiga för
              att man ska kunna uppfylla krav som ställs i smittskyddslagen.
            </seg>
            <seg n="78a7937c">
              Frågeställaren har lyft fram informationsplikten samt möjligheten
              till vissa tvångsåtgärder som omfattas av smittskyddslagen. Informationsplikten
              omfattar samtliga allmänfarliga sjukdomar och avser en skyldighet
              för den smittade att vid de fall där det föreligger en beaktansvärd
              risk för att smittöverföring kan ske informera om sin sjukdom.
              Vad som utgör en beaktansvärd risk ska bedömas utifrån varje enskilt
              fall, och det är den behandlande läkaren som ska ge den smittade
              kunskapen om när det föreligger en sådan risk för smittöverföring.
              Smittskyddslagen är också tydlig om vad som ska utgöra grund för
              att tvångsåtgärder ska vara aktuella att tillämpa och att detta
              endast ska ske som en sista åtgärd när alla övriga åtgärder är
              uttömda.
            </seg>
            <seg n="62460b18">
              I oktober 2013 gav dåvarande Smittskyddsinstitutet ut ett kunskapsunderlag
              i vilket man gjorde den bedömningen att utifrån det rådande kunskapsläget
              är smittrisken vid vaginala samlag och anala samlag där kondom
              används minimal vad gäller överföring av hivinfektion. Dock är
              detta under förutsättningen att den hivinfekterade personen uppfyller
              kriterierna för en välinställd behandling mot sjukdomen.
            </seg>
            <seg n="f0f3b266">
              Socialstyrelsen har med anledning av detta kunskapsunderlag gjort
              ett förtydligande avseende den behandlande läkarens och individens
              ansvar enligt smittskyddslagen och beskriver vilka förutsättningar
              som gäller för att risken för överföring av smitta inte ska anses
              vara beaktansvärd. Enligt Socialstyrelsen kan då den behandlande
              läkaren, när han eller hon tar ställning till vilka förhållningsregler
              som individen ska ha, göra bedömningen att en person med hivinfektion
              som har en väl fungerande behandling inte är skyldig att informera
              sin sexualpartner om sin smitta. Detta förutsätter att läkaren
              vid prövningen anser att det inte föreligger en beaktansvärd risk
              för smittöverföring.
            </seg>
            <seg n="bc0180c0">
              Framtagandet av kunskapsunderlaget avseende smittsamheten vid
              behandlad hivinfektion är ett viktigt verktyg för att stödja personer
              med hivinfektion och att minska stigmatiseringen kring sjukdomen.
            </seg>
            <seg n="2fd636c4">
              Jag ser i dagsläget inte skäl till att göra en översyn av smittskyddslagen
              med anledning av att det har kommit nya behandlingsmetoder för
              hivinfektion. Tvärtom ger den nya kunskapen bättre möjligheter
              för den behandlande läkaren att anpassa förhållningsregler så
              att de inte är mer långtgående än nödvändigt för att undvika smittöverföring
              av hivinfektion. Det är viktigt att komma ihåg, vilket också framhålls
              i det aktuella kunskapsunderlaget, att hivinfektion fortfarande
              är en allvarlig och obotbar infektionssjukdom som kräver livslång
              behandling. Om inte alla förutsättningar för en välinställd behandling
              är uppfyllda får det betydelse för vilka förhållningsregler som
              en behandlande läkare meddelar.
            </seg>
            <seg n="24861065">
              Regeringen kommer att fortsätta att noga följa området.
            </seg>
          </u>
          <note type="speaker" n="aa5607e9">
            Anf. 66 BÖRJE VESTLUND (S):
          </note>
          <u who="borje_vestlund_809cde" xml:id="i-6d5e130119efc089-0" n="8ca6106f">
            <seg n="a6417c38">
              Herr talman! Jag ska först be att få tacka för svaret! Det här
              är en årlig debatt som jag håller med anledning av att det är
              viktigt att man i riksdagen med jämna mellanrum diskuterar smittskyddslagen.
              En lag stiftas och i samband med det är det en stor debatt, men
              det finns också en pågående debatt ute i samhället.
            </seg>
            <seg n="9d2d7543">
              Lagstiftningen är viktig. Det råder inget tvivel om det. Lagen
              är viktig för att förhindra att smittsamma sjukdomar sprids och
              för att kunna spåra fler som har fått samma smitta. Lagen har
              bidragit till att det på många sätt har varit lyckosamt i Sverige.
              Det förtar dock inte det faktum att lagen innebär ett stort ingrepp
              i människors liv och integritet. Det finns all anledning att påtala
              den stigmatisering som förstärks på grund av smittskyddslagen
              och som upplevs som betydande av de drabbade.
            </seg>
            <seg n="5c22d2b4">
              Herr talman! Smittskyddslagen ändrades radikalt 1987 med anledning
              av hiv/aids-epidemin. Lagen kompletterades med nya tvångsmedel,
              nämligen informationsplikt och tvångsvård. På den tiden var det
              snarare fråga om en internering eftersom endast smittskyddsläkaren
              kunde skriva ut den tvångsvårdade. År 2004 ändrades lagen. Det
              som hände då var att dessa tvångsåtgärder omfattade inte bara
              hiv/aids utan alla allmänfarliga smittsamma sjukdomar. Det andra
              som ändrades var rättssäkerheten för de tvångsvårdade, som ökade
              betydligt bland annat tack vare att besluten ska omprövas av domstol
              med jämna mellanrum.
            </seg>
            <seg n="b6800dec">
              Herr talman! Socialministern anför mycket riktigt att det är
              relativt få som tvångsvårdas. Det är dock påtagligt att det är
              nästan uteslutande personer med utländsk bakgrund, prostituerade
              och missbrukare. Nästan samtliga har någon form av psykisk störning.
              De socialt välanpassade, både män som har sex med män och heterosexuella,
              har nästan aldrig varit föremål för denna kränkande behandling.
              Därmed kan man med fog hävda att just denna del av smittskyddslagen
              är en klasslag.
            </seg>
            <seg n="7cb1ee06">
              Herr talman! När man införde tvångsmedlen skulle de gälla de
              allmänfarliga smittsamma sjukdomarna. Varför är det viktigt att
              ta upp just hiv i debatten? Skälet är att de flesta allmänfarliga
              smittsamma sjukdomarna innebär att man smittas, man insjuknar
              kort därefter, man får en behandling, blir frisk eller avlider.
              Så är inte fallet med hiv. Här lever man ett helt liv med sjukdomen.
              I dag finns tack och lov bromsmediciner som i teorin innebär att
              man kan leva ett helt liv utan att aids bryter ut men med den
              väsentliga skillnaden att man står under dessa tvångsregler hela
              livet.
            </seg>
            <seg n="90c2dbad">
              De nya fakta som har redovisats vid internationella symposier
              och konferenser har i denna fråga fått en helt annan dimension,
              vilket ytterligare bevisar att de tvångsåtgärder som praktiskt
              bara Sverige har en lagstiftning om får en allt mindre betydelse.
              De nya rönen visar att det i princip inte finns några antikroppar
              alls i blod som är hivsmittat. Det innebär att personer i det
              närmaste är friska. Det gläder mig att socialministern konstaterar
              att smittskyddslagen kan ta bort informationsplikten. Men jag
              har ändå en fråga till socialministern: När nu de nya rönen finns
              på bordet, varför kan man inte se över smittskyddslagen? Det finns
              trots allt skäl som talar för det.
            </seg>
          </u>
          <note type="speaker" n="56232eda">
            Anf. 67 Socialminister GÖRAN HÄGGLUND (KD):
          </note>
          <u who="carina_hagg_f1f2f3" xml:id="i-99ff038ba79c54a5-4" n="9c9960b5">
            <seg n="b9f156a4">
              Herr talman! Tack, Börje Vestlund, för möjligheten att få diskutera
              frågan, som precis som Börje Vestlund säger förekommer i en del
              sammanhang men som sällan blir föremål för en större diskussion,
              trots att smittan är livsomställande för den enskilda person som
              drabbas och i regel också för många personer runt den smittade.
              Det är ett område där vi har en lagstiftning som medger en del
              rätt tuffa åtgärder mot den enskilde personen. Därför är frågan
              värd att diskuteras gång på gång.
            </seg>
            <seg n="19b39502">
              Såvitt jag förstår är vi alldeles överens om att vi behöver en
              lagstiftning på området. Den syftar till att minska risken för
              nya personer att bli smittade. Bieffekten kan i bästa fall bli
              att misstänksamhet mot och stigmatisering av smittade personer
              minskar om lagen hanteras på ett klokt sätt.
            </seg>
            <seg n="792f6363">
              De åtgärder av tvångskaraktär som kan vidtas, som Börje Vestlund
              var inne på, väljer han att kalla för klasslagstiftning. Jag ska
              i korta ordalag påminna om att det är tuffa förutsättningar för
              att tillämpa lagstiftningen. Det ska för det första handla om
              en smittsam sjukdom som kan ha allvarliga konsekvenser för människors
              liv och hälsa. För det andra ska det finnas en påtaglig risk för
              andra människor att smittas av sjukdomen om inte tvångsåtgärder
              vidtas. För det tredje ska de åtgärder som åläggs en smittbärare
              för att skydda andra mot smitta vara adekvata och rimliga samt
              möjliga för honom eller henne att följa. För det fjärde ska smittbäraren
              visa att han eller hon inte inser innebörden av eller förmår vidta
              de åtgärder som krävs för att skydda andra mot smitta. För det
              femte ska lagstiftningen användas enbart när andra alternativ
              som står till buds är otillräckliga för att skydda andra mot smitta.
              För det sjätte ska den aktuella tvångsåtgärden framstå som adekvat
              för sitt ändamål och motiverad från epidemiologisk synpunkt. Det
              är inget som används i brådrasket, utan det finns tydliga restriktioner.
            </seg>
            <seg n="c7cf1066">
              Börje Vestlund ställer frågan till mig varför man inte ska passa
              på att se över smittskyddslagstiftningen. Jag tycker nog att smittskyddslagstiftningen
              och informationsplikten är ändamålsenliga. Med det som har hänt
              genom Smittskyddsinstitutets kunskapsunderlag och de slutsatser
              som Socialstyrelsen har dragit har vi fått en ganska bra ordning,
              nämligen att läkaren kan, om det bedöms att riskerna är utomordentligt
              små, låta bli att lägga restriktioner på en person som har en
              väl inställd medicinering och är medveten om sin smitta. Men om
              det visar sig att personen inte följer instruktioner har man informationsplikten
              att hänvisa till.
            </seg>
            <seg n="60aff5cb">
              Jag tycker att det är verktyg som är ändamålsenliga för olika
              situationer och ger möjlighet till en dialog som kan göra att
              den person som har smittats av en sjukdom som kräver livsvarig
              behandling ändå kan leva ett liv som är så nära det normala som
              möjligt.
            </seg>
          </u>
          <note type="speaker" n="e6fe7b8e">
            Anf. 68 BÖRJE VESTLUND (S):
          </note>
          <u who="borje_vestlund_809cde" xml:id="i-6d5e130119efc089-1" n="8ca6106f">
            <seg n="5b7db768">
              Herr talman! Som socialministern vet bär jag på inte en smittsam
              men en livslång sjukdom. Jag är inte underkastad några restriktioner
              utan ska ha rättigheter. Det är det man arbetar efter. Här blir
              det tvärtom – här är det skyldigheter.
            </seg>
            <seg n="ef68b0ef">
              Nej, man använder inte tvångsvården i brådrasket. Men det är
              påtagligt att där man inte lyckats är det bland de människor som
              kanske behöver annan vård, till exempel vård för missbruk eller
              psykiska problem. Där har man inte kunnat erbjuda vård av kända
              skäl som vi inte behöver ta upp i just denna debatt. Där finns
              det brister, och det vet socialministern, och det vet jag. Det
              är det som är det intressanta.
            </seg>
            <seg n="c965c838">
              Jag tänkte säga någonting om informationsplikten. Är då min uppfattning
              att man inte ska informera om att man har sjukdomen? Nej, det
              tycker jag inte är det första man ska säga. Men det som är intressant
              är hur man ska hantera olika situationer om man befinner sig en
              i riskgrupp. Det förebyggande arbetet har gått ut på att hela
              riskgruppen ska ha säkert sex. Det har gjorts otroliga kampanjer
              som kanske kan göras om och uppdateras, inte till 1985 års nivå
              utan möjligen till 2015 års nivå. Kampanjerna gjorde stor nytta
              i alla riskgrupper. Vi vet att det var effektivt och att man kom
              vidare.
            </seg>
            <seg n="01758eeb">
              Vad var då huvudbudskapet i de här kampanjerna till alla som
              var i riskgrupperna? Det var: Använd alltid kondom vid samlag,
              och få inte sperma eller slidsekret i munnen. Det var det viktigaste
              och det hållbara. Jag vågar påstå att detta gjorde att vi minskade
              smittspridningen i Sverige mycket effektivare än en smittskyddslag
              eller tvångsåtgärder, vilka dessa än hade varit.
            </seg>
            <seg n="f806830c">
              Jag menar att det här är en lagstiftning som är stigmatiserande.
              Man har en väldigt besvärlig sjukdom med allt vad det innebär.
              Det kommer hela tiden nya mediciner. En del är bra, en del är
              mindre bra. På grund av medicinering kan man få till exempel tandproblem.
              Man får kanske andra problem som kräver annan behandling, till
              exempel sjukgymnastik eller massage. Det här läggs på som en ytterligare
              pålaga. Det räcker inte bara med att man har en besvärlig sjukdom
              utan får även den här pålagan. Det är det som gör att detta blir
              så olyckligt.
            </seg>
            <seg n="fead3ee0">
              När vi nu har en chans och kan säga att vi har nått ett visst
              mål, finns det då inte anledning att se över smittskyddslagstiftningen?
              Ärligt talat används tvångsmedel över huvud taget inte vid någon
              annan sjukdom än vid hiv/aids. Det sägs att man inte får sprida
              smittan vidare. Men vid andra smittsamma sjukdomar har man oftast
              ingen chans att sprida smittan, för man ligger nedbäddad. Då är
              det lite svårt att sprida smittan. De som har hepatit är i liknande
              situation; det kan jag gärna gå med på. Men det kan man hindra
              på annat sätt från att smitta. Men varför kan man inte se över
              den ganska repressiva lagstiftning som detta trots allt är?
            </seg>
          </u>
          <note type="speaker" n="6f6058da">
            Anf. 69 Socialminister GÖRAN HÄGGLUND (KD):
          </note>
          <u who="carina_hagg_f1f2f3" xml:id="i-99ff038ba79c54a5-5" n="9c9960b5">
            <seg n="eca4465d">
              Herr talman! Den som har drabbats av en sjukdom som kräver livslång
              behandling är värd bästa möjliga vård, bästa möjliga omsorg, bästa
              möjliga läkemedel. Men jag tycker att det är rimligt att man från
              det omgivande samhället ställer krav på en som går in i en situation
              som medför en uppenbar risk för spridning av smittan.
            </seg>
            <seg n="bcbc99f9">
              Det har kommit fram fantastiska mediciner. Men om risken för
              smitta är påtaglig tycker jag att man ska ha skyldigheten att
              informera en medmänniska som man är beredd att gå i säng med om
              att man har en smitta.
            </seg>
            <seg n="88e466b7">
              Nu finns den ordning som jag redogjorde för i svaret. Har man
              kontroll i form av bra inställd medicinering och risken för smitta
              är försumbar behöver man inte informera. Det har hänt någonting
              fantastiskt som är väldigt bra ur många olika perspektiv och som
              underlättar livet mycket för enskilda personer. Det är helt annorlunda
              i dag än vad det var för 10–15 år sedan, måste man säga, i nästan
              varje avseende. Det är fantastiskt bra.
            </seg>
            <seg n="cb1ea1e3">
              Börje Vestlund säger att vi har en tvångslagstiftning men att
              i många fall när den använts hade det kanske varit att föredra
              att tillämpa en annan lagstiftning som hade kunnat vara lika bra.
              Så kan det vara. Om Börje Vestlund inte är emot den här lagstiftningen
              borde vi kanske diskutera det andra. Men jag tycker att det här
              ska finnas kvar som ett instrument med alla de restriktioner som
              jag redogjorde för i mitt tidigare inlägg.
            </seg>
            <seg n="ae2da328">
              Jag håller med Börje Vestlund om allt det han sade om kampanjers
              betydelse genom åren. Det är dock viktigt att inte slå sig till
              ro, och det tror jag naturligtvis inte heller att Börje Vestlund
              menar. Kampanjer och information i inte minst grupper som känner
              en påtaglig risk att drabbas har verkan. De spelar roll, och vi
              ska vara väldigt glada om det är det bästa sättet att förebygga.
              Men i de fall det inte räcker vill jag bibehålla de instrument
              som finns i form av både informationsskyldigheten och möjligheten
              att under vissa omständigheter vidta tvångsåtgärder. Det ska inte
              vara, och är inte, det normala. Men i vissa sammanhang är det
              nödvändigt mot bakgrund av att detta, förbättrade läkemedel till
              trots, är någonting som försämrar livskvaliteten för den enskilde
              och kräver väldigt mycket passning i form av medicinering och
              annat.
            </seg>
          </u>
          <note type="speaker" n="85312ff5">
            Anf. 70 BÖRJE VESTLUND (S):
          </note>
          <u who="borje_vestlund_809cde" xml:id="i-6d5e130119efc089-2" n="8ca6106f">
            <seg n="f34e22b1">
              Herr talman! Jag tror att min tidigare interpellation just handlade
              om förebyggande arbete. Jag försöker täcka in det med jämna mellanrum.
              När det gäller det förebyggande arbetet skulle man också kunna
              fundera på om det inte finns anledning att se över lagen. Det
              är några år sedan vi hade de stora kampanjerna och lade ganska
              mycket resurser på dem. Jag har inte inför den här debatten tittat
              på en massa statistik som jag ibland gör.
            </seg>
            <seg n="a5c3914b">
              Det är inte så att vi riktigt kan slå oss till ro än. Nysmittan
              ökar. Då pratar vi inte bara om den smitta som kommer via personer
              som kommer till vårt land, utan nysmittan ökar även i vårt land.
              Det är någonting oroande som vi måste ta på allvar.
            </seg>
            <seg n="beaf3f30">
              Det är inte fråga om några nya grupper som inte har varit medvetna,
              utan det är precis samma grupper som tidigare. Nu har man blivit
              duktigare med sprututbytesprogram, så det gäller inte i så stor
              utsträckning just missbrukare. I övrigt är det män som har sex
              med män och en del av våra invandrargrupper som smittas i allt
              större utsträckning, plus att vi har vad som kallas den importerade
              smittan utomlands ifrån därför att man har varit på semester.
              Det är de vanligaste smittvägarna.
            </seg>
            <seg n="d2674ab1">
              Det finns kanske anledning att återigen se till att få en bra
              informationsverksamhet, inte minst riktad till ungdomar. De kommer,
              tror jag, faktiskt inte ihåg det här, för de var inte ens födda
              när hiv och aids kom till Sverige.
            </seg>
            <seg n="a0825e7f">
              Jag tycker fortfarande att vi behöver se över smittskyddslagen,
              och jag hoppas att vi ska kunna göra det i framtiden. Det är väsentligt
              att ta krafttag så att man kan slippa sitt stigma när man har
              drabbats av en sjukdom. Stigmat har man i alla fall genom att
              man har drabbats av sjukdomen. Det är fortfarande en sjukdom som
              uppfattas som skamlig.
            </seg>
          </u>
          <note type="speaker" n="f73f743a">
            Anf. 71 Socialminister GÖRAN HÄGGLUND (KD):
          </note>
          <u who="carina_hagg_f1f2f3" xml:id="i-99ff038ba79c54a5-6" n="9c9960b5">
            <seg n="4bc72078">
              Herr talman! Vi som deltar i den här diskussionen – både Börje
              och jag – fanns med i mitten av 80-talet när detta slog igenom.
              Det förändrade nog synen på mycket för många av oss. Detta var
              en dramatik utöver det vanliga. För dem som levde i riskgrupperna
              var det här en alldeles förfärlig situation. Det fanns ett tonläge
              i diskussionen som inte kände några som helst gränser.
            </seg>
            <seg n="93263aae">
              Men, som Börja Vestlund säger, allteftersom åren har gått har
              detta klingat av för många av oss. De yngre har inte alls haft
              den omtumlande upplevelsen. Därför finns det naturligtvis skäl
              att fundera över när och hur man behöver göra ytterligare insatser
              för att informera på det här området. Att förebygga är alltid
              bättre. Det är bättre ekonomiskt, men det är inte det viktigaste.
              Det är framför allt bättre ur en mänsklig synvinkel, och vi behöver
              göra mer i det avseendet.
            </seg>
            <seg n="c5118c02">
              Tack för den här möjligheten till diskussion!
            </seg>
          </u>
          <note n="9d642465">
            Överläggningen var härmed avslutad.
          </note>
          <note n="453c024e">
            14 § Svar på interpellation 2013/14:428 om äldres hälsa
          </note>
          <note type="speaker" n="f1d87b62">
            Anf. 72 Socialminister GÖRAN HÄGGLUND (KD):
          </note>
          <u who="carina_hagg_f1f2f3" xml:id="i-99ff038ba79c54a5-7" n="9c9960b5">
            <seg n="d88ad0de">
              Herr talman! Gunnar Sandberg har frågat mig vilka åtgärder jag
              avser att vidta för att minska skillnaderna i levnadsvillkoren
              för äldre i syfte att stärka folkhälsan hos de äldre.
            </seg>
            <seg n="ecd7667b">
              Regeringens mål för vården och omsorgen om äldre människor är
              att äldre ska kunna leva aktiva liv och ha inflytande i samhället
              och över sin vardag. Äldre ska kunna åldras i trygghet och med
              bibehållet oberoende, bemötas med respekt samt ha tillgång till
              god vård och omsorg.
            </seg>
            <seg n="52b169b0">
              Socialstyrelsen konstaterar i sin senaste lägesrapport över tillståndet
              och utvecklingen inom hälso- och sjukvården och socialtjänsten
              att antalet levnadsår med god hälsa ökar mer än medellivslängden,
              vilket är en glädjande nyhet.
            </seg>
            <seg n="ea6a491a">
              Sverige tillhör de länder inom OECD som satsar mest resurser
              på att tillhandahålla en god, offentligt finansierad vård och
              omsorg om äldre personer och framhålls ofta som en förebild.
            </seg>
            <seg n="0298b200">
              Som socialminister har jag verkat för att synliggöra skillnaderna
              i hälso- och sjukvården genom öppna jämförelser. Öppna jämförelser
              inom hälso- och sjukvården har skapat bättre möjligheter för uppföljning
              och jämförelser av vårdens resultat och har bidragit till ett
              ökat fokus på kvalitet och utfall för patienterna och har därmed
              blivit ett effektivt verktyg för att driva förbättringsarbetet
              i vården.
            </seg>
            <seg n="f9143f1b">
              För att stärka arbetet mot omotiverade skillnader i vården har
              regeringen beslutat om en Strategi för en god och mer jämlik vård
              . Inom ramen för genomförandet av strategin har Socialstyrelsen
              fått i uppdrag att utveckla särskilda Öppna jämförelser för jämlik
              vård för områden med störst utmaningar enligt strategin. Socialstyrelsen
              har också fått i uppdrag att utveckla ett jämlik-vård-perspektiv
              i de nationella riktlinjerna samt ta fram ett utbildningspaket
              för vårdpersonal om värdigt och professionellt bemötande och agerande
              i vården, oavsett patientens bakomliggande faktorer såsom ålder,
              kön och socioekonomi.
            </seg>
            <seg n="aac07af9">
              Regeringen har under innevarande mandatperiod avsatt 4,3 miljarder
              kronor för att förbättra vården och omsorgen om sjuka äldre som
              är i behov av omfattande vård och omsorg. Ett av målen med arbetet
              har varit att få omsorgen och vården att samverka bättre kring
              de mest sjuka äldre för att förbättra omhändertagande och behandling.
              Positiva förändringar märks nu därför ute i länen. Förskrivningen
              av olämpliga läkemedel har minskat med 11 procent, vilket motsvarar
              närmare 17 000 färre recept 2013 jämfört med 2012. Kvalitetsregister
              används i allt större utsträckning i syfte att systematisera arbetet
              och skapa goda förutsättningar för att utveckla och förbättra
              vården och omsorgen. Ca 25 000 riskbedömningar görs varje månad
              i kvalitetsregistret Senior alert, vilket kan förhindra fallolyckor,
              undvika trycksår och förhindra undernäring och därmed förhindra
              onödigt lidande.
            </seg>
            <seg n="8ab360f4">
              För att utveckla förutsättningarna för kommuner och landsting
              att arbeta förebyggande och därmed främja hälsa, trygghet och
              säkerhet har regeringen nyligen tillsatt en utredning som ska
              lämna förslag till åtgärder som främjar äldres hälsa, trygghet
              och självbestämmande.
            </seg>
            <seg n="1ca51deb">
              Avslutningsvis vill jag på nytt understryka att målsättningen
              med allt det arbete som regeringen bedriver på hälso- och sjukvårdsområdet
              är att synliggöra olikheter, öka jämlikheten, förstärka det preventiva
              arbetet och helhetsperspektivet samt involvera patienten.
            </seg>
          </u>
          <note type="speaker" n="ad357277">
            Anf. 73 GUNNAR SANDBERG (S):
          </note>
          <u who="gunnar_sandberg_d88799" xml:id="i-8edece744d8ae6ea-0" n="de1be248">
            <seg n="c36223b1">
              Herr talman! Jag får tacka socialministern för svaret. Jag kan
              se att det finns flera bra intentioner och initiativ rörande att
              bättre förstå och förbättra äldres hälsa, vård och omsorg.
            </seg>
            <seg n="0582d093">
              Öppna jämförelser skapar förutsättningar för att kunna göra geografiska
              jämförelser och för att skapa möjligheter till benchmarking. Det
              har getts ut rapporter gällande folkhälsa samt vård och omsorg.
              Även initiativet att stärka jämlikhetsarbetet för en god vård
              och omsorg verkar lovvärt.
            </seg>
            <seg n="49968c70">
              Men jag har ändå några kommentarer och frågor om äldres folkhälsa
              ur ett jämlikhetsperspektiv.
            </seg>
            <seg n="2071d40b">
              För det första: När folkhälsa diskuteras blandar vi ofta ihop
              orsakerna till att folkhälsan är bra eller dålig. Ofta spelar
              hälso- och sjukvården mindre roll i det sammanhanget jämfört med
              våra levnadsvillkor. Det gäller inte minst jämlikhet och folkhälsa.
              Olika folkhälsorapporter har gång på gång visat att viktiga faktorer
              bakom folkhälsans ojämlikhet är utbildning, ekonomi och socioekonomisk
              tillhörighet. Dessa levnadsvillkor bör därför lyftas fram även
              när det gäller jämlikhet i folkhälsa för äldre.
            </seg>
            <seg n="13940247">
              För det andra: Det behövs bättre mätinstrument för att mäta äldres
              folkhälsa, inte minst ur ett jämlikhetsperspektiv. Öppna jämförelser
              presenterar sällan folkhälsodata för äldre. Jämförelser av folkhälsa
              görs geografiskt, könsmässigt och efter utbildningsnivå, men inte
              specifikt för äldre.
            </seg>
            <seg n="cde3b698">
              Öppna jämförelser av vård och omsorg presenteras inte ur ett
              socialt jämlikhetsperspektiv, exempelvis utbildningsbakgrund eller
              ekonomiska resurser. Det blir därför svårt att se jämlikhet för
              äldre ur ett folkhälsoperspektiv.
            </seg>
            <seg n="0460a8a3">
              Min fråga blir då: Vad tänker socialministern göra för att utveckla
              bättre metoder för att mäta och följa arbetet med att förbättra
              jämlikhet och folkhälsa för äldre?
            </seg>
          </u>
          <note type="speaker" n="7c35b17f">
            Anf. 74 Socialminister GÖRAN HÄGGLUND (KD):
          </note>
          <u who="carina_hagg_f1f2f3" xml:id="i-99ff038ba79c54a5-8" n="9c9960b5">
            <seg n="7f50cacb">
              Herr talman! Jag är väldigt glad över den här frågan från Gunnar
              Sandberg. Detta är ett otroligt viktigt område. Om man ser på
              helhetsbilden kan vi glädja oss åt att vi gör väldigt stora framsteg.
              Människor lever allt längre, och de nya år som läggs till människors
              liv är pigga, friska och aktiva år. Det tycks som att den tid
              som man är riktigt skör och allvarligt sjuk är ungefär lika kort
              eller lång – hur man nu uttrycker det – som den har varit tidigare,
              men den har skjutits upp i åren. Det gör att många nya friska
              år har lagts på. På en tioårsperiod läggs ungefär ytterligare
              ett år till medellivslängden, och det är ju en alldeles fantastisk
              utveckling som naturligtvis beror på många olika saker.
            </seg>
            <seg n="bb992498">
              Vid en internationell jämförelse av livslängden är Sverige det
              land i världen som har den mest jämlika livslängden av alla folk.
              Detta är någonting att vara stolt över. Det bygger mycket på att
              vi är och har varit ett land som är hyggligt sammanhållet. Vi
              har haft gemensamma välfärdssystem som har omfattat alla från
              Treriksröset ned till Smygehuk, och vi har haft en hyggligt hög
              lägsta nivå när det gäller till exempel utbildning.
            </seg>
            <seg n="0c02c718">
              Det finns dock en del utmaningar, och Gunnar Sandberg snuddade
              vid några av dem. En utmaning handlar om att personer kommer från
              andra länder till vårt land. Jag vill understryka att jag tycker
              att Sverige ska vara ett land som är öppet och generöst. Det berikar
              vårt land att det kommer nya personer hit. Men de kan möjligen
              ha en historia som innebär en annan utbildningsnivå och en annan
              hälsosituation. Det gäller ibland och vissa grupper.
            </seg>
            <seg n="de9cc7d9">
              Vi vet att vi har skillnader socioekonomiskt, precis som Gunnar
              Sandberg var inne på. De som har en högre utbildning och bättre
              ekonomi mår i regel bättre. Vad värre är – höll jag på att säga
              – behandlas de ibland också på ett annat sätt i sjukvården än
              de som kommer från socioekonomiskt svagare grupper.
            </seg>
            <seg n="b041ed65">
              Det senare är någonting som jag har fört en dialog om tillsammans
              med statssekreterare. Vi har rest runt till samtliga landsting
              och diskuterat detta för att öka uppmärksamheten kring dessa frågor.
              Vi tror inte att det här löses enkelt bara genom ett klubbslag
              – med all respekt, herr talman. Mycket handlar om enskilda möten
              mellan sjukvårdspersonal och patienter. Det handlar förstås om
              tiotusentals varje månad; det är sammantaget väldigt många. Det
              är inte enkelt att med ett enda beslut nå detta.
            </seg>
            <seg n="9e74b5f6">
              Vi måste jobba mycket med bemötande. Det är en nyckelfaktor både
              för att man ska känna sig välkommen och sedd och för att man ska
              öppna sig och kunna komma vidare när det gäller eventuella insatser,
              behandling och så vidare. Där har vi en del ytterligare att göra.
              Det finns ingen enkel eller snabb lösning, men det är en lösning
              som likväl är otroligt betydelsefull.
            </seg>
            <seg n="30fb43d2">
              I mitt nästa inlägg tänker jag berätta ytterligare lite om de
              framsteg som vi har gjort med det arbete vi har bedrivit under
              mandatperioden.
            </seg>
          </u>
          <note type="speaker" n="2b4db6dc">
            Anf. 75 GUNNAR SANDBERG (S):
          </note>
          <u who="gunnar_sandberg_d88799" xml:id="i-8edece744d8ae6ea-1" n="de1be248">
            <seg n="780498dc">
              Herr talman! Jag tackar ministern. Jag håller med om att Sverige
              är ett bra land. Det är jättebra att vi ökar livslängden, och
              jag hoppas att vi kan fortsätta att utveckla Sverige så att vi
              lever ännu längre och är friskare högt upp i åldrarna. Jag brukar
              säga: Alla vill må bra. När man mår bra har man miljoner önskningar.
              Men om man tappar hälsan och blir sjuk har man egentligen bara
              en önskan och undran: När blir jag frisk? Vad har jag för fel?
            </seg>
            <seg n="0762c99c">
              Jag har tidigare understrukit betydelsen av våra levnadsvillkor.
              Vi hade en debatt i socialutskottet för några veckor sedan då
              jag lyfte upp levnadsvillkoren som en viktig orsak till hur vi
              mår under uppväxttiden och även när vi blir äldre. Levnadsvillkoren
              är det viktigaste även när det gäller äldres folkhälsa. Några
              av de andra viktiga är ekonomin, boendet och att man har en meningsfull
              sysselsättning och sociala nätverk. Ministern var inne på detta
              också.
            </seg>
            <seg n="6b25ade3">
              Alla äldre har inte tillräckligt bra levnadsvillkor. Det skapar
              grund till den ojämlika folkhälsan. Det kom nyligen en studie
              från Helsingforss universitet som handlar om att ge omsorg mitt
              i livet och hur det påverkar arbete och försörjning. Den visar
              att 140 000 personer i åldern 45–66 år har minskat sin arbetstid
              eller helt slutat arbeta för att ta hand om anhöriga.
            </seg>
            <seg n="3d5cc4d2">
              Riksrevisionen säger att det kan vara så många som 1,3 miljoner
              anhöriga som går ned i arbetstid för att ge omsorg. Det är vanligast
              att ge omsorg bland dem i åldern 45–64 år. Riksrevisionen skriver
              att 900 000, alltså majoriteten av de 1,3 miljoner av dem som
              vårdar anhöriga, har ett vanligt jobb att sköta. Detta kan göra
              att det är extra svårt att få vardagen att fungera. Många anhörigvårdare
              drabbas själva av hälsoproblem, och det blir stressigt. De kan
              få ekonomiska svårigheter när de tvingas gå ned i arbetstid för
              att hinna med att vårda sina familjemedlemmar.
            </seg>
            <seg n="50a3ad64">
              Detta är också levnadsvillkor som kommer att påverka – om man
              nu går ned i arbetstid eller slutar arbeta. Det handlar om både
              pensioner och annat, och det kan bli bestående sjukdomstillstånd.
            </seg>
            <seg n="bfac56d7">
              Det här ska man ha med sig när man talar om att välfärden brister.
              Sverige har en generellt bra välfärd, men när den brister kan
              det få dessa effekter. Hur tänker socialministern på ett kraftfullt
              sätt föra in dessa viktiga levnadsvillkor i det framtida folkhälsoarbetet
              även för de äldre?
            </seg>
          </u>
          <note type="speaker" n="0b384d80">
            Anf. 76 Socialminister GÖRAN HÄGGLUND (KD):
          </note>
          <u who="carina_hagg_f1f2f3" xml:id="i-99ff038ba79c54a5-9" n="9c9960b5">
            <seg n="d948b622">
              Herr talman! Jag tror att det handlar om att vi fortsätter med
              den generella välfärdspolitik som vi har. Den når alla, och den
              betyder mycket för alla men mest för dem som har lite.
            </seg>
            <seg n="334ec773">
              Vi vet att skolan, som står högt upp på den politiska dagordningen,
              spelar en jättestor roll. De unga som inte klarar sig genom skolan
              med godkända betyg har det tuffare i många avseenden. Det kommer
              så småningom också att avspegla sig i den medicinska historiken
              för deras del.
            </seg>
            <seg n="b7f1841b">
              Detta är grundläggande. Som jag nämnde har vi i Sverige den mest
              jämlika livslängden. Det är någonting som är otroligt betydelsefullt,
              och jag kan naturligtvis slå mig för bröstet och säga att det
              beror mycket på sjukvården. Men sanningen är förstås att det i
              huvudsak beror på att vi har en god hälsa. Denna goda hälsa ska
              vi vårda, och vi ser en del utmaningar när det gäller en del barn
              och ungdomar. Jag vet att till exempel motion och kostfrågor är
              Gunnar Sandbergs stora intresseområde. Där ser vi en ojämlikhet.
              Den som har turen att växa upp med föräldrar som leder barnen
              till idrottsanläggningar och som ger dem näringsrik mat har det
              naturligtvis bättre förspänt än den som har föräldrar som av olika
              skäl inte orkar med detta. Det blir mer skräpmat och mindre fysisk
              aktivitet. Här är socioekonomiska insatser av allra största betydelse.
            </seg>
            <seg n="961fa310">
              När man väl har kommit upp i en högre ålder har vi en situation
              där vården – eller man kanske ska säga omsorgen – inte alla gånger
              har hållit jämna steg med kunskapsutvecklingen. Vi vet att det
              finns fantastiskt mycket att göra. Om vi alla och överallt gjorde
              som man gör där vi lyckas bäst skulle vi åstadkomma fantastiska
              förbättringar, till exempel när det gäller att reducera antalet
              läkemedel som de äldre får. Vi vet att det inte är ovanligt att
              man äter 20–30 olika läkemedel, och dessa interagerar med varandra
              på ett sätt som inte är avsett. Ibland kan det leda till att den
              äldre tappar mycket av medvetandet. Ibland leder det till att
              man faller lättare än man annars skulle göra, och så vidare. Det
              påverkar kort sagt livskvaliteten på ett förödande sätt. Därför
              är det viktigt att vi sprider kunskapen om vad som kan göras.
            </seg>
            <seg n="63bfc433">
              Jag ser glädjande nog att vi gör stora framsteg i detta avseende.
              Jag skulle kunna ge jättemånga exempel, men jag avstår av tidsskäl.
              Det här är någonting att bygga vidare på, för det spelar jättestor
              roll för de äldres hälsa.
            </seg>
            <seg n="9d17a9be">
              Summa summarum behöver vi fortsätta att gynna en hälsosam livsstil
              under de aktiva åren och se till att vi har en omsorg och vård,
              och aktiviteter över huvud taget, för äldre som gör att man kan
              hålla i gång så att vi lägger ytterligare friska år till dem som
              vi redan har. Vi får väl tillfälle, Gunnar Sandberg, att stå här
              om 40 år och debattera igen. Du får ställa din interpellation,
              jag svarar och vi är rätt nöjda med det arbete vi har bedrivit.
            </seg>
          </u>
          <note type="speaker" n="aed2842d">
            Anf. 77 GUNNAR SANDBERG (S):
          </note>
          <u who="gunnar_sandberg_d88799" xml:id="i-8edece744d8ae6ea-2" n="de1be248">
            <seg n="ad8284dd">
              Herr talman! Jag tackar ministern. Han är inne på det här med
              levnadsvanor. De har stor betydelse för alla åldrar. Jag hoppas
              att ministern själv är ute och löptränar med jämna mellanrum så
              att han håller sig i trim. Det behöver man, inte minst i detta
              uppdrag.
            </seg>
            <seg n="af2b6daf">
              Vardagsmotion och bra kost är bra och viktigt. Det gäller även
              att man får hjälp att sluta röka. Det handlar om måttligt med
              alkohol. Det är viktigt också för den äldre åldersgruppen, inte
              minst när många börjar bli kroniskt sjuka och multisjuka.
            </seg>
            <seg n="64e6a1ad">
              Hur ska bra levnadsvanor bättre kunna främjas både för relativt
              friska äldre och för dem som behöver vård och omsorg, inte minst
              när privata vinstintressen kommer in i verksamheten?
            </seg>
            <seg n="a70fe05a">
              Socialministern nämner i sitt svar bland annat läkemedelsanvändningen
              bland äldre. Detta är en mycket viktig fråga inte minst för de
              äldre eftersom de blir alltmer multisjuka med åren, som ministern
              var inne på. Men de flesta läkemedel är inte utprovade på äldre
              utan på friska yngre. Vi har haft en lång diskussion om att många
              läkemedel är utprovade på män men ej på kvinnor. Samma debatt
              bör lyftas upp när det gäller läkemedelsprövning på yngre men
              ej äldre.
            </seg>
            <seg n="f3bd090a">
              Är socialministern beredd att lyfta upp frågan om läkemedelsprövning
              specifikt för äldre?
            </seg>
          </u>
          <note type="speaker" n="d4d5db57">
            Anf. 78 Socialminister GÖRAN HÄGGLUND (KD):
          </note>
          <u who="carina_hagg_f1f2f3" xml:id="i-99ff038ba79c54a5-10" n="9c9960b5">
            <seg n="e691e988">
              Herr talman! Jag tror att det är otroligt betydelsefullt att
              möta de äldre där de är. Det handlar om mycket olika situationer
              som ofta beror på vilka levnadsvanor som man har haft tidigare,
              men även annat kan spela roll, till exempel en stroke som inträffar,
              en hjärtinfarkt eller vad det kan vara.
            </seg>
            <seg n="81303810">
              Det gäller att komma ihåg att de äldre lika lite som vi är en
              enhetlig grupp, utan det är enskilda personer, och de behöver
              individuellt bemötande. Det handlar förstås om att främja en aktiv
              livsstil också när man har blivit äldre, att man känner att man
              är med i samhällsbygget, att det finns en plats för en och att
              man inte blir förbigången. Det handlar om att ge dem som vill
              möjlighet att arbeta, så länge orken och motivationen finns där.
            </seg>
            <seg n="b6c86512">
              Det handlar också om att utveckla vården och omsorgen. Till det
              hör naturligtvis också att ständigt se över de läkemedel som finns,
              så att de är ändamålsenliga gentemot de patientgrupper som förväntas
              äta dem. Där ser vi att vi gör stora framsteg, men förmodligen
              har vi stora framsteg framför oss ytterligare, inte minst när
              det gäller den del av folksjukdomarna som rör hjärnans sjukdomar,
              till exempel minnesfunktionsstörningar, vilket blir alltmer besvärligt
              i takt med att vi som befolkning blir allt äldre.
            </seg>
            <seg n="8e21c511">
              Den här frågan lär vi få tillfälle att återkomma till många gånger.
              Det händer mycket positivt, men det finns utan tvekan utmaningar
              som följer av det att vi lever allt längre.
            </seg>
          </u>
          <note n="9d642465">
            Överläggningen var härmed avslutad.
          </note>
          <note n="05cf00d7">
            15 § Svar på interpellationerna 2013/14:414 och 415 om Sverige
            och miljön i förhandlingarna om USA–EU-avtalet
          </note>
          <note type="speaker" n="40d13c83">
            Anf. 79 Statsrådet EWA BJÖRLING (M):
          </note>
          <u who="unknown" xml:id="i-c39e73a6fe612b12-13" n="838c4b3b">
            <seg n="669cc0c6">
              Herr talman! Annika Lillemets och Jens Holm har båda ställt frågor
              om de pågående förhandlingarna om ett frihandels- och investeringsavtal
              mellan EU och USA, det så kallade TTIP-avtalet. Jag väljer att
              besvara interpellationerna i ett sammanhang.
            </seg>
            <seg n="bc3d193c">
              Inledningsvis vill jag tacka Annika Lillemets och Jens Holm för
              att de berör de viktiga pågående förhandlingarna om TTIP-avtalet.
              Partnerskapet mellan EU och USA, världens två största ekonomier
              och Sveriges viktigaste exportmarknader, har en betydande potential
              för tillväxt och jobbskapande på båda sidor om Atlanten.
            </seg>
            <seg n="f49c447d">
              Inför förhandlingarna har regeringens målsättning varit att införskaffa
              så goda och omfattande informationsunderlag som möjligt. Kommerskollegium
              har analyserat de potentiella ekonomiska effekterna av ett frihandels-
              och investeringsavtal mellan EU och USA. Siffran för hur mycket
              TTIP kan ge per person och år är baserad på resultaten av en särskild
              skattning utförd av Kommerskollegium, vilken baseras på ett antagande
              om en öppen transatlantisk marknad. Metoden är densamma som används
              i studien med namnet Potential Effects from an EU–US Free Trade
              Agreement – Sweden in Focus . Skattningen påvisar att en öppen
              transatlantisk marknad har potential att gynna Sveriges bnp med
              upp till 0,43 procent per år. Den exakta siffran för potentiell
              vinst varierar beroende på vilket år man applicerar skattningen
              på. För år 2015 blir siffran omkring 1 700 kronor per person och
              år.
            </seg>
            <seg n="7d85bbaf">
              Herr talman! TTIP handlar inte om att försämra regelverk och
              standarder. TTIP handlar om att förenkla regelverk och standarder.
              EU-lagstiftning som syftar till att skydda områden såsom miljö,
              livsmedel, djur, hälsa och konsumentskydd kommer inte att urholkas
              av TTIP. Grundläggande bestämmelser som till exempel rör genetiskt
              modifierade organismer eller hormonbehandlade djur ingår inte
              i förhandlingarna.
            </seg>
            <seg n="03441314">
              Även på andra sidan Atlanten förs en debatt kring miljö, hälsa
              och konsumentskydd. USA:s president Barack Obama har klargjort
              att han inte kommer att skriva under ett avtal som försämrar miljö-
              och konsumentskyddet. Jag välkomnar den samsyn som finns kring
              detta.
            </seg>
            <seg n="98506639">
              Regeringen är en drivande kraft i EU för ökad transparens och
              öppenhet. Vi har vidtagit åtgärder för att informera och samråda
              om TTIP. Regeringen för en konstruktiv dialog med representanter
              för fackföreningar och arbetsgivare, liksom branschorganisationer
              och aktörer i det civila samhället. Samtidigt ska man ha klart
              för sig att det handlar om en förhandling och att det därför inte
              är möjligt att i alla lägen öppet redovisa alla detaljer.
            </seg>
            <seg n="d0743a59">
              Riksdagen informeras kontinuerligt inom ramen för regeringens
              EU-samråd inför de ministerrådsmöten där TTIP finns med på agendan.
              Det skedde inför antagandet av förhandlingsmandatet till TTIP,
              då riksdagen också fick se utkast till mandattext. Jag har vid
              flera tillfällen informerat näringsutskottet om förhandlingsläget.
              På sedvanligt sätt kommer jag att söka EU-nämndens stöd för regeringens
              handlingslinje i enskilda sakfrågor.
            </seg>
            <seg n="a2481247">
              Slutligen, vad gäller frågan om investerarskydd och skiljedomsförfarande,
              har jag varit tydlig med att investeringsreglerna i TTIP inte
              ska begränsa vår demokrati. Jag stöder därför EU:s strävan att
              söka rätt balans mellan investeringsskydd och staters rätt att
              lagstifta genom ett modernt system för investeringsskydd och ISDS.
              Nyligen lanserade EU-kommissionen en 90 dagars öppen konsultation
              för just ISDS för att kunna inhämta ståndpunkter från samhället.
            </seg>
            <seg n="f19a9e38">
              TTIP är det viktigaste bilaterala frihandels- och investeringsavtal
              som EU någonsin har förhandlat. I en tid då världsekonomin fortsatt
              brottas med sviterna av de senaste årens kriser är det angeläget
              att TTIP blir så ambitiöst och heltäckande som möjligt utan att
              vi för den delen gör avkall på de höga krav vi har inom andra
              områden, såsom miljö, livsmedel, djur, hälsa och konsumentskydd.
            </seg>
            <seg n="26e11ec4">
              Jag välkomnar en fortsatt konstruktiv dialog med Annika Lillemets,
              Jens Holm och andra aktörer om denna så betydelsefulla fråga för
              Sveriges välstånd.
            </seg>
          </u>
          <note type="speaker" n="31674206">
            Anf. 80 ANNIKA LILLEMETS (MP):
          </note>
          <u who="annika_lillemets_d743a3" xml:id="i-129534240b32821a-0" n="257cef5a">
            <seg n="cad0a8b3">
              Herr talman! Först vill jag tacka handelsminister Ewa Björling
              för svaret på mina frågor om det handelsavtal som just nu förhandlas
              mellan EU och USA, kallat Transatlantic Trade and Investment Partnership,
              TTIP.
            </seg>
            <seg n="059d79b6">
              Förespråkarna, däribland handelsministern, hoppas att avtalet
              genom avskaffandet av alla tänkbara former av handelshinder ska
              ge ökad tillväxt och skapa jobb på båda sidor av Atlanten. Men
              risken är överhängande att avtalet i stället underminerar befintlig
              miljö- och konsumentlagstiftning och hotar grundläggande demokratiska
              principer. Folkvalda politiker och medborgarrättsgrupper har extremt
              bristfällig insyn, medan företrädare för storföretag och andra
              ekonomiska särintressen har fått lämna in kravlistor och har haft
              stor insyn i förhandlingarna från början.
            </seg>
            <seg n="99ac0147">
              Regeringen och EU-kommissionen har lyft fram överdrivet optimistiska
              siffror över vilka effekter avtalet skulle kunna ge såväl i bnp-tillväxt
              som i nya jobb. Avtalets tydliga fokus är att avskaffa handelshinder.
              Flera studier har visat att de eventuella ekonomiska vinsterna
              av att helt ta bort tullarna mellan EU och USA skulle vara mycket
              marginella. De är nämligen redan väldigt låga.
            </seg>
            <seg n="8bca8e5f">
              Det är i stället avskaffande av så kallade icke-tariffära handelshinder
              som anses kunna ge stora effekter. Detta sker genom att harmonisera
              eller ge undantag för regleringar, vilket kan underminera exempelvis
              befintlig och framtida konsument- och miljölagstiftning i Sverige
              och EU. USA har exempelvis på flera punkter lägre standard än
              vi för produktion av mat, med allt från tillväxthormoner, antibiotikabehandling
              och GMO till klorsköljda kycklingar. Det skulle bli en osund konkurrens
              genom import av varor som inte når EU-standard, och den hotar
              att drabba svenska bönder och konsumenter hårt.
            </seg>
            <seg n="00422610">
              Handelsministern säger i sitt svar att EU-lagstiftning som syftar
              till att skydda områden som miljö, livsmedel, djur, hälsa och
              konsumentskydd inte kommer att urholkas av TTIP. Hon säger vidare
              att grundläggande bestämmelser, som exempelvis rör genetiskt modifierade
              organismer eller hormonbehandlade djur, inte ingår i förhandlingarna.
            </seg>
            <seg n="0bbd2856">
              Det låter utmärkt. Men det går inte ihop med exempelvis de ekonomiska
              förhoppningar som handelsministern gång på gång framför, som att
              varje svensk skulle få 1 700 kronor mer i plånboken per år. Den
              siffran bygger på att alla tullar och samtliga politiskt påverkbara
              icke-tariffära handelshinder tas bort. Vad blir kvar att ta bort
              om skydd för miljö, hälsa, djur, livsmedel och konsumentskydd
              inte påverkas? Det skulle jag vilja att handelsministern förklarar
              närmare.
            </seg>
            <seg n="b72e8b65">
              Jag vill också påminna om ACTA-avtalet. Det försäkrades att avtalet
              inte skulle hota medborgerliga rättigheter eller tillgången till
              generiska läkemedel. Men när texten blev offentlig fick den stark
              kritik av hundratals medborgarrättsorganisationer, Europas tyngsta
              forskare på området samt organisationer som Läkare Utan Gränser
              för just detta. Slutsatsen är given: Även när det gäller TTIP
              måste vi vara uppmärksamma.
            </seg>
            <seg n="f4ef8abc">
              Vi vill varna för att det kan finnas allvarliga risker med TTIP
              utifrån den kritik som redan har kommit samt exempelvis det positionspapper
              som EU-kommissionen har offentliggjort. Vi hoppas att regeringen
              drar lärdom av erfarenheterna från ACTA-avtalet och inte ännu
              en gång tänker för naivt.
            </seg>
            <seg n="92f16057">
              Mot bakgrund av detta och att det ännu inte finns någon slutgiltig
              text att ta ställning till undrar jag hur handelsministern här
              och nu kan påstå att EU-lagstiftning som syftar till att skydda
              områden såsom miljö, livsmedel, djur, hälsa och konsumentskydd
              inte kommer att urholkas av TTIP, som det står i svaret.
            </seg>
            <seg n="8009a327">
              Jag återkommer till de ekonomiska beräkningarna i mitt nästa
              inlägg.
            </seg>
          </u>
          <note type="speaker" n="6e00dbbd">
            Anf. 81 JENS HOLM (V):
          </note>
          <u who="jens_holm_9bd66a" xml:id="i-0b5833ec4c7b7105-0" n="a68298b7">
            <seg n="7d955def">
              Herr talman! Jag tycker att det här är en mycket viktig debatt.
              Internationell handel kan ju vara något väldigt positivt. Vi sprider
              kunskaper runt om i hela världen. Länder som är duktiga på att
              producera vissa produkter billigt och effektivt kan exportera
              dessa produkter till andra länder som inte är lika bra på att
              göra det. Andra länder kan i sin tur exportera andra saker till
              länder som inte är lika duktiga på att ta fram dem.
            </seg>
            <seg n="bf851f1f">
              Att handel är viktigt och bra är knappt värt att diskutera, tycker
              jag, utan jag vill att den här diskussionen ska fokusera på vilket
              slags handel vi vill ha.
            </seg>
            <seg n="f361be19">
              Som tidigare konstaterats av Annika Lillemets och även av handelsministern
              håller EU och USA på att förhandla fram frihandelsavtalet TTIP.
              Då tycker jag att det är viktigt att man ser till att det blir
              ett avtal som innebär att länderna tillåts att ha en mer ambitiös
              lagstiftning på djurskyddsområdet och miljöområdet samt vad gäller
              arbetsrätt, välfärd och så vidare.
            </seg>
            <seg n="b1cfba22">
              Kommer det då inte att bli så? Nej, jag är rädd för att det inte
              blir så, därför att ett frihandelsavtal handlar inte bara om att
              ta bort tullar och tariffer så att det ska bli billigare att exportera
              produkter, utan ett frihandelsavtal handlar också om att harmonisera
              lagstiftning. Man ska göra lagarna så lika varandras som möjligt
              för att man på så sätt ska ha fri konkurrens, så att det inte
              blir så att USA har hårdare lagar på vissa områden och EU-länderna
              då kan producera produkter billigare därför att de inte har en
              hårdare lagstiftning och vice versa.
            </seg>
            <seg n="d1c89589">
              Jag kan ta upp några konkreta exempel. I USA finns en storskalig
              produktion av genmodifierade organismer, GMO-varor, vilket inte
              finns här i Europa. När man producerar kyckling i USA doppar man
              ofta kycklingen i en klorlösning för att den ska få en ljusare
              färg. Det gör vi inte i Sverige och i övriga Europa. I USA använder
              man antibiotika och hormoner rutinmässigt för att djuren ska växa
              fortare och inte ska bli sjuka, men det är för att man har en
              så otroligt intensiv uppfödning som man behöver göra det. I USA
              använder man också mängder av kemikalier, bekämpningsmedel och
              tillsatser som inte finns inom EU.
            </seg>
            <seg n="4c1f4562">
              Då svarar handelsministern lite förenklat att alla de här sakerna
              ligger utanför förhandlingarna, åtminstone GMO och hormonbehandlat
              kött. Men i protokollet från förhandlingarna i Bryssel i mars
              i år mellan EU:s representant och USA:s representant framgår det
              klart och tydligt att USA:s representant säger: Vi förhandlar
              om allting. Vi förhandlar om vårt nötkött, vi förhandlar om alla
              livsmedel och vi förhandlar om GMO. Och USA:s representant säger
              att det är viktigt att allting är baserat på vetenskap och riskbedömningar.
              Så det som du säger, Ewa Björling, att GMO och hormonbehandlat
              kött är helt utanför förhandlingarna, delas uppenbarligen inte
              av USA. Det inger hos mig en stor oro.
            </seg>
            <seg n="9aa04ba0">
              Vad händer då om USA och EU inte kommer överens när handelsavtalet
              är på plats? Jo, då är det fristående domstolar som ska avgöra,
              helt utanför det ordinarie rättsväsendet. Det tycker jag känns
              som ett oskick. Varför kan man inte använda vanliga domstolar,
              Ewa Björling?
            </seg>
          </u>
          <note type="speaker" n="41e140ff">
            Anf. 82 Statsrådet EWA BJÖRLING (M):
          </note>
          <u who="unknown" xml:id="i-c39e73a6fe612b12-14" n="838c4b3b">
            <seg n="253f3402">
              Herr talman! Att få ett transatlantiskt avtal på plats är en
              av de absolut viktigaste åtgärderna för ökad export. Ett avtal
              beräknas kunna öka svensk export till USA med 17 procent eller
              mer.
            </seg>
            <seg n="0d6f16b0">
              Både Annika Lillemets, Miljöpartiet, och Jens Holm, Vänsterpartiet,
              talar gärna om välfärden men inte om att det är export och handel
              som möjliggör välfärdssatsningar.
            </seg>
            <seg n="574261bf">
              För att maximera vinsterna för det svenska välståndet måste vi
              helt enkelt fokusera på avtal som ger störst utväxling för vår
              utrikeshandel. Vi kan allihop konstatera att USA är Sveriges största
              exportmarknad utanför Europa och därmed otroligt viktig.
            </seg>
            <seg n="8e96c18b">
              Det är en myt att tullarna mellan EU och USA är så låga att det
              inte skulle finnas något att vinna på att avskaffa dem, för vi
              har en väldigt stor handel med USA.
            </seg>
            <seg n="49eea375">
              Även om de största vinsterna i termer av bnp kommer av borttagna
              icke-tariffära handelshinder, eller tekniska handelshinder som
              man brukar säga, och även om tullarna som jag sade är så låga
              kommer allt detta tillsammans att göra att det kommer att vara
              det absolut viktigaste avtal vi kan få på plats för EU.
            </seg>
            <seg n="ff7c32fa">
              I dag måste fortfarande svenska konsumenter betala tull på en
              hel rad varor från USA. Det gör bilar uppemot 10 procent dyrare,
              cyklar 15 procent, kläder 12 procent och skor 17 procent. Det
              finns dessutom vissa exempel på olika sorters kläder som har olika
              procent. Svenska tillverkare har därmed svårt att kunna exportera.
            </seg>
            <seg n="296b8302">
              Vi har debatterat TTIP i riksdagens kammare flera gånger under
              våren. Det är beklagligt att den enade frihandelslinje som vi
              tidigare har haft i Sveriges riksdag, och som också haft starkt
              stöd i EU, nu är splittrad på grund av vänsterpartierna. Jag tycker
              att ni ska bekänna färg inför era väljare och tala om att ni inte
              vill ha något TTIP. För en kort tid sedan debatterade jag med
              Vänsterpartiets partiledare Jonas Sjöstedt, som sade rent ut att
              han inte ville ha detta frihandelsavtal. Det var inte bara det
              att han var emot ISDS, investeringsskyddsmekanismen, utan han
              ville faktiskt inte ha TTIP. Jag tycker att det är dags att våga
              säga det till svenska folket.
            </seg>
            <seg n="af40758c">
              Siffran 1 700 kronor, som vi har beräknat för 2015, är baserad
              på data utifrån en ekonomisk modell som beräknar vilka vinster
              en öppen och fri handel skulle innebära utifrån dagens handelsflöden.
              Beräkningsmodellen är faktiskt ganska försiktig, eftersom den
              inte tar hänsyn till dynamiska effekter av TTIP, det vill säga
              handel som tillkommer i form av ökad export till USA. Liknande
              beräkningar finns också för flera andra EU-länder. Vi kommer att
              tjäna på ett avtal med USA. Det kommer hela Europa att göra.
            </seg>
            <seg n="229d4cd5">
              Jag ska i det här inlägget försöka hinna med några kommentarer
              om GMO. Där vill jag vara tydlig och säga att regeringen de facto
              inte är för eller emot GMO generellt. Vi har sagt att det ska
              bedömas på vetenskaplig fakta. Det finns produkter där man kan
              vara för GMO, och det finns också produkter där man kan vara emot
              det. Men så tänker inte Vänsterpartiet. Vänsterpartiet reagerar
              instinktivt: GMO är någonting dåligt, ISDS är någonting dåligt
              och USA är någonting dåligt, alltså ska vi inte ha det här frihandelsavtalet.
            </seg>
          </u>
          <note type="speaker" n="4c3ce7b2">
            Anf. 83 ANNIKA LILLEMETS (MP):
          </note>
          <u who="annika_lillemets_d743a3" xml:id="i-129534240b32821a-1" n="257cef5a">
            <seg n="681ca7b7">
              Herr talman! När man diskuterar viktiga frågor måste man ha så
              bra och korrekt information som möjligt. Låt oss titta närmare
              på handelsministerns påstående att TTIP skulle kunna ge varje
              svensk 1 700 kronor extra i plånboken per år.
            </seg>
            <seg n="f6c65190">
              Kommerskollegium presenterade 2012 en studie som regeringen beställt.
              Regeringen blev tydligen inte nöjd med resultatet, utan Utrikesdepartementet
              beställde nya siffror som man sedan räknade om, och man kom fram
              till att avtalet kommer att ge varje svensk 1 700 kronor extra
              i plånboken varje år. Men denna siffra bygger på att man tar bort
              alla politiskt påverkbara icke-tariffära handelshinder.
            </seg>
            <seg n="df4bde5b">
              Det är för det första inte ett troligt scenario att förhandlingarna
              skulle ge detta resultat. För det andra är det något som rimligen
              måste innebära att man upphäver konsument- och miljöskydd.
            </seg>
            <seg n="3013ea3b">
              Därtill finns det många oklarheter i hur regeringen har räknat.
              I min fråga bad jag handelsministern svara på när dessa effekter
              ska börja gälla. Jag upprepar frågan: Om TTIP ratificeras 2016,
              när får varje svensk 1 700 kronor extra per år?
            </seg>
            <seg n="faf57147">
              Den modell regeringen använder räknar mycket riktigt inte med
              dynamiska effekter. Den räknar inte heller med vad det kan kosta
              att göra undantag från miljöskydd eller konsumentlagstiftning,
              alltså miljöskador och hälsoskador.
            </seg>
            <seg n="28488752">
              Vi i Miljöpartiet tar gärna bort tullar. Hade det handlat om
              bara det hade vi varit ense. Vi är för handel på sjysta villkor.
            </seg>
            <seg n="a38e0c65">
              Att ta bort samtliga tullar kan ge en bnp-effekt på 0,01 procent
              för Sverige över tio års tid, enligt Kommerskollegium. Därefter
              skulle det eventuellt kunna bli ett permanent tillskott till ekonomin.
              Det är inte mycket i sammanhanget. Det är knappast de enorma summor
              som handelsministern hävdar ibland annat en reklamfilm som den
              amerikanska handelskammarens har producerat.
            </seg>
            <seg n="c17862ab">
              För större effekter handlar det om att avskaffa icke-tariffära
              handelshinder, det vill säga bestämmelser och standarder som ofta
              syftar till att skydda miljö och människor.
            </seg>
            <seg n="d2c68c17">
              Vi i Miljöpartiet är aldrig beredda att sälja ut viktiga grundbultar
              i samhället såsom miljö- och konsumentskydd. Men jag kan tyvärr
              inte dra någon annan slutsats av handelsministerns resonemang
              än att regeringen är beredd att sälja ut och därtill billigt.
              Det går inte att få både de ekonomiska vinster regeringen tycks
              hoppas på och hälsa och miljö. De står mot varandra.
            </seg>
            <seg n="f4dc1087">
              Handelsministern säger i interpellationssvaret att president
              Obama har klargjort att han inte vill skriva under ett avtal som
              försämrar miljö- och konsumentskydd. Jag undrar vad det betyder.
              Talar han om amerikanska nivåer eller om europeiska? Vem ska ändra
              sig? Hur ska bestämmelserna göras lika? Kan handelsministern utveckla
              vad som står i de amerikanska förhandlingsdokumenten mot bakgrund
              av det som Jens Holm rapporterade om den amerikanska hållningen
              i förhandlingarna? Vem ska anpassa sig, USA eller EU? Kan vi få
              några exempel?
            </seg>
            <seg n="f8e840ad">
              Jag upprepar mina frågor: Kan handelsministern lova att vi folkvalda
              äntligen får se texten?
            </seg>
            <seg n="836971b2">
              När nu forskare, över hundra miljöorganisationer, tyska miljödepartementet,
              världens största fackförbund IG Metall med flera varnar för riskerna
              med TTIP-avtalet som det kan komma att se ut och säger att det
              hotar konsumentskydd, miljö, arbetarnas rättigheter och hälsa,
              kommer handelsministern då att säga nej till ett sådant avtal
              om hon är i ställning att göra det?
            </seg>
            <seg n="ec879d74">
              Om kritiken kvarstår – kommer handelministern och nuvarande regering
              att backa från sin extremt positiva och okritiska hållning?
            </seg>
          </u>
          <note type="speaker" n="62031600">
            Anf. 84 JENS HOLM (V):
          </note>
          <u who="jens_holm_9bd66a" xml:id="i-0b5833ec4c7b7105-1" n="a68298b7">
            <seg n="070e707d">
              Herr talman! I alla internationella handelsavtal uppstår det
              tvister om hur man ska tolka paragraferna i gällande avtal. Det
              är kanske inte så konstigt.
            </seg>
            <seg n="dd524fa5">
              Det som är speciellt med handelsavtalet med USA är att man ska
              låta separata skiljedomstolar avgöra i de fall där storföretag
              påstår att de kan tappa vinst för att ett land har ändrat sin
              lagstiftning. Det kallas för att man inför ett investeringsskydd
              till avtalstexten. Den mekanism som ska lösa detta brukar kallas
              för ISDS. Man går alltså inte till en vanlig domstol om man tolkar
              avtalstexten olika.
            </seg>
            <seg n="e64d6270">
              Det finns redan några exempel på förfarande med investeringsskydd.
              Philip Morris stämde den australiensiska och den uruguayanska
              staten för att de hade infört lagstiftning om blanka cigarettpaket
              utan reklam. Detta ska inte avgöras av lokal domstol i Australien
              eller Uruguay utan i helt separata förfaranden som ligger helt
              utanför ordinarie rättsväsen.
            </seg>
            <seg n="4976a202">
              Vattenfall har stämt tyska staten för att Tyskland ska avveckla
              kärnkraften. Vattenfall menar att de tappar stora vinster på detta
              sätt.
            </seg>
            <seg n="da3d3427">
              Det holländska försäkringsbolaget Achmea stämde den slovakiska
              staten för att man har lagstiftat mot privata vinster i välfärden.
              Det holländska bolaget vann tvisten.
            </seg>
            <seg n="67b6b743">
              Detta kommer att leda till att stater blir rädda för progressiv
              lagstiftning. Det är bara storföretag som får dra stater inför
              detta separata domstolsförfarande. Staterna får inte stämma storföretagen.
            </seg>
            <seg n="4fa3e59f">
              I ditt svar till mig och Annika Lillemets säger du, Ewa Björling,
              att det är viktigt att hitta rätt balans mellan investeringsskydd
              och staters rätt att lagstifta. Det var i princip ett citat. Vad
              är det för balans vi ska hitta? Vad är det i vår lagstiftning
              som är problemet? Vad är det som ska balanseras i vår lagstiftning?
              Vad vill du ta bort från vår lagstiftning?
            </seg>
            <seg n="0f30068c">
              Jag tycker att det är självklart att vi ska få ha våra lagar
              för arbetsrätt, för välfärd, för djurskydd, för miljö och så vidare.
              Samtidigt ska vi kunna ha en internationell handel. Men handeln
              får inte pressa ned nivån på vår lagstiftning.
            </seg>
            <seg n="3c6d865b">
              I ditt svar, Ewa Björling, säger du att du minsann vet att detta
              frihandelsavtal inte kommer att urholka nivån på lagstiftningen
              för till exempel miljö, livsmedel, djur och folkhälsa.
            </seg>
            <seg n="248dd998">
              Låt mig åter referera till mötet mellan EU:s chefsförhandlare
              och USA:s chefsförhandlare. Den senare heter Dan Mullaney. De
              hade en presskonferens den 14 mars i Bryssel och Dan Mullaney
              fick då frågan om hormonbehandlat kött var uteslutet ur förhandlingarna.
              Han svarade: Jag har aldrig hört talas om att det ska vara uteslutet.
            </seg>
            <seg n="f722ac90">
              Sedan fick den europeiska förhandlaren samma fråga, och han sade
              också att han inte hade hört något om ett undantag för hormonbehandlat
              kött.
            </seg>
            <seg n="432f294a">
              Kan du, Ewa Björling, berätta för mig klart och tydligt vad på
              livsmedelsområdet och miljöområdet som är uteslutet ur förhandlingarna?
              Det verkar ju som att toppförhandlarna tycker att allt ligger
              på bordet vid förhandlingarna om ett frihandelsavtal.
            </seg>
          </u>
          <note type="speaker" n="e9d96bee">
            Anf. 85 Statsrådet EWA BJÖRLING (M):
          </note>
          <u who="unknown" xml:id="i-c39e73a6fe612b12-15" n="838c4b3b">
            <seg n="e34ea28b">
              Herr talman! Regeringen lät Kommerskollegium göra en ekonomisk
              konsekvensanalys för att uppskatta de ekonomiska effekterna av
              TTIP i termer av bnp och utrikeshandel.
            </seg>
            <seg n="1492a9b5">
              Eftersom det är förhandlingar vi talar om, alltså ännu så länge
              ett hypotetiskt avtal, kräver liknande konsekvensanalyser också
              olika antaganden om hur förhandlingarna kan komma att falla ut.
              Den publicerade rapporten från Kommerskollegium innehåller ett
              antal olika antaganden som täcker in diverse scenarier för förhandlingarna,
              utifrån mer begränsat avtal till mer omfattande reformer. Utifrån
              samma modell, samma data och samma metod kan man sedan laborera
              med flera scenarier.
            </seg>
            <seg n="37546165">
              Kommerskollegium har för UD presenterat ytterligare resultat
              baserat på andra scenarier, till exempel vad gäller en fullständigt
              öppen transatlantisk marknad för handel och investeringar, vilket
              är viktigt för att visa på potentialen med TTIP. Värt att notera
              i detta är att även i resultatet som baseras på relativt mindre
              omfattande handelsliberalisering kan exporten öka betydligt.
            </seg>
            <seg n="734fcbfd">
              Vad gäller effekterna på tillväxten varierar de från ringa 0,01
              procents högre bnp vid ett starkt begränsat avtal till 0,43 procents
              högre bnp vid en öppen transatlantisk marknad.
            </seg>
            <seg n="ae5c478a">
              Denna siffra kan enkelt appliceras på Sveriges bnp och folkmängd
              för att komma fram till vad den potentiella vinsten med TTIP skulle
              kunna bli motsvarande person och år. För 2015 blir den ungefär
              1 700 kronor. För 2018 blir siffran närmare 1 800 kronor.
            </seg>
            <seg n="149911b6">
              Som jag sade i mitt tidigare inlägg är det viktigt att komma
              ihåg att de uppskattade resultaten är försiktiga på det sättet
              att de inte tar hänsyn till några som helst dynamiska effekter
              av TTIP, det vill säga att vi ökar vår export och att företagen
              ser USA som en bättre marknad när vi får mindre tullar och handelshinder.
            </seg>
            <seg n="6959af7f">
              Så ser bakgrunden ut till siffran 1 700. Man kan välja vad man
              vill däremellan, men jag tycker att det är viktigt att kunna berätta
              för svenska folket vad det ger var och en i plånboken i stället
              för att tala om tekniska handelshinder.
            </seg>
            <seg n="c50b0f77">
              Jag tror att Annika Lillemets och Jens Holm har erfarenhet av
              att när man är ute och talar med människor i Sverige brukar det
              mest intressanta vara vad som rör dem hemma vid köksbordet. Då
              handlar det inte om tekniska handelshinder utan om hur det blir
              bättre för just mig.
            </seg>
            <seg n="1d58b136">
              Jag tycker också att både Annika Lillemets och Jens Holm målar
              upp en ensidig bild av överdrivna risker som går ut på att onda
              amerikanska företag kommer till Sverige och förstör vår demokrati.
              Men det är ett skräckscenario som har föga förankring i verkligheten.
            </seg>
            <seg n="8cdb87f4">
              Det pågår förhandlingar och konsultationer. Dessutom bortser
              du, Jens Holm, från det faktum att Sverige är en betydande investerare
              i USA och att sådana här klausuler kan behövas för att skydda
              svenska företag där. Vi är världens största investerare i USA
              per capita. Det tenderar vi att ofta glömma bort.
            </seg>
            <seg n="bf464b09">
              Jag tycker att det är obehagligt när man målar upp det som onda
              avsikter. Det är precis tvärtom. Vi förhandlar om detta för att
              människor ska få det bättre, för att fler företag ska tycka att
              det är enklare att exportera till USA och för att vi ska få en
              ökad handel så att vi får fler jobb och ett ökat välstånd här
              hemma.
            </seg>
            <seg n="cbfb65de">
              Det är inte skräckscenarier om amerikanska företag som ska komma
              hit och stämma den svenska staten. Det tror jag för övrigt väldigt
              lite på. Det är på sin plats att säga att kommissionen ännu inte
              har kommit med något förslag. Just nu lyssnar man ute bland medborgarna
              – för eller emot.
            </seg>
          </u>
          <note type="speaker" n="956da7dd">
            Anf. 86 ANNIKA LILLEMETS (MP):
          </note>
          <u who="annika_lillemets_d743a3" xml:id="i-129534240b32821a-2" n="257cef5a">
            <seg n="6946bdb1">
              Herr talman! Välstånd är också sådant som god miljö, god hälsa,
              goda arbetsvillkor och väl fungerande demokrati, inte bara pengar
              i plånboken.
            </seg>
            <seg n="a58ef4ab">
              Även om vi utgår från regeringens enligt de flesta bedömares
              orealistiska scenario med avskaffande av 100 procent av de politiskt
              påverkbara icke-tariffära handelshindren uppgår de potentiella
              effekterna inte till mer än 170 kronor per svensk och år under
              en tioårsperiod. I bästa fall – ekonomiskt – skulle det först
              därefter kunna handla om 1 700 kronor per svensk och år, om den
              tänkta tillväxten fördelas helt lika mellan svenskarna, förstås.
              Det handlar om framåt 2026 i så fall.
            </seg>
            <seg n="d1fd8337">
              När det gäller ISDS-mekanismerna, som Jens Holm var inne på,
              skulle jag vilja ha svar om detta med balans mellan investeringsskydd,
              det vill säga företags rätt att stämma stater och staters rätt
              att lagstifta, och ett modernt system för detta. Vad menas med
              det? Kan handelsministern utveckla det lite grann?
            </seg>
            <seg n="a2b75f57">
              Staters rätt att lagstifta är absolut, och vi i MP ser det här
              förslaget om mekanismer som väldigt oroande. Handelsministerns
              resonemang går inte ihop, varken vad gäller ekonomi eller demokrati.
              Jag tycker att detta framstår ännu tydligare efter vår debatt
              i dag. Jag har inte fått tillfredsställande svar på mina frågor.
            </seg>
            <seg n="48a38c34">
              Trots de uppenbara riskerna och de välgrundade farhågorna fortsätter
              den svenska regeringen att okritiskt stödja det planerade avtalet
              och drar sig inte för att skönmåla det med vaga påståenden och
              illa underbyggda siffror.
            </seg>
            <seg n="a9ebae72">
              Vi i Miljöpartiet har hela tiden varit tydliga med att vi säger
              kategoriskt nej till ett avtal som innehåller ISDS eller riskerar
              att underminera miljölagstiftning, konsumentskydd eller arbetares
              rättigheter.
            </seg>
            <seg n="00ec3dad">
              Demokrati och öppenhet är inga handelshinder. Vi kompromissar
              inte med grundläggande demokratiska principer, och vi är genuint
              oroade för vad detta avtal kan komma att leda till. Det borde
              regeringen också vara. Vi hoppas att de tar till sig den välgrundade
              kritiken och intar en mer balanserad hållning.
            </seg>
          </u>
          <note type="speaker" n="82a21a2a">
            Anf. 87 JENS HOLM (V):
          </note>
          <u who="jens_holm_9bd66a" xml:id="i-0b5833ec4c7b7105-2" n="a68298b7">
            <seg n="cee47f15">
              Herr talman! Det finns några frågor som handelsministern inte
              svarade på. Den första rör det som Annika Lillemets tog upp: Vad,
              Ewa Björling, är det i vår demokrati som ska balanseras till förmån
              för investerarskydd? Du säger i ditt svar till mig och Annika
              Lillemets att man måste ha rätt balans mellan investeringsskydd
              och staters rätt att lagstifta.
            </seg>
            <seg n="5c81432c">
              Jag fick heller inte svar på vad exakt, Ewa Björling, som är
              undantaget från förhandlingarna. USA:s chefsförhandlare Dan Mullaney
              säger att hormonkött inte är undantaget. Är hormonkött undantaget?
              Är GMO undantaget? Är kycklingkött som är doppat i klorlösning
              undantaget? Är alla andra områden där vi har en högre standard
              på miljö, djurskydd och konsumenträttslagstiftning undantagna?
              Kan du berätta någonting om vad som egentligen är undantaget i
              förhandlingarna? Som jag förstår det är allt uppe på bordet.
            </seg>
            <seg n="ce058d8d">
              Då kommer vi till frågan om skiljedomsförfarande, helt separat
              från det ordinarie rättsväsendet. Här i Sverige skulle Handelskammaren
              sköta det. Det skulle vara tre domare som i total hemlighet fattar
              besluten. Vad, Ewa Björling, är det för fel på det ordinarie rättsväsendet?
            </seg>
            <seg n="669c350d">
              Vi har ganska utvecklade lagar, både i Sverige, i EU och i USA,
              som ska kunna väga intressen vad gäller handel och ekonomi å ena
              sidan och kanske miljö, arbetsrätt och annat å andra sidan. Detta
              är våra domstolar vana vid. Vad är det för fel på det ordinarie
              rättsväsendet, Ewa Björling?
            </seg>
            <seg n="326406ed">
              Tyskland har sagt att de vill lyfta ut hela detta förfarande
              ur förhandlingarna. Varför driver inte Sverige den positionen?
              Jag hoppas, Ewa Björling, att du verkligen ger mig och Annika
              Lillemets svar på våra frågor.
            </seg>
            <seg n="078120bb">
              Jag vill tacka för debatten. Jag tycker att den är viktig.
            </seg>
          </u>
          <note type="speaker" n="82b885a2">
            Anf. 88 Statsrådet EWA BJÖRLING (M):
          </note>
          <u who="unknown" xml:id="i-c39e73a6fe612b12-16" n="838c4b3b">
            <seg n="8ac9f4d6">
              Herr talman! Det är nästan komiskt att höra företrädare från
              USA-fientliga Vänstern hylla det amerikanska rättssystemet.
            </seg>
            <seg n="799d565d">
              Förra gången vi debatterade i denna kammare stämplade Jens Holm
              USA:s rättsväsen som effektivt. Men jag ska erkänna att jag tvivlar
              på Jens Holms och Vänsterns nyfunna förkärlek för USA:s rättssystem.
            </seg>
            <seg n="009a5a23">
              Att lyfta fram rättsväsendet som effektivt och fritt från problem
              är inte bara ohederligt utan också missvisande. Faktum är att
              utan ISDS i TTIP skulle svenska företag fortfarande ha ett undermåligt
              skydd i USA. Det amerikanska rättssystemet tillåter nämligen inte
              utländska företag att väcka talan vid dess domstolar med stöd
              av internationella avtal. USA har heller inte förbud mot diskriminerande
              lagstiftning, vilket i stället skulle kunna bli en skyddsprincip
              som kan verkställas enligt TTIP.
            </seg>
            <seg n="693a37ab">
              Vidare, när det gäller ett modernt ISDS, har vi sagt att vi vill
              ha ett modernt, innovativt, brett och djupt avtal mellan EU och
              USA. Vi har redan i dag ISDS med ett sextiotal stater. Varför
              har ni aldrig klagat på det? Eller är ni beredda att nu riva upp
              alla andra ISDS vi har, bland annat ett pågående avtal med Kanada?
              Jag tycker att det är lite intressant att det helt plötsligt bara
              gäller USA.
            </seg>
            <seg n="c705b35a">
              Avseende Tyskland är det fortfarande så att alla EU:s medlemsstater,
              även Tyskland, har gett kommissionen mandat att förhandla inom
              alla områden utom det audiovisuella. Alla andra områden innebär
              faktiskt också ISDS.
            </seg>
            <seg n="4ec00d34">
              Jag är övertygad om att även Tyskland kommer att vänta och se
              vad det är för förslag som kommer att komma på bordet. Där är
              vi inte ännu. Att i det läget kategoriskt ta ställning för att
              vara negativ mot TTIP och säga att det aldrig går att rösta ja
              till det, innan vi ens vet vad det innebär, tycker jag inte är
              hederligt mot svenska folket.
            </seg>
          </u>
          <note n="9d642465">
            Överläggningen var härmed avslutad.
          </note>
          <note n="2888b34f">
            16 § Bordläggning
          </note>
          <note n="2a1a7940">
            Följande dokument anmäldes och bordlades:
          </note>
          <note n="039ec5dc">
            17 § Anmälan om interpellation
          </note>
          <note n="47b9968f">
            Följande interpellation hade framställts:
          </note>
          <note n="d7bd12a6">
            den 25 april
          </note>
          <note n="0fc97dc8">
            Anders Ygeman
          </note>
          <note n="beba904a">
            18 § Kammaren åtskildes kl. 15.28.
          </note>
          <note n="8dbe116d">
            Förhandlingarna leddes
          </note>
          <note n="8f8b58f0">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
