<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2013</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2013</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201314--89</head>
          <docDate when="2013-03-25">2013-03-25</docDate>
        </div>
      </front>
      <body>
        <div>
          <note n="7d26a9ed">
            ﻿
          </note>
          <note n="b24fa09c">
            Riksdagens protokoll
          </note>
          <note n="283e502f">
            2013/14:89
          </note>
          <note type="date" n="127e593a">
            Tisdagen den 25 mars
          </note>
          <note n="fb8490bd">
            Kl. 13:00 - 22:52
          </note>
          <note n="5f31dbdb">
            1 § Återrapportering från Europeiska rådets möte
          </note>
          <note type="speaker" n="d1bd41ab">
            Anf. 1 Statsminister FREDRIK REINFELDT (M):
          </note>
          <u who="fredrik_reinfeldt_0e8495" xml:id="i-6f7710ae2f4886b8-0" n="ba967467" next="i-a83fa13199ff9f32-0">
            <seg n="ccbbcd1e">
              Herr talman! Europeiska rådet träffades torsdag och fredag i
              förra veckan för sitt sedvanliga vårtoppmöte. Vanligtvis ägnas
              detta möte åt att diskutera unionens strategi för tillväxt och
              sysselsättning, det som kallas för Europa 2020. Denna gång dominerades
              dock toppmötet av den allvarliga situationen i Ukraina och på
              Krim, och vi tog ett antal beslut med anledning av den ryska aggressionen
              mot Ukraina.
            </seg>
            <seg n="a0eebf79">
              Därutöver hade vi en första diskussion om kommissionens förslag
              till klimat- och energiramverk för perioden fram till 2030.
            </seg>
            <seg n="91f3b2af">
              Vi berörde också olika frågeställningar relevanta för industrins
              konkurrenskraft, för genomförandet av den europeiska terminen
              och för Europa 2020. Vi välkomnade överenskommelserna om den gemensamma
              avvecklingsmekanismen i bankunionen och om det så kallade sparandedirektivet.
              Slutligen stämde vi av förberedelserna inför toppmötet mellan
              EU och Afrika den 2–3 april.
            </seg>
            <seg n="8e6d1f15">
              Herr talman! De senaste veckorna har vi kunnat följa hur Ryssland
              genom militär aggression har tagit kontrollen över Krimhalvön
              i Ukraina. I närvaro av ryska styrkor har en så kallad folkomröstning
              genomförts i strid med Ukrainas konstitution, följt av en självständighetsförklaring
              och ett införlivande av Krim i Ryska federationen.
            </seg>
            <seg n="71f0d4c8">
              Sverige har tillsammans med en näst intill enad omvärld fördömt
              det ryska agerandet som ett brott mot folkrätten, krävt att de
              ryska militära styrkorna ska dras tillbaka samt kallat det ryska
              agerandet för en akt av aggression.
            </seg>
            <seg n="c6e1d98e">
              Händelserna i Ukraina satte stor prägel på EU:s toppmöte förra
              veckan. Europeiska rådet förklarade att man inte erkänner den
              olagliga folkomröstningen på Krim och inte heller införlivandet
              av Krim och Sevastopol i Ryssland. Medlemsstaterna påtalade vikten
              av att EU står enat i sin kritik och sitt agerande.
            </seg>
            <seg n="a78947df">
              Som en reaktion på det ryska agerandet enades Europeiska rådet
              om att utöka sanktionslistan med ytterligare tolv personer från
              Ryssland och Krim, som beläggs med reseförbud och vars tillgångar
              fryses. Dessa personer har på olika sätt varit ansvariga för ockupationen
              och införlivandet av Krim i Ryssland. Nästa toppmöte mellan EU
              och Ryssland som skulle ha ägt rum i juni kommer att ställas in
              liksom medlemsstaternas bilaterala toppmöten med Ryssland.
            </seg>
            <seg n="43a70e9a">
              Vidare enades vi om att en ytterligare destabilisering av Ukraina
              ska leda till långtgående konsekvenser för Ryssland inom ett antal
              ekonomiska områden. Kommissionen och medlemsstaterna ombads att
              redan nu gå vidare med att förbereda sådana ytterligare möjliga
              åtgärder.
            </seg>
            <seg n="f43b944b">
              Parallellt med detta uttalade Europeiska rådet ett starkt stöd
              för Ukraina. I anslutning till toppmötet undertecknades de politiska
              delarna av EU:s associeringsavtal med Ukraina. Ett första politiskt
              dialogmöte kommer att hållas under april månad. Vidare enades
              vi om att ge ukrainska produkter ensidigt tillträde till EU:s
              inre marknad.
            </seg>
            <seg n="9b003f09">
              Vid sidan av detta pågår arbete inom IMF och EU för att inom
              kort kunna ge omfattande ekonomiskt stöd till Ukraina, dels genom
              lån, dels genom direkta bidrag. Det är mycket viktigt eftersom
              den ukrainska ekonomin befinner sig i en svår situation.
            </seg>
            <seg n="ede10e87">
              Vid Europeiska rådet informerade jag EU:s medlemsstater om att
              alliansregeringen är beredd att i tillägg till detta undersöka
              förutsättningarna för ett bilateralt lån till Ukraina. Vi avvaktar
              nu rapporter från det IMF-team som befinner sig i Ukraina vad
              avser de olika behoven och hur stora dessa kan tänkas vara.
            </seg>
            <seg n="cc74a501">
              Toppmötet fastställde också att om OSSE inte lyckas komma överens
              om att skicka observatörer till Ukraina i närtid ombeds EU:s höga
              representant att genast vidta förberedelser för att skicka EU-observatörer
              till landet. Det är glädjande att OSSE sent på fredagen kunde
              komma överens om att skicka internationella observatörer till
              Ukraina.
            </seg>
          </u>
          <note n="01c38bed">
            För att föregripa eventuella påtryckningar från Ryssland kom
            Europeiska rådet också överens om att tidigarelägga undertecknandet
            av associeringsavtalen med Georgien och Moldavien till senast
            i juni 2014.
          </note>
          <u who="fredrik_reinfeldt_0e8495" xml:id="i-a83fa13199ff9f32-0" n="ba967467" prev="i-6f7710ae2f4886b8-0">
            <seg n="dca213e8">
              Herr talman! Vi ser ett Ryssland som utan att tveka agerar i
              strid mot all internationell rätt. Från Sveriges och EU:s sida
              har vi varit tydliga med att folkrätten måste gälla och att dessa
              brott mot internationell rätt måste leda till tydliga reaktioner
              från det internationella samfundet.
            </seg>
            <seg n="7ba34767">
              Det är positivt och ett styrkebesked att EU lyckats stå enigt
              i sitt fördömande och sin reaktion mot Ryssland. Inte minst gäller
              det enigheten om att föra upp fler personer på sanktionslistan
              och enigheten om att en ytterligare destabilisering av Ukraina
              ska leda till långtgående konsekvenser inom ett antal ekonomiska
              områden.
            </seg>
            <seg n="8a67f7b5">
              Det är också välkommet att EU lyckades uttrycka ett så starkt
              politiskt och ekonomiskt stöd för Ukraina och dess regering –
              något som vi från svensk sida varit pådrivande för i förhandlingarna.
              Jag hoppas att fler länder kommer att följa efter det svenska
              initiativet och ge bilaterala lån. Med detta stöd kan förhoppningsvis
              den ukrainska regeringen vända den nedåtgående ekonomiska trenden
              och åter skapa tillväxt och sysselsättning. Detta skulle ge hopp
              inför framtiden.
            </seg>
            <seg n="23fb7216">
              Herr talman! I januari presenterade kommissionen ett förslag
              till ramverk för unionens klimat- och energipolitik fram till
              och med 2030. Kommissionen föreslog ett övergripande mål för unionens
              utsläppsminskningar på 40 procent räknat från 1990. Detta mål
              ska sedan fördelas på medlemsländerna så att varje medlemsland
              får ett nationellt utsläppsmål på samma sätt som skedde förra
              gången då unionen kom överens om ett utsläppsmål för 2020.
            </seg>
            <seg n="e44c58f1">
              Kommissionen föreslog som en del av ramverket för 2030 också
              ett mål för EU-ländernas förnybara andel av energiproduktionen
              på minst 27 procent. Målet är tänkt att vara bindande på EU-nivå
              men inte bördefördelas nationellt på de olika medlemsländerna
              – detta för att ge större flexibilitet för hur medlemsländerna
              sedan väljer att uppnå målet.
            </seg>
            <seg n="90332462">
              Kommissionen bad dessutom att få återkomma om ett eventuellt
              nytt mål för energieffektivitet när en översyn av energieffektiviseringsdirektivet
              gjorts senare under året.
            </seg>
            <seg n="7833bcd2">
              Herr talman! Regeringen välkomnar kommissionens meddelande om
              klimat- och energipolitiken till 2030. Regeringen ställer sig
              bakom kommissionens förslag på 40 procents utsläppsminskning inom
              EU jämfört med 1990, förutsatt att detta bördefördelas mellan
              medlemsstaterna på ett kostnadseffektivt sätt.
            </seg>
            <seg n="f614cbdc">
              Regeringen anser att ambitionen ska höjas ytterligare genom att
              EU därutöver åtar sig ytterligare 10 procents utsläppsminskningar
              i form av internationella utsläppsminskningsenheter, förutsatt
              att andra utvecklade länder tar sin del av ansvaret i de internationella
              förhandlingarna.
            </seg>
            <seg n="041a6f4f">
              Regeringen stöder också ett mål på minst 27 procent förnybar
              energi inom EU liksom förslaget att återkomma till energieffektivisering
              senare i år.
            </seg>
            <seg n="94b05664">
              Utsläppsmålet är överordnat förnybarmålet eftersom det viktigaste
              är att utsläppen minskar.
            </seg>
            <seg n="a391bf77">
              Vid toppmötet var det dock flera medlemsländer som inte var beredda
              att ställa sig bakom vare sig kommissionens förslag eller en tydlig
              tidtabell. Flera betonade att det är svårt att komma överens om
              de övergripande målen innan man vet vad fördelningsnyckeln blir.
            </seg>
            <seg n="a4508a18">
              För en del länder har Ukrainakrisen inneburit att motståndet
              ökat mot att ställa om den egna energiproduktionen från fossila
              källor. Andra menar att den ekonomiska krisen har gjort att man
              inte har råd att investera i ny teknik.
            </seg>
            <seg n="36e7b01c">
              Vår ambition var att Europeiska rådet skulle ange den huvudsakliga
              inriktningen för EU:s klimat- och energipolitik till 2030. Jag
              argumenterade för att vi redan nu skulle kunna fatta beslut om
              de övergripande målen.
            </seg>
            <seg n="d3878d14">
              Resultatet blev att vi i slutsatserna slår fast att kommissionens
              förslag ska utgöra grunden för de fortsatta diskussionerna. Detta
              är viktigt eftersom det innebär ett erkännande av såväl en 40-procentig
              utsläppsminskning som det 27-procentiga förnybarmålet, även om
              dessa mål ännu inte är överenskomna.
            </seg>
            <seg n="7b2f4381">
              Slutsatserna slår också fast de principer som det nya ramverket
              ska bygga på. Kostnadseffektivitet, samstämmighet och flexibilitet
              kan sägas utgöra ledord.
            </seg>
            <seg n="51f0b6db">
              Det är också glädjande att vi inför toppmötet lyckades snabba
              på tidtabellen så att vi kommer att stämma av arbetet vid vårt
              möte i juni och fatta slutligt beslut senast i oktober 2014.
            </seg>
            <seg n="85d9e68d">
              Med ett beslut i oktober kommer EU att kunna göra klart sin ambitionsnivå
              i början av 2015, då de utvecklade länderna har uppmanats att
              klargöra sina positioner inför klimatmötet i Paris i december
              2015.
            </seg>
            <seg n="5a25e01d">
              Medlemsländerna och kommissionen kommer nu att arbeta vidare
              med kommissionens förslag som grund. I det arbetet ingår bland
              annat en analys av konsekvenserna för respektive medlemsland.
            </seg>
            <seg n="46d7d191">
              Herr talman! På energiområdet bekräftade vi inriktningen att
              fullborda den inre marknaden för energi 2014 och utveckla länkar
              så att inget medlemsland är isolerat från det europeiska nätverket
              för gas och elektricitet till 2015.
            </seg>
            <seg n="32d992c8">
              Det står klart att när vi på EU-nivå diskuterar klimatfrågan
              handlar det för flertalet medlemsländer främst om energi och försörjningstrygghet.
              Kommissionen ombads mot denna bakgrund att genomföra en studie
              av EU:s energisäkerhet och i juni presentera en plan om hur EU:s
              energiberoende kan minskas.
            </seg>
            <seg n="acdade50">
              Herr talman! Vi hade också en diskussion om olika förutsättningar
              för att öka industrins konkurrenskraft. Jag framhöll vikten av
              att etablera långsiktiga goda ramvillkor, till exempel stimulera
              forskning och innovation, skapa en väl fungerande inre marknad,
              motverka regelkrångel och fortsätta omställningen till ett koldioxidsnålt
              och hållbart näringsliv.
            </seg>
            <seg n="eea24478">
              Flera medlemsländer inklusive Sverige underströk betydelsen av
              att genomföra den europeiska planeringsterminen och EU:s strategi
              för tillväxt och sysselsättning, Europa 2020.
            </seg>
            <seg n="5d65fce9">
              Herr talman! Europeiska rådet berörde också kort förberedelserna
              inför det toppmöte mellan EU och Afrika som kommer att äga rum
              i början av april.
            </seg>
            <seg n="e2ccbb71">
              Det fanns enighet om att utveckla ett brett och modernt partnerskap
              mellan EU och Afrika och att stärka relationerna inom bland annat
              handel, god samhällsstyrning, demokrati, rättsstaten och mänskliga
              rättigheter. Några av medlemsstaterna underströk vikten av att
              på toppmötet också betona vikten av att gemensamt motverka smuggling
              av illegala migranter.
            </seg>
            <seg n="18c0fe3b">
              Herr talman! Jag är därmed redo att svara på kammarens frågor.
            </seg>
          </u>
          <note type="speaker" n="4551acdb">
            Anf. 2 MARIE GRANLUND (S):
          </note>
          <u who="marie_granlund_b3d0da" xml:id="i-a76874090d15a968-0" n="51a0a297">
            <seg n="ed71cfcc">
              Herr talman! Jag tackar statsministern för redogörelsen från
              Europeiska rådet.
            </seg>
            <seg n="79bd611e">
              Jag tänkte koncentrera mig på klimat- och industripolitik. I
              nästa omgång kommer Anna-Lena Sörenson att diskutera Ukraina.
            </seg>
            <seg n="796764dd">
              Man är lite besviken men kanske inte så förvånad över hur regeringen
              har drivit klimatfrågorna på toppmötet och även hur den har drivit
              dem under nio månader. Regeringen har varit djupt splittrad. I
              Europaparlamentet har både Centerpartiet och Folkpartiet varit
              för bindande mål. Moderaterna har dock satt ned foten, och det
              gäller inte längre. Jag tycker att detta är väldigt tråkigt.
            </seg>
            <seg n="e19373cb">
              Andra länder, till exempel Danmark, Storbritannien och Frankrike,
              har intagit en mycket mer progressiv hållning, medan den svenska
              regeringen nästan har satt sig på åskådarplats. Den har svikit
              det som traditionellt varit den stolta, svenska hållningen, nämligen
              att vara djupt drivande i miljöfrågorna.
            </seg>
            <seg n="5d55c751">
              Vi socialdemokrater har tydliga mål som vi tycker att man ska
              driva: att minska klimatutsläppen med 50 procent, att EU ska bygga
              ut den förnybara energin med 40 procent och att man ska anta ett
              mål om ökad energieffektivisering. Tyvärr har regeringen inte
              ställt upp bakom detta utan ställt sig på de miljöovänliga krafternas
              sida.
            </seg>
            <seg n="3f6763f5">
              Det är också tråkigt att regeringen inte har anammat kommissionens
              mål och ansats att säga att industrin är viktig i Europa och borde
              ha ett mål för hur mycket den ska växa. Detta är viktigt för Sveriges
              tillväxt.
            </seg>
          </u>
          <note type="speaker" n="0d0e0264">
            Anf. 3 Statsminister FREDRIK REINFELDT (M):
          </note>
          <u who="fredrik_reinfeldt_0e8495" xml:id="i-f64ff501f51486af-0" n="ba967467">
            <seg n="6968d59b">
              Herr talman! I den senare delen uttrycktes betydelsen av industrin
              i Europa och att den har fortsatt goda förutsättningar. Men det
              är nog ingen som tror på kommandoekonomiskt styrande där en sektor
              ska ha en viss storlek. Man ska dessutom akta sig för att inrätta
              mål som uppnås genom att andra sektorer går sämre och minskar.
            </seg>
            <seg n="3bf019c6">
              Den beskrivning Marie Granlund ger av klimatpolitiken är helt
              enkelt inte korrekt. Regeringen intog tidigt en position i synen
              på detta som ligger väl i linje med de länder som vill gå längst.
              Den enda avvikelse jag hittat är att Danmark vill ha ett något
              högre bindande förnybarmål, men detta ska ses i ljuset av att
              Danmark inte har kärnkraft.
            </seg>
            <seg n="737cbbdf">
              Det är allas bedömning att högre satta förnybarmål kommer i konflikt
              med den nationella suveräna rätten att själva bestämma över sin
              egen energimix. När man sätter målen så högt som Socialdemokraterna
              vill blir det i realiteten ett sätt att bakvägen avveckla kärnkraften
              – forcerat och utan att vi fattar egna beslut. Det finns säkert
              partier som välkomnar det. Mer oväntat är kanske att Socialdemokraterna
              på det här sättet meddelar sin avvecklingspolitik.
            </seg>
            <seg n="d05ba129">
              Vi var redo att fatta beslut om dessa mål redan nu, men det finns
              länder som entydigt höll emot. Jag tycker att det är viktigt att
              vi fortsätter att driva på för att få en samling kring reduktionsmålet
              på 40 procent, vilket skulle kunna öppna för större framgångar
              när vi väl kommer till Paris i december 2015.
            </seg>
            <seg n="cd33b216">
              Detta ska ses i ljuset av att andra utvecklade ekonomier som
              Japan och Australien har övergivit sina klimatpositioner. Nu lutar
              världen tungt på att Europa tar detta ansvar när andra länder
              backar. Därför vore det välkommet om Europa snabbt kan formulera
              målsättningarna. Det kommer i så fall att röra sig om den nivå
              där Sverige och de länder som vill gå längst befinner sig.
            </seg>
          </u>
          <note type="speaker" n="b5812fe7">
            Anf. 4 MARIE GRANLUND (S):
          </note>
          <u who="marie_granlund_b3d0da" xml:id="i-a76874090d15a968-1" n="51a0a297">
            <seg n="df9a9d61">
              Herr talman! Jag tackar statsministern för svaret, även om jag
              inte tycker att det är till fyllest.
            </seg>
            <seg n="8fd786ff">
              Regeringens linje innebär helt enkelt att EU i praktiken avskaffar
              sitt mål om mer förnybar energi, eftersom medlemsstaterna nu slipper
              ett bindande nationellt krav. Det är en kraftig försämring av
              det system som gäller i dag.
            </seg>
            <seg n="7d7e6e90">
              Om EU skrotar målet för förnybart innebär det i praktiken att
              man i stället stöder fossila energikällor. Detta är självfallet
              inte bra för miljön och friar inte EU från beroendet av importerad
              gas från bland annat Ryssland.
            </seg>
            <seg n="9df54ece">
              När det gäller bördefördelningen vet statsministern mycket väl
              att det står i Lissabonfördraget att nationerna själva bestämmer
              över sin energimix. Det ska vi självfallet göra också i Sverige.
              Allt annat är osant.
            </seg>
          </u>
          <note type="speaker" n="93837199">
            Anf. 5 Statsminister FREDRIK REINFELDT (M):
          </note>
          <u who="fredrik_reinfeldt_0e8495" xml:id="i-f64ff501f51486af-1" n="ba967467">
            <seg n="d6f880bf">
              Herr talman! Det är ofta så man gör: hittar på sin egen definition
              och därmed tror att man undgår kritiken. Jag var med vid de förra
              förhandlingarna då bördefördelningen gjordes.
            </seg>
            <seg n="c827c450">
              När förnybarmålet på 20 procent bördefördelades landade det på
              49 procent för Sverige. Vi valde då att själva sätta målet 50
              procent. I den presentation kommissionen gjorde inför Europeiska
              rådet är Sverige ett av få länder som överträffar sitt mål, nästan
              det enda i EU. Vi har redan passerat det och ligger nu på en 52-procentig
              andel förnybar energi – i helt ensamt majestät, långt före alla
              andra.
            </seg>
            <seg n="531ad284">
              Om man skulle bördefördela på den nivå som Socialdemokraterna
              nu säger, 40 procent, måste man först förhandla. Bedömningen är
              att vi förmodligen skulle landa på en svensk siffra på uppåt 70
              procent. Enligt våra experter är detta inte möjligt att nå med
              mindre än att man lägger tryck på att avveckla kärnkraften. Beskrivningen
              att man enkom lägger tryck på fossila bränslen finns det alltså
              ingen som håller med om.
            </seg>
            <seg n="61d66ae1">
              Socialdemokratins besked är att de tänker forcera avvecklingen
              av svensk kärnkraft bakvägen. Det kan inte tolkas på annat sätt.
            </seg>
          </u>
          <note type="speaker" n="7542badd">
            Anf. 6 GUSTAV BLIX (M):
          </note>
          <u who="gustav_blix_e0d05f" xml:id="i-71a5e1090bf769d6-0" n="60ebe9f2">
            <seg n="7c4c237a">
              Herr talman! Jag tackar statsministern för återrapporten.
            </seg>
            <seg n="17075e66">
              I söndagens Agenda , som handlade om krisen i Ukraina, intervjuades
              bland andra den rysk-amerikanska författarinnan Masha Gessen.
              För ett par år sedan skrev hon boken Mannen utan ansikte , som
              handlar om Vladimir Putin. I boken ger hon en väldigt dyster bild
              av Putin och det Ryssland som växer fram. Hon förutspådde en hel
              del av den aggression vi nu ser. Jag rekommenderar alla som inte
              såg intervjun att göra det.
            </seg>
            <seg n="92f0977f">
              Hon visar inte bara att mannen utan ansikte nu har visat förtryckets
              och aggressionens fula tryne utan pekar också på att där vi nu
              befinner oss är risken uppenbar att de tre möjliga vägar som står
              till buds för oss att reagera på samtliga leder till att konflikten
              trappas upp.
            </seg>
            <seg n="7d0c2559">
              Antingen kan vi göra ingenting alls. I så fall kommer den ryska
              ledningens bild av västvärlden som ineffektiv och löjlig att bekräftas,
              och sannolikheten är stor att de då kommer att fortsätta att agera
              på ett fullkomligt oacceptabelt sätt. Eller så inför vi kraftfulla
              och ekonomiskt kännbara sanktioner. I så fall står Ryssland, det
              ryska ledarskapet och den ryska ekonomin inför stora problem.
              Det kommer att vara kännbart och sannolikt eventuellt också tvinga
              fram en upptrappning.
            </seg>
            <seg n="cdffca57">
              Det tredje alternativet är att vi till och med agerar militärt
              eller att vi på annat sätt höjer insatsen. Också det vore självfallet
              en olycklig upptrappning.
            </seg>
            <seg n="474ea6d4">
              Grundproblemet är att vi nu lever tillsammans med Ryssland och
              alltid kommer att få leva tillsammans med Ryssland men inte kan
              acceptera det ryska agerande som vi ser nu. Om vi inte agerar
              skarpt nu är risken stor att detta är slutet på drömmen om ett
              fritt och fredligt Europa, det vi formulerade som Europa: A Europe
              whole and free.
            </seg>
            <seg n="061dbed1">
              Vi som tror på frihet och tror på Europa står nu inför svåra
              val, med mer eller mindre dåliga alternativ. Då är det viktigt
              att vi kan enas om att stå tillsammans i Europa i den allvarliga
              situationen.
            </seg>
            <seg n="e2b223ee">
              Nu har vi haft ett toppmöte där de här frågorna har diskuterats.
              Jag har ställt frågan tidigare och varit bekymrad över Europas
              förmåga att samlas kring en gemensam linje. Hur bedömer statsministern
              läget att vi nu samlas till en stark och tydlig markering mot
              det som nu händer i Ryssland och Ukraina?
            </seg>
          </u>
          <note type="speaker" n="b068a969">
            Anf. 7 Statsminister FREDRIK REINFELDT (M):
          </note>
          <u who="fredrik_reinfeldt_0e8495" xml:id="i-f64ff501f51486af-2" n="ba967467">
            <seg n="70c42657">
              Herr talman! Jag har också tagit del av hennes skrifter och såg
              intervjun. Jag tycker att det är viktigt att hon, som är Putinexpert,
              påpekar att den senaste utvecklingen är sedan ett eller ett och
              ett halvt år tillbaka i tiden. Jag är väldigt förvånad över alla
              som påstår att de vet exakt allt som sker i Ryssland och förutsåg
              allting, givet att jag tycker att det har varit en högst ryckig
              utveckling och att vi har haft flera faser där vi har varit mer
              hoppfulla om att det är ett land som har velat bli öppnare men
              som de senaste ett och ett halvt åren har gått i annan riktning.
            </seg>
            <seg n="c63be974">
              Jag säger det eftersom detta är ett land som ligger där det ligger.
              Det är en nära granne till Sverige. Vi måste trots allt ha utgångspunkten
              att leva i fredlig samvaro med alla våra grannar. Det bör gälla
              nu, och det bör också gälla i framtiden. Det är med de glasögonen
              som vi måste bedöma hur vi ska hantera situationen.
            </seg>
            <seg n="7f302ec1">
              När Putin och Ryssland inte följer internationella regler och
              beter sig som de gör kan inte svaret vara att också vi släpper
              allt vad internationella regler heter och beter oss på samma sätt.
              Vi måste stå upp för internationella regler, för demokrati. Vi
              måste stå upp för öppenheten, för ett annat synsätt och komma
              ihåg detta också när det nu prövas.
            </seg>
            <seg n="d29bd53d">
              Bland annat är det därför viktigt att EU håller ihop och inte
              bara att vi håller ihop utan också att vi håller ihop kring de
              värden som vi håller högt. Vi ska inte återfalla i att nu hävda
              att människors tillhörighet kollektivt till befolkningsgrupper
              eller religioner är det som ska dela upp oss i Europa och att
              vi ska känna oss trygga bara om vi är med dem som är exakt likadana
              som vi själva och känna oro för dem som är avvikande och annorlunda,
              för det är den logik som ligger bakom det sättet att tänka.
            </seg>
            <seg n="bb6bf2b4">
              Vi har i stället sagt att Europa ska vara öppet. Det ska vara
              en smältdegel av människor som kommer från olika religioner, har
              olika etnicitet och har olika bakgrund – alla får plats, alla
              ska kunna leva sida vid sida med varandra. Och så ska vi skapa
              ett mer rörligt, öppet Europa. Det är det som utmanas – det håller
              jag helt med om.
            </seg>
            <seg n="97b6932c">
              Därför ska EU hålla ihop. Därför ska vi vara tydliga kring våra
              värden. Därför ska vi tro på demokrati och på diplomati och fortsätta
              att trycka på, på det sätt som vi gör. Det görs, och det får verkan.
              Demokratin är ibland lite långsammare, men vi kommer långsiktigt
              att segra, för vi har den bättre tanken.
            </seg>
          </u>
          <note type="speaker" n="b0f7987a">
            Anf. 8 GUSTAV BLIX (M):
          </note>
          <u who="gustav_blix_e0d05f" xml:id="i-71a5e1090bf769d6-1" n="60ebe9f2">
            <seg n="7bb9b5e6">
              Herr talman! Jag tackar statsministern för svaret.
            </seg>
            <seg n="c0098e78">
              Frågan handlar om vilka tydliga sanktioner vi kan enas om. En
              del av det som har nämnts är att vi skulle kunna stänga ute de
              statliga eller åtminstone de staten närstående bolagen i Ryssland
              från våra finansmarknader. De skulle få otroligt svårt att klara
              sin finansiering. Det handlar såklart också om att rikta om energipolitiken
              och att klara av en bättre försörjningstrygghet i Europa. Ett
              vapenembargo är en annan fråga som har varit uppe på tapeten och
              har diskuterats.
            </seg>
            <seg n="02cb3fe7">
              Detta är tydliga sanktioner. Jag skulle välkomna många av dem,
              men jag skulle också vilja välkomna att vi i detta har en öppenhet,
              att vi värnar det öppna Europa som statsministern talar om, att
              vi gör det möjligt för vanliga ryssar att fortfarande se och njuta
              av Europa, att det är de som är ansvariga för besluten som hålls
              ansvariga.
            </seg>
            <seg n="53a88d21">
              Carl Bildt tror jag sade att allt vi gör för att stödja Kiev
              är en motvikt mot Moskva. Jag tror att det ligger mycket i det.
              Vi måste visa solidaritet inte bara med Ukraina utan också med
              civilsamhället och den ryska befolkningen och se till att vi med
              öppenheten vinner.
            </seg>
            <seg n="b212b77e">
              Hur lät de här tongångarna om att också värna öppenheten? Jag
              tror att det är viktigt i dessa tider, när Europa prövas.
            </seg>
          </u>
          <note type="speaker" n="5707f774">
            Anf. 9 Statsminister FREDRIK REINFELDT (M):
          </note>
          <u who="fredrik_reinfeldt_0e8495" xml:id="i-f64ff501f51486af-3" n="ba967467">
            <seg n="06fa6e6f">
              Herr talman! Det uppenbara är att vi har listat 33 personer.
              Vi har valt metoden att se till dem som huvudsakligen är ansvariga
              för annekteringen av Krim och genomförandet av den illegala ockupationen.
              Amerikanerna har sedan gjort en listning av personer som har ekonomiska
              kopplingar till Vladimir Putin.
            </seg>
            <seg n="8486fa8e">
              Jag tror att detta är mer framgångsrikt och effektfullt än vad
              det beskrivs. När det kommer till andra typer av ekonomiska sanktioner
              ska vi vara tydliga med att de ofta är ett trubbigare instrument
              än de beskrivs vara, inte därför att alla är rädda själva för
              den ekonomiska konsekvensen för sin egen del utan därför att det,
              om man kraftigt isolerar ett land med 140 miljoner människor och
              stänger alla kontakter med omvärlden, finns en uppenbar risk att
              ledarna använder det som en tryckkokare och säger: Titta, vad
              ondskefulla de är i länderna här utanför – jag är det enda hoppet
              om att kunna stå upp mot den ondskan! Den typen av tryckkokare
              är livsfarliga i Sveriges och Europas absoluta närhet. Det ska
              man också komma ihåg när man utformar sanktionerna.
            </seg>
            <seg n="14dbeaa4">
              Beträffande energi vill jag gärna instämma. Det har nog aldrig
              varit så populärt att föreslå att man ska hitta alternativa vägar
              till energi som det är just nu, i stora länder med stort beroende
              av Ryssland.
            </seg>
          </u>
          <note type="speaker" n="cd40d581">
            Anf. 10 BODIL CEBALLOS (MP):
          </note>
          <u who="bodil_ceballos_02855b" xml:id="i-4863cc934f1d66b7-0" n="5235a8c5">
            <seg n="a12ea9bb">
              Herr talman! Jag vill gå direkt på Ukrainafrågan. Jag tycker
              att det är bra att slutsatserna visar på en enighet bland EU-länderna.
              Men jag måste också fråga av vilken anledning Sverige ska gå före
              just när det gäller lånet, när vi i alla andra sammanhang alltid
              säger att vi ska tala med en röst i EU-länderna. Jag har inte
              något emot lånet i sig, men jag vill gärna att det ska vara villkorat,
              så att vi ser till att pengar inte blir stöd för odemokratiska
              krafter i till exempel Ukraina.
            </seg>
            <seg n="a2076069">
              Det skulle jag vilja att statsministern utvecklar lite mer. Hur
              ska vi sätta hängslen och livrem på det stödet till Ukraina?
            </seg>
            <seg n="4dc7d158">
              En fråga som man också kan ta i det sammanhanget gäller just
              beroendet av gas från Ryssland. Då kommer vi direkt in på klimatmålen
              också. I slutsatserna finns det en punkt som handlar just om att
              minska gasberoendet, men det utgår mer från att hitta alternativa
              vägar till gasen än att faktiskt öka andelen förnybar energi.
            </seg>
            <seg n="58b2e28b">
              Miljöpartiet har en annan modell än regeringen. Vi vill ha 60
              procent utsläppsminskningar, 45 procent förnybart och 40 procent
              energieffektiviseringar. När man då sätter utsläppsmålet över
              de andra målen hamnar man lätt i situationen att det i stället
              för kol och olja används gas, eftersom det blir mindre utsläpp
              på det sättet. Då binder vi oss vid gasberoendet och binder oss
              också vid att inte utöka mängden förnybart i många av länderna,
              eftersom man bygger in sig i de här systemen. Därför är det felaktigt
              att ha målet om utsläppsminskningar som helt överordnat alla de
              andra målen.
            </seg>
            <seg n="2b999913">
              Jag vill att statsministern utvecklar det.
            </seg>
          </u>
          <note type="speaker" n="39001226">
            Anf. 11 Statsminister FREDRIK REINFELDT (M):
          </note>
          <u who="fredrik_reinfeldt_0e8495" xml:id="i-f64ff501f51486af-4" n="ba967467">
            <seg n="fcabdc41">
              Herr talman! Vi förutser omfattande behov av stöd till Ukraina.
              Jag tror att det är helt centralt för att Ukrainas befolkning
              ska tro på Ukraina som stat och på en utveckling som står i kontrast
              till det som Ryssland nu försöker provocera fram. De har betydande
              bytesbalansproblem och djupgående strukturella problem i sin ekonomi.
            </seg>
            <seg n="ff3d7611">
              EU-kommissionen har presenterat ett paket på 11 miljarder som
              innehåller en lång rad insatser. IMF är på plats och kommer snart
              att vara färdig med någon form av paket. Vi har sagt att vi kan
              tänka oss att bilateralt addera till det, förutsatt ett IMF-paket,
              vilket grundar att det blir ordning och kravställande som är kopplat
              till de här lånen – helt enkelt därför att vi ser att det inte
              kommer att räcka med det som EU och IMF förbereder. Vi tror att
              bilaterala lån behövs ovanpå det.
            </seg>
            <seg n="bad81792">
              Vår erfarenhet, när vi har gjort detta gentemot andra länder,
              som Island, Irland, Lettland och Brasilien historiskt, är att
              vi inte har förlorat pengar på det och detta oftast är mycket
              välkommet. Vi har också uppmuntrat inte minst den nordisk-baltiska
              kretsen inom IMF att agera tillsammans med Sverige. Jag är övertygad
              om att om vi inte gör detta kommer Ukraina helt enkelt att ha
              svårt att klara sin försörjning, framför allt på lite sikt.
            </seg>
            <seg n="22eb57fd">
              Beträffande de alternativa vägarna vill jag bara när det gäller
              förnybart återigen säga: Det är 28 demokratier som är medlemmar
              i Europeiska unionen. Sverige har strax över 50 procent av sin
              energiförsörjning i förnybart. Flera av de största ekonomierna
              ligger under 5 procent förnybart.
            </seg>
            <seg n="0624d5ab">
              När Sverige då säger till alla Nu ska ni bli som Sverige uppfattar
              de det som att vi lite grann pekar finger. Då säger de: Jaha,
              med era fantastiska förutsättningar är det lätt att säga detta
              – vi skulle gärna hitta annat än fossilbränsleberoende. Det är
              bara att lyssna på vad man säger just nu i östra Europa. Men alla
              har inte exakt samma förutsättningar. Alla har inte lika mycket
              vattenkraft. Alla har inte samma förutsättningar för vindkraft.
              I en hel del fall finns redan gasintroduktionen som ett faktum.
            </seg>
            <seg n="00a8f4f9">
              Ökad energieffektivitet och växling mot mer förnybart där det
              går – vi uppmuntrar gärna det. Men jag tycker att Sverige ska
              akta sig för att säga att alla ska bli som vi, givet att vi ligger
              så långt före de andra. Annars kommer vi att bli betraktade som
              några som saknar ödmjukhet.
            </seg>
          </u>
          <note type="speaker" n="3996fc92">
            Anf. 12 BODIL CEBALLOS (MP):
          </note>
          <u who="bodil_ceballos_02855b" xml:id="i-4863cc934f1d66b7-1" n="5235a8c5">
            <seg n="1b0f4bf9">
              Herr talman! Problemet med lånen gäller ordning och kravställande,
              att det inte ställs några krav i IMF på det jag är ute efter,
              nämligen att inga pengar ska gå till odemokratiska krafter i landet.
            </seg>
            <seg n="a95fba10">
              Det finns två punkter i slutsatserna. Den ena handlar om stöd
              och lån. Den andra handlar om minoriteter och rättigheter. Men
              det är ingen koppling däremellan. När vi ger våra bilaterala lån
              skulle jag vilja att vi kopplar ihop båda frågorna – stödet också
              till mänskliga rättigheter och respekt för minoriteter etcetera.
            </seg>
            <seg n="fafca950">
              Jag ska säga någonting mer om gasen. Det finns länder där det
              faktiskt går bakåt. Spanien är ett sådant land. Den nya regeringen
              där har bundit fast sig i gasberoende samtidigt som man inför
              straff för dem som faktiskt vill tillverka sin egen el. Det här
              går inte ihop. Därför måste man också ha målet förnybart som en
              hög målsättning, inte en minskad.
            </seg>
          </u>
          <note type="speaker" n="f3f260f5">
            Anf. 13 Statsminister FREDRIK REINFELDT (M):
          </note>
          <u who="fredrik_reinfeldt_0e8495" xml:id="i-f64ff501f51486af-5" n="ba967467">
            <seg n="5ebbeec3">
              Herr talman! Jag vill understryka att kommissionen föreslår att
              vi ökar målet från 20 till 27 procent. Skälet till att man inte
              vill binda det via en bördefördelning är att när målet nu blir
              högre kommer det att komma i konflikt med den nationella suveräniteten
              att sätta ihop sin egen energimix. Den är viktig för många länder.
              De tycker nämligen att riksdagar ska få besluta om sådant och
              inte den makt som sitter i Bryssel. Det brukar för övrigt vara
              någonting som även Miljöpartiet påpekar i många olika sammanhang.
              Det är grunden. Det är ändå en förhöjd ambition. Man kommer att
              gå igenom att länder verkligen anmäler förhöjda ambitioner för
              att se att de matchar upp till 27 procent.
            </seg>
            <seg n="93731da0">
              Jag delar helt uppfattningen att alla länder bör driva på mot
              en bättre utveckling i dessa frågor och gärna titta på svenska
              exempel hur man kan använda certifikats- och subventionssystem
              för att uppmuntra detta.
            </seg>
            <seg n="7afbbe77">
              Sedan vill jag understryka att både IMF och Sverige jobbar med
              det som vi kallar konditionalitet, det vill säga att vi kopplar
              detta till villkor över styrningen av hur resurserna används –
              till reformer – och att de inte används på ett felaktigt sätt.
              Det tycker vi är en av grunderna för att få en dialog. De behöver
              vår hjälp och våra resurser. Det ger oss en möjlighet att påverka
              att de inte felanvänds. Samtidigt ska vi då ödmjukt påpeka att
              det är ett mycket korrupt land. Det är förmodligen svårare här
              än nästan någon annanstans att hitta rätt typ av krafter att understödja.
            </seg>
          </u>
          <note type="speaker" n="2b5c0768">
            Anf. 14 FREDRIK MALM (FP):
          </note>
          <u who="unknown" xml:id="i-f64ff501f51486af-6" n="8494d646">
            <seg n="3d1c73a0">
              Herr talman! Det är klart att det känns som att vi har slungats
              tillbaka årtionden när vi ser Ukrainakrisen och Rysslands agerande
              att oprovocerat militärt invadera ett annat land i Europa och
              därefter annektera en del av Ukrainas territorium – Krimhalvön.
            </seg>
            <seg n="7e8f3d46">
              Detta föranleder förstås motåtgärder från Europeiska unionens
              sida, från amerikanernas sida och från andra håll. Nu kan man
              skönja en sorts enighet kring sanktioner mot individer och mot
              ett antal banker och så vidare. Det är restriktiva åtgärder och
              sanktioner som säkert kan komma att skärpas. Men lika viktigt
              som detta är är det förstås att man på samma sätt måste ge ett
              mycket tydligt stöd, politiskt och ekonomiskt, till Ukrainas nya
              ledning.
            </seg>
            <seg n="eb3555c3">
              Jag är mycket positiv till att alliansregeringen har ställt ut
              detta bilaterala lån till Ukraina. Jag är förvånad över att Miljöpartiet
              uppenbart är emot detta. Att hjälpa länder som befinner sig i
              en sådan här akut situation borde förstås vara en viktig handling
              av solidaritet, även om vi inte ger bort pengar. Det är lån vi
              talar om. I den akuta situation som Ukraina befinner sig är detta
              mycket viktigt.
            </seg>
            <seg n="a45da047">
              Men vid sidan av dessa ekonomiska incitament har Europeiska unionen
              nu tillsammans med Jatsenjuk och Ukrainas nya regering undertecknat
              delar av det associeringsavtal som Viktor Janukovytj inte ville
              underteckna tidigare när han utlöste hela den kris och proteströrelse
              som sedermera blev hans eget fall.
            </seg>
            <seg n="fbb4681e">
              Den andra delen av detta är det som kallas för DCFTA, frihandelsdelen
              av associationsavtalet. Finns det möjligheter att gå vidare och
              få det i hamn inom i alla fall detta år?
            </seg>
          </u>
          <note type="speaker" n="7ba0a4ce">
            Anf. 15 Statsminister FREDRIK REINFELDT (M):
          </note>
          <u who="fredrik_reinfeldt_0e8495" xml:id="i-f64ff501f51486af-7" n="ba967467">
            <seg n="0ddaf90d">
              Herr talman! Det är korrekt, det är den politiska delen. Det
              är därför som jag också indikerar att inom ramen för det ska den
              politiska dialogen startas redan i april.
            </seg>
            <seg n="1df3499c">
              Sättet att möta detta var att EU har förklarat att vi ensidigt
              öppnar våra marknader gentemot Ukraina, alltså en ensidig marknadsöppning.
              Vi bedömer att det betyder mycket för den ukrainska ekonomin.
              De får alltså access in i Europa med sina produkter. Det är ett
              land som trots allt har stort behov av att få avsättning.
            </seg>
            <seg n="def1c10b">
              Sedan hoppas vi att vi så snart som möjligt ska kunna återkomma
              till att fullfölja också det övriga avtalet. Rimligen kommer detta
              att vara aktuellt inte minst efter att en ny president är på plats.
              Det välkomnas också av Jatsenjuk att man ändå har kommit så här
              pass långt och att denna ensidiga öppning faktiskt kommer på plats.
            </seg>
            <seg n="ffc73356">
              Jag vill också understryka det som Fredrik Malm säger, nämligen
              att de är i akut behov av ett stöd. Den minnesgode kommer ihåg
              att Janukovytj hittade finansieringsstöd i Moskva och Ryssland,
              som Ryssland nu rimligen drar tillbaka. En av de största delarna
              av den skuld som Ukraina har mot sin omvärld är alltså till det
              ryska energibolaget Gazprom. De har sagt att de vill att dessa
              skulder ska återbetalas. Dessutom har de meddelat att de nu tänker
              höja priserna på den gas som levereras in i Ukraina. De sätter
              alltså en oerhört stor ekonomisk press på detta land vars medborgare
              redan lever under svåra förhållanden.
            </seg>
            <seg n="64fb9edd">
              Om Europa och länder som Sverige bilateralt nu finns till stöd
              väcker det hopp om att det finns en annan väg och en annan utveckling,
              bort från det som de nu upplever och in till någonting som de
              flesta av dem vill tillhöra. Det är så som vi har resonerat. Här
              är det viktigt att tidigt och tydligt vara på plats. Då kan Ukraina
              få fatta ett mer självständigt och riktigt beslut om sin framtid.
            </seg>
          </u>
          <note type="speaker" n="e722e958">
            Anf. 16 FREDRIK MALM (FP):
          </note>
          <u who="unknown" xml:id="i-f64ff501f51486af-8" n="8494d646">
            <seg n="21bf427d">
              Herr talman! Det är ett positivt svar från statsministern. Vi
              har i mångt och mycket en samsyn i detta. Det är också viktigt
              att det finns enighet inom EU-kretsen om detta. Då är det också
              viktigt att betona att ett lån – ett nödlån eller ett stödlån
              – till Ukraina i slutändan inte ska hamna i Moskva därför att
              de höjer priserna på gasen, så att man egentligen bara betalar
              fakturor till Vladimir Putin som har invaderat och annekterat
              delar av Ukrainas territorium. Det viktiga är att Ukraina samtidigt
              också genomför strukturella reformer av sin ekonomi, så att landet
              kan bygga upp sin industriella bas igen och bli ett produktivt
              land i den globala ekonomin som kan bygga upp sin egen ekonomi
              och inte vara i detta beroende till Ryssland. Men jag förutsätter
              att sådana mekanismer finns inbakade i detta.
            </seg>
          </u>
          <note type="speaker" n="261f2085">
            Anf. 17 Statsminister FREDRIK REINFELDT (M):
          </note>
          <u who="fredrik_reinfeldt_0e8495" xml:id="i-f64ff501f51486af-9" n="ba967467">
            <seg n="dea2e68e">
              Herr talman! Jag inser hur svårt detta är. Vi ska notera i sammanhanget
              att Sverige är ett av de länder som har absolut minst gasanvändning
              i hela Europa. Många länder har en mycket stor andel gasanvändning
              i sin energibalans. Jag tror att sex av EU:s medlemsländer till
              100 procent är beroende av att dessa transporter kommer från Ryssland.
              Ytterligare tolv länder tror jag är till mer än 50 procent beroende
              av Ryssland. Ryssland har alltså använt olika tariffer. Det finns
              alltså olika priser till olika länder som ett sätt att markera
              att man har olika relationer. När Ukraina går från att ha betett
              sig på ett visst sätt till ett annat höjer Ryssland helt enkelt
              priserna. Det kan man ha många åsikter om. Men det är ett otvivelaktigt
              faktum att en av de stora skulder som Ukraina har är att betala
              detta till Ryssland.
            </seg>
            <seg n="41dffbbf">
              Det visar hur svårt det är när man ska diskutera lån och vad
              dessa resurser ska användas till. I sammanhanget påpekas det att
              denna annektering, illegal som den är, dessutom innebär att Ryssland
              helt enkelt tar en lång rad ukrainska statstillhörigheter och
              tillgångar som man bara stjäl utan att betala någonting för. Det
              kan möjligen vara ett argument gentemot Ryssland när det ska diskuteras
              betalning av gasräkningar.
            </seg>
          </u>
          <note type="speaker" n="699af03f">
            Anf. 18 KERSTIN LUNDGREN (C):
          </note>
          <u who="kerstin_lundgren_c334e3" xml:id="i-b923b60fb6b4b73c-0" n="9d56db60">
            <seg n="199ae08d">
              Herr talman! Jag tackar statsministern för återrapporten från
              ett mycket viktigt europeiskt råd.
            </seg>
            <seg n="a98a6655">
              EU är ett fredsprojekt i grunden. Ett öppet EU är någonting som
              vi alla vill se och inga nya murar i Europa.
            </seg>
            <seg n="81b7c644">
              Nu prövas vår kapacitet och vår förmåga att leva upp till vår
              ambition. Det är då naturligtvis viktigt att EU klarar att hålla
              samman och också stå upp för folkrätten, som statsministern nämnde,
              och stå upp för allas mänskliga rättigheter.
            </seg>
            <seg n="a336e748">
              I detta perspektiv är det naturligtvis viktigt att se vad som
              händer i Ukraina under tiden fram till i första hand nyvalet till
              presidentposten den 25 maj. Man kan förvänta sig ambitioner från
              den ryska sidan att på olika sätt destabilisera Ukraina under
              denna tid.
            </seg>
            <seg n="8122c106">
              OSSE-missionen är naturligtvis viktig – ögon och öron på plats.
              Men det är också andra saker som är viktiga att klara av. Den
              överenskommelse som träffades om restriktiva åtgärder var bra.
              Samtidigt hör jag början på någonting mer.
            </seg>
            <seg n="80915c29">
              Är avsikten när det gäller de utökade restriktiva åtgärderna
              att de ska användas enbart om upptrappning sker från den ryska
              sidan och inte om man fortsätter på nuvarande aggressiva nivå?
            </seg>
          </u>
          <note type="speaker" n="8b3a21e2">
            Anf. 19 Statsminister FREDRIK REINFELDT (M):
          </note>
          <u who="fredrik_reinfeldt_0e8495" xml:id="i-f64ff501f51486af-10" n="ba967467">
            <seg n="33f2e22f">
              Herr talman! När det gäller folkrätten tycker jag att det var
              viktigt att säkerhetsrådet på amerikanskt initiativ röstade om
              en resolution förra helgen där ju Ryssland var isolerat. Detta
              är mycket viktigt att notera. De har inte med sig andra i sin
              stridiga syn på hur man kan förhålla sig till folkrätten.
            </seg>
            <seg n="fbb5cfc8">
              OSSE-beslutet är mycket viktigt. Vi talar nu om till att börja
              med 100 observatörer, och det talas om att antalet ska växa ända
              upp till 500. Många av dem får nu åka till östra Ukraina så att
              vi har ögon och öron på plats för att se vad som sker i detta
              vidsträckta land. Man använder aktiva provokationer för att påstå
              en massa saker och sedan ursäkta våld eller militär intervention.
              Finns omvärlden på plats hoppas vi att detta ska minska.
            </seg>
            <seg n="aa906a5b">
              Vi har använt en trestegsraket där det första steget var att
              omedelbart ställa in en lång rad möten när de här oroligheterna
              började. Det andra var nu när annekteringen av Krim och den illegala
              folkomröstningen fullföljdes att koppla restriktiva åtgärder till
              den grupp av människor som är ansvariga för detta. Ännu fler möten
              har ställts in, och vi kan notera att det i Haag i går också beslutades
              att G8 återgår till sin gamla form, nämligen G7, alltså utan Ryssland.
              Det tredje steget, som vi nu har bett kommissionen att förbereda
              och som alltså innebär ytterligare handelssanktioner av mer omfattande
              slag, inleds om den ryska aggressionen fortsätter. Det beror på
              att vi ser mycket stora truppsammandragningar runt om i Ukraina.
            </seg>
            <seg n="93b92743">
              Jag vill också påpeka att flera kunde vittna om ryska provokationer
              kopplade till minoriteter även i andra länder än Ukraina. Det
              är klart att många nu känner en väldig oro för ett oberäkneligt
              beteende i strid med internationell rätt och den struktur som
              vi har använt några decennier till att bygga upp för hur vi ska
              umgås med varandra. När Ryssland avviker från det blir många oroliga.
              Det här är vårt sätt att förbereda för om det går vidare ytterligare
              i fel riktning.
            </seg>
          </u>
          <note type="speaker" n="df0fdec8">
            Anf. 20 KERSTIN LUNDGREN (C):
          </note>
          <u who="kerstin_lundgren_c334e3" xml:id="i-b923b60fb6b4b73c-1" n="9d56db60">
            <seg n="cbef0bbb">
              Herr talman! Tack för svaret, statsministern! Om det tredje steget
              i restriktiva åtgärder eller i reaktioner på rysk aggression behöver
              tas är det naturligtvis avgörande om det handlar om en fortsättning
              av den aggression som pågår eller om den utvidgas. Det är en viktig
              signal. Jag tycker att det finns skäl att överväga att fortsatt
              aggression kräver nya svar.
            </seg>
            <seg n="c8eae3cd">
              Jag skulle också i det sammanhanget vilja understryka vikten
              av den rättsliga process som borde eftersökas. Internationella
              domstolen i Haag, ICJ, borde också få pröva annekteringen av Krim
              från den ryska sidan. Jag hoppas att det också blir en fortsättning
              när det gäller diskussionen mellan Ryssland och EU när det gäller
              det strategiska partnerskap som vi i dag har och även att signalen
              sänds om att det krävs att man tar fram en ny syn i det här skedet.
            </seg>
          </u>
          <note type="speaker" n="3b0b19b5">
            Anf. 21 Statsminister FREDRIK REINFELDT (M):
          </note>
          <u who="fredrik_reinfeldt_0e8495" xml:id="i-f64ff501f51486af-11" n="ba967467">
            <seg n="8b6ba22d">
              Herr talman! Det här är inte ett sätt att försöka säga att vi
              accepterar det som har skett på Krim, utan man måste alltid ha
              beredskap för att det kan bli ännu värre. Det beror på att vi
              ser ett ryskt beteende som inte stannar av. De viker inte undan
              från beskrivningar, som ju Vladimir Putin gav i sitt tal, av folkrätten
              som att den som talar ryska, varhelst den befinner sig i världen,
              antingen under påstående av ryska medier eller med egna påståenden
              om att känna sig hotad, kan räcka upp handen och säga: Jag vill
              ha skydd. Det ska sedan ursäkta militär intervention. Det är ju
              så på tvärs mot allt vi har byggt upp.
            </seg>
            <seg n="a71a9035">
              Många kan nämna att i så fall finns språkminoriteter i länder
              kopplade till en lång rad andra länder världen över. Tänk om alla
              helt plötsligt skulle börja följa den principen! Det blir en värld
              i kaos. Vi måste ha beredskap om detta ytterligare eskalerar.
              Det är så vi har försökt väga av det. Det är ingen lätt avvägning
              att göra. Det blir förmodligen, får vi beklaga, kring Krim en
              typ av fryst konflikt. Ryssland annekterar Krim och erkänner Krim.
              Omvärlden accepterar inte annekteringen, och sedan får vi ett
              fryst område, vilket vi har andra exempel på, tyvärr.
            </seg>
          </u>
          <note type="speaker" n="ca7d9262">
            Anf. 22 JOHNNY SKALIN (SD):
          </note>
          <u who="johnny_skalin_3e2441" xml:id="i-c739ff50115960a6-0" n="e0c5b6b2">
            <seg n="aa42e645">
              Herr talman! De allra flesta av oss känner nog till att EU har
              en hel del brister. En av de allra största bristerna är att EU
              leder till stora omkostnader, särskilt för Sveriges del. Sverige
              är en stor nettobidragsgivare till Europeiska unionen. Vi betalar
              till exempel via Europeiska unionen till studenter i EU i högre
              grad än i Sverige. Vi betalar infrastrukturen i EU i högre grad
              än i Sverige. Vi betalar för de problem som har uppstått i EMU-länderna,
              och i vissa fall är det en medfinansiering på upp till 95 procent.
              Vi betalar pengar till ungdomsinitiativet, vilket innebär att
              vi finansierar ungdomsarbetslösheten i andra länder i väsentligt
              högre grad än i Sverige.
            </seg>
            <seg n="6041930f">
              Med det som utgångspunkt tyckte jag att det var intressant att
              notera att man på toppmötet diskuterade reshoring. Det går ut
              på att man ska vidta åtgärder för att locka tillbaka företag till
              medlemsländerna och innebär att vi skulle kunna stärka företagsamheten
              i Europeiska unionen. I stället för att exportera företag kan
              vi importera företag och skapa arbetstillfällen.
            </seg>
            <seg n="4895c26f">
              Problemet är bara att jag noterar att statsministern eller regeringen
              inte på något sätt har verkat för att Sverige ska stärka sin del
              i det här, utan med nuvarande inställning från regeringen kommer
              man med det här reshoringprogrammet som nu lanseras inom Europeiska
              unionen att finansiera återflöde av företag till de fattigare
              EU-länderna i Europa i stället för till Sverige.
            </seg>
            <seg n="1882c09e">
              Jag kan bara konstatera att återigen saknar regeringen och statsministern
              en plan för Sverige och för svenska skattebetalare.
            </seg>
          </u>
          <note type="speaker" n="ce3be8ba">
            Anf. 23 Statsminister FREDRIK REINFELDT (M):
          </note>
          <u who="fredrik_reinfeldt_0e8495" xml:id="i-f64ff501f51486af-12" n="ba967467">
            <seg n="7028080c">
              Herr talman! Det finns i många sammanhang anledning att diskutera
              kostnader och budget, men att en dag som denna hävda att det allvarligaste
              med EU är att det kostar pengar att man låter studenter komma
              till andra länder är något märkligt. Det känns som att Sverigedemokraterna
              tror att om bara Europa får stänga dörrarna till alla länder och
              alla förblir där de föddes har vi ett lugnt och tryggt Europa.
              Var är den historiska analysen? Var är förståelsen för vad som
              har skapat problem på den här kontinenten?
            </seg>
            <seg n="07512e4f">
              Jag kan berätta att i går kväll satt jag med Rumäniens president
              som är mycket bekymrad över läget i Moldavien och en av de frysta
              konflikterna, nämligen den som handlar om Transnistrien. I Transnistrien
              finns nämligen en rysk dominans, och man är mycket orolig för
              att samma typ av ursäkt som användes gällande Krim nu ska användas
              i Transnistrien. Vad har Rumänien gjort för att försöka deeskalera
              detta? Jo, Johnny Skalin, man har erbjudit studenter i Moldavien
              att komma till Rumänien och läsa vid rumänska universitet. Vad
              händer med människor som reser över gränser och som läser på andra
              universitet? Jo, de får andra perspektiv, de lär om människor
              med annan bakgrund och de får respekt, nyfikenhet och förståelse.
            </seg>
            <seg n="063528b7">
              Jag tror att du har fel, Johnny Skalin, om du tror att det fungerar
              att stänga ned alla de där programmen och se till att ingen träffar
              någon som har någon annan bakgrund. Jag tror att det är precis
              så vi leder Europa tillbaka till alla de problem med elände, krig,
              fattigdom och förstörelse som har präglat den här kontinenten.
            </seg>
            <seg n="236b0dfd">
              Så, Johnny Skalin, jag kan svara att det är värt de resurserna.
              Det är värt det för att bygga ett tryggare och bättre Europa.
            </seg>
          </u>
          <note type="speaker" n="4795727e">
            Anf. 24 JOHNNY SKALIN (SD):
          </note>
          <u who="johnny_skalin_3e2441" xml:id="i-c739ff50115960a6-1" n="e0c5b6b2">
            <seg n="1d9e3cbf">
              Herr talman! Nu var det inte så att jag föreslog att vi ska stänga
              de här programmen – vi har också själva varit med och ställt oss
              bakom dem – utan den höga medfinansieringsgrad som de medför,
              där vi ska finansiera andra länder mer än de ska finansiera oss,
              innebär en hög nettobidragsavgift för Sveriges del. Den kommer
              i år att landa på runt 26 miljarder kronor. Jag menar att det
              här är mycket pengar som vi skulle kunna finansiera svensk välfärd
              med. Det har över huvud taget ingenting att göra med att vi vill
              stänga några gränser eller på något annat sätt verka för någonting
              negativt i den mening som statsministern nämnde.
            </seg>
            <seg n="8646f994">
              Sedan vill jag påpeka att när det gäller reshoringprogrammet,
              med det system vi har nu, flyttade ett företag i Gislaved till
              Portugal 2002. Man fick 200 miljoner kronor från Europeiska unionen
              för att flytta de 771 jobben. Tycker statsministern verkligen
              att det här är en bra politik för Sverige?
            </seg>
          </u>
          <note type="speaker" n="459660eb">
            Anf. 25 Statsminister FREDRIK REINFELDT (M):
          </note>
          <u who="fredrik_reinfeldt_0e8495" xml:id="i-f64ff501f51486af-13" n="ba967467">
            <seg n="b495f96c">
              Herr talman! Det har uttalats att försiktighet ska gälla med
              att använda resurser av det här slaget för att flytta produktion,
              utan det ska i så fall bedömas utifrån konkurrenskraft och vilka
              förhållanden som råder. Detta är inte minst viktigt när det gäller
              olika typer av konkurrenskraft. Det jämför vi bland annat i Agenda
              2020 som jag redogjorde för.
            </seg>
            <seg n="0cba9a3c">
              Ja, vi har en medlemsavgift. Vi är ett rikare land än snart sagt
              varje annat land som är medlem i EU. Vår rikedom har vi byggt
              på att vi handlar med andra, det vill säga att om Sverige hade
              varit en sluten nation utan kontakt med omvärlden hade Sverige
              inte varit så utvecklat och rikt som det är.
            </seg>
            <seg n="075b67ec">
              Det är i grunden ett bättre Europa när vi kan handla med andra
              och stödja andra till att få det bättre. Det är bättre för dem,
              och det är också bättre för Sverige. Det är så vi resonerar, att
              det hänger ihop. Då finns också ett försvar för att rikare länder
              stöttar fattigare delar av världen.
            </seg>
            <seg n="b3e557e1">
              Låt mig påpeka det som många säger, att de ryska ambitionerna
              är mycket tydligt koncentrerade till det som förr var Sovjetunionen.
              Där fanns länder som var påtvingade ofrihet av Sovjetunionen.
              De har inte alls vår ekonomiska styrka, men i kraft av EU-samarbete
              och vårt stöd kan de nu välja en helt annan väg. Det säkrar dem
              för demokrati och en bättre utveckling.
            </seg>
          </u>
          <note type="speaker" n="26452ff1">
            Anf. 26 JENS HOLM (V):
          </note>
          <u who="jens_holm_9bd66a" xml:id="i-6d9f7eceea274d19-0" n="3264447b">
            <seg n="7eb66afe">
              Herr talman! Rysslands annektering och införlivande av Krimhalvön
              är helt oacceptabelt och i strid med folkrätten. I det avseendet
              delar jag statsministerns kritik fullt ut.
            </seg>
            <seg n="f3df7510">
              Gustav Blix från Moderaterna tog upp frågan om ett möjligt vapenembargo
              mot Ryssland. Det är ett väldigt intressant förslag, i synnerhet
              när vi vet att det är flera stora vapenaffärer på gång från europeiska
              länder, till exempel Storbritannien, Frankrike och Italien. Avser
              statsministern att verka för ett vapenembargo ifall Ryssland fortsätter
              sina aggressioner?
            </seg>
            <seg n="33f1b49d">
              Det är viktigt att vi som land samt statsministern och utrikesministern
              kan kritisera de högerextrema krafter som i dag ingår i den ukrainska
              regeringen. Jag tänker på de fyra ministrar som kommer från partiet
              Svoboda. När jag lyssnar på utrikesministern förstår jag ärligt
              talat inte riktigt vad han säger i det avseendet. Jag tycker att
              det vore bra ifall statsministern kunde vara tydlig med att vi
              ogillar den formen av politik.
            </seg>
            <seg n="f7f45f6c">
              Herr talman! Det var en stor besvikelse att Europeiska rådet
              inte kunde landa i de kraftfulla och ambitiösa beslut som klimatet
              kräver. Vi i Vänsterpartiet har lagt fram våra förslag. Vi vill
              att EU ska minska sina utsläpp med minst 60 procent till 2030,
              att andelen förnybart ska vara 45 procent och att energianvändningen
              ska bli 40 procent effektivare till 2030, detta utifrån perspektivet
              att Europa har ett historiskt ansvar. Europa och de andra industrialiserade
              länderna har historiskt sett stått för den största delen av utsläppen
              i världen. Därför måste vi gå före och ta vårt ansvar. Det är
              också inskrivet i klimatkonventionen, som ligger till grund för
              de internationella förhandlingarna.
            </seg>
            <seg n="e4570e65">
              Därför skulle jag vilja fråga statsministern om inte Sverige
              borde verka för ambitiösare klimatmål i EU. Har inte Europa och
              den industrialiserade världen ett historiskt ansvar att gå före
              och minska sina utsläpp?
            </seg>
          </u>
          <note type="speaker" n="03734c3d">
            Anf. 27 Statsminister FREDRIK REINFELDT (M):
          </note>
          <u who="fredrik_reinfeldt_0e8495" xml:id="i-f64ff501f51486af-14" n="ba967467">
            <seg n="6313453d">
              Herr talman! Carl Bildt har redogjort för att Sverige har tagit
              fram vapenembargo som ett möjligt initiativ i vad som har formulerats
              som steg 3. När kommissionen nu har fått i uppgift att förbereda
              detta är det naturligtvis en lång rad olika handelsområden som
              man har att förbereda. Låt mig uttrycka det som att ett vapenembargo
              onekligen vore en så kallat lågt hängande frukt att ta upp i det
              sammanhanget. Ja, vi har framfört den typen av krav, men som sagt
              är detta vad vi har kunnat enas om just nu.
            </seg>
            <seg n="e0a376d6">
              När det gäller sammansättningen av den ukrainska regeringen finns
              det först och främst en hel paragraf som handlar om våra förväntningar
              på hur den ukrainska regeringen nu ska agera i Ukraina för att
              skapa ett inkluderande samhälle, adressera minoritetsfrågor och
              motverka extremism, just för att visa medvetenhet om att det finns
              risker kopplade till vart Ukraina utvecklas och att den ukrainska
              regeringen har ansvar för detta.
            </seg>
            <seg n="460aa584">
              Samtidigt är vi försiktiga. Den ryska propagandan handlar bara
              om en enda sak, nämligen att Ukraina helt och hållet har tagits
              över av högerextremister och att det ursäktar all rysk våldsanvändning
              och allt de gör i brott mot den internationella folkrätten. Vi
              vill inte bli en del av Vladimir Putins propagandaspel genom att
              låta som att vi låter som Putin, därför att det sedan skulle ursäkta
              allt annat agerande.
            </seg>
            <seg n="dca80bfb">
              Ja, det finns krafter i Ukraina som man kan ha synpunkter på,
              men de är inte i närheten av att vara så omfattande, så mäktiga
              och så stora som de nu beskrivs i den ryska propagandan. Här är
              det svårt att hitta balansen. Jag tycker ändå att slutsatstexten
              i den delen talar för sig själv.
            </seg>
            <seg n="99318ec9">
              Vi var beredda att nu slå fast de här målen, som är de mest långtgående
              som finns i världen. Andra delar av den utvecklade världen backar
              snarare. Problemet är att EU nu står för bara 10 procent av de
              globala utsläppen. Vi kan tyvärr inte ensamma uppnå tvågradersmålet.
              Vi ska absolut vara en del av ansvarstagandet, men vi måste lägga
              press på andra utvecklade länder, som nu backar, att också vara
              en del av det.
            </seg>
          </u>
          <note type="speaker" n="f5219ff0">
            Anf. 28 JENS HOLM (V):
          </note>
          <u who="jens_holm_9bd66a" xml:id="i-6d9f7eceea274d19-1" n="3264447b">
            <seg n="900bea15">
              Herr talman! Jag tycker som sagt att det är synd att Europeiska
              rådet inte kunde anta slutsatser om klimat och energi. För varje
              månad som går tappar vi i momentum, och vi behöver verkligen minska
              våra utsläpp här och nu.
            </seg>
            <seg n="5c0a5799">
              Jag tycker inte att framställandet av den svenska positionen
              som mer långtgående än kommissionens förslag stämmer. Det som
              regeringen föreslår är att man ska kunna köpa utsläppskrediter
              i andra länder, utsläppskrediter som är osäkra i sin additionalitet,
              alltså att de verkligen leder till minskade utsläpp. De förhindrar
              också den stora och viktiga omställning som behövs i Sverige och
              Europa. Jag tycker att vi i stället borde hjälpa utvecklingsländer
              med ett additionellt klimatbistånd, alltså inte med pengar från
              biståndsbudgeten utan med nya pengar till klimatbistånd.
            </seg>
          </u>
          <note type="speaker" n="926c83af">
            Anf. 29 Statsminister FREDRIK REINFELDT (M):
          </note>
          <u who="fredrik_reinfeldt_0e8495" xml:id="i-f64ff501f51486af-15" n="ba967467">
            <seg n="3d8a88b7">
              Herr talman! Det står naturligtvis varje parti och regeringsalternativet
              fritt att ta fram och finansiera den typen av förslag.
            </seg>
            <seg n="7b377f7b">
              Många utvecklingsländer ropar på den här typen av stöd och tycker
              att det är välkommet att det finns internationella krediter, bland
              annat så kallade CDM:er.
            </seg>
            <seg n="2f3713f3">
              Låt oss komma ihåg att Sverige står för 1 promille av de globala
              växthusgasutsläppen. Inget vore ju enklare än om vi ensamma fick
              fatta beslut, men vi har väldigt liten påverkan. EU:s 28 länder
              står samlat för 10 procent av utsläppen. Då måste man komma överens
              med 27 demokratier till, och alla vill inte samma sak. Det är
              så demokratin måste arbeta. Vi tryckte på, men det var inte möjligt
              den här gången.
            </seg>
            <seg n="6d5c7023">
              För att nå 100 procent av utsläppsmålen måste man tala med delar
              av världen som absolut inte är intresserade av att i närheten
              föra den klimatpolitik som Miljöpartiet eller någon annan i Sverige
              står för, men det är i denna värld vi måste lösa problemet.
            </seg>
            <seg n="9a0bf2b4">
              Man måste komma ihåg att det inte kommer att fungera att säga
              att i Sverige tycker vi så här och att alla sedan har att rätta
              sig efter det. Det handlar om att trycka på andra att föra fram
              sina bästa argument och att ligga före, och det gör EU.
            </seg>
          </u>
          <note type="speaker" n="63ef14ba">
            Anf. 30 DÉSIRÉE PETHRUS (KD):
          </note>
          <u who="desiree_pethrus_7187d8" xml:id="i-29c41fe1f8f39a24-0" n="4ffe5168">
            <seg n="9a383aa6">
              Herr talman! Jag tackar statsministern för föredragningen.
            </seg>
            <seg n="80a44fc2">
              Den viktiga punkten om klimat och energi på dagordningen för
              Europeiska rådet brukar ju lyftas fram som en säkerhetspolitisk
              fråga, men nu tog diskussionen om energi en lite ny vändning på
              Europeiska rådet kring energioberoendet. Man kan säga att förnybar
              energi nu också har blivit en stor säkerhetspolitisk fråga. Det
              är lite intressant.
            </seg>
            <seg n="7e8785a4">
              Precis som statsministern säger ligger Sverige långt framme när
              det gäller förnybart. Som flera här har varit inne på är frågan
              hur vi ska få fler länder att bli lika framgångsrika som vi när
              det gäller det förnybara. Jag är lite intresserad av hur tongångarna
              gick på mötet kring just energioberoende kopplat till förnybart.
              Kan man se större öppningar för att fler länder nu börjar förstå
              vikten av de förnybara satsningarna?
            </seg>
            <seg n="a52c51cb">
              Det står i en annan del av slutsatserna att man ska koppla ihop
              olika EU-länder för att kunna öka oberoendet. Vi ska kunna försörja
              varandra energimässigt, som jag förstår det. Det står också att
              när det är relevant bör sammankopplingar även upprättas med tredjeländer.
              Min fråga är: Vilka länder har man i åtanke när man talar om tredjeland?
            </seg>
          </u>
          <note type="speaker" n="998dd8d1">
            Anf. 31 Statsminister FREDRIK REINFELDT (M):
          </note>
          <u who="fredrik_reinfeldt_0e8495" xml:id="i-f64ff501f51486af-16" n="ba967467">
            <seg n="6c210b59">
              Herr talman! Det är viktigt att komma ihåg, apropå lågt hängande
              frukter, att för en hel del länder är ökad energieffektivitet
              kanske det som skulle göra mest. Till exempel när vi i Sverige
              hjälper till med resurser i Ukraina gör vi det bland annat genom
              att dämpa en del av det enorma läckage som finns i deras gassystem.
              Det är verkligen bara att göra dåligt för klimatet utan att det
              gynnar någon.
            </seg>
            <seg n="517ac3a4">
              Förutsättningarna ser väldigt olika ut i olika länder. Jag indikerade
              i min inledning att vi har en grupp av länder – och Sverige hör
              till dem – som gärna vill diskutera klimatambitioner. Jag tror
              att jag kan stå för att den större gruppen av länder snarare talar
              om energitillförsel, det vill säga hur man ska transportera energi.
              Då menar man det kopplat till ett beroende av Ryssland. Men man
              tittar också på andra alternativa ingångar till Europa genom eller
              runt Ukraina, eftersom väldigt mycket kommer österifrån.
            </seg>
            <seg n="128c0c31">
              Jag har själv varit med och förhandlat och sett det enorma intresse
              som finns i Baltikum för att få en elkabel från svensk sida över
              till de tre baltiska länderna. Det är länder som i dag är väldigt
              ensidigt beroende av fossilbränsle från sin granne i öster och
              som med en elkabel från Sverige kan skapa ett alternativ som de
              säkert tycker är väldigt tacknämligt.
            </seg>
            <seg n="f8396a71">
              Låt mig bara nämna några uppenbara länder som ofta håller långa
              inlägg på detta tema: Malta och Cypern. Det är två öar i Medelhavet
              som vill att vi säkerställer att det finns energitransporter till
              dessa öar. Det gäller också Iberiska halvön. Jag tror att jag
              har lyssnat på rätt ingående beskrivningar av geografin och att
              försöka ta sig igenom Pyrenéerna med energitillförsel ned till
              Portugal och Spanien.
            </seg>
            <seg n="cd47f422">
              Till slut berättar alla exakt om de förutsättningar de har. Det
              de vill ha hjälp med är just energitillförsel så att ingen blir
              isolerad och inte har tillgång till flera alternativ, och så ser
              man gärna att EU är med och betalar. Till slut är det mycket vad
              det handlar om. Det är därför som vi tycker att vi ska vara lite
              försiktiga. Vem ska betala det? Vems ansvar är det?
            </seg>
            <seg n="106266d3">
              Det är oftast stora kommersiella resurser det handlar om kopplat
              till stora kommersiella intressen. Det är därför som dessa diskussioner
              är lite svåra. Det blir absolut en diskussion om klimat. Men det
              handlar också om energieffektivitet och energitillförsel. Man
              måste hålla isär alltihop för att kunna föra diskussionen.
            </seg>
          </u>
          <note type="speaker" n="4fc8c7eb">
            Anf. 32 DÉSIRÉE PETHRUS (KD):
          </note>
          <u who="desiree_pethrus_7187d8" xml:id="i-29c41fe1f8f39a24-1" n="4ffe5168">
            <seg n="6723d91c">
              Herr talman! Det var flera andra bra skrivningar när det gällde
              just Ukraina. Jag skulle ändå vilja ställa en fråga. Det var bra
              att ni reagerade mot Ryssland för aggressionen men för Ukrainas
              rätt att välja sin egen framtid. Det var tydligt.
            </seg>
            <seg n="799474c6">
              Det blev flera personer på listan för restriktiva åtgärder, och
              det var också bra. Jag tror att det är precis som flera säger.
              Det är bra att ha lite steg kvar i arsenalen och inte ta hela
              sanktionspaketet på en gång, eftersom man då inte har någonting
              kvar längre fram.
            </seg>
            <seg n="ad066027">
              Vi talade om vapenembargot innan statsministern åkte ned till
              Europeiska rådet. Interventionen mot Ryssland ger ändå en indikation
              på att EU:s gemensamma ståndpunkt när det gäller vapenexport ändå
              måste slå till eftersom det är en aggression. Ryssland är aktivt
              i ett ingrepp mot Ukraina.
            </seg>
            <seg n="691af53e">
              Vad är det som gör att inte alla länder i Europa står upp för
              EU:s gemensamma ståndpunkt och säger att man inte vill ha vapenexport
              till Ryssland?
            </seg>
          </u>
          <note type="speaker" n="eb5ffc38">
            Anf. 33 Statsminister FREDRIK REINFELDT (M):
          </note>
          <u who="fredrik_reinfeldt_0e8495" xml:id="i-f64ff501f51486af-17" n="ba967467">
            <seg n="8162606e">
              Herr talman! Idén har varit att det finns tre steg. Det tredje
              steget är bevarat för att kunna agera på ytterligare aggression
              utanför Krim, såsom man får förstå det i det här sammanhanget.
            </seg>
            <seg n="b2be3578">
              I det läget tror jag att alla inser att länderna har väldigt
              olika ekonomisk relation till Ryssland. Det finns förmodligen
              inte något annat exempel i världen på det omfattande genomslag
              det skulle få att ekonomiskt isolera ett så stort land med så
              omfattande kontakter med sin omvärld som Ryssland faktiskt har.
              Det är uppenbart att det påverkar länder på olika sätt. Väljer
              man att säga att vi bara tar ett handelsområde säger länder som
              är närmast det att vi i så fall också måste ta andra. Det är så
              resonemangen går.
            </seg>
            <seg n="0465826d">
              Sveriges uppfattning var att det hade varit det logiska att börja
              med detta och kunde tänka sig det redan nu. Men det gick inte
              att få enighet kring detta. I det kommissionen har att förbereda
              har man nu att titta på det breda fältet som handlar om alla typer
              av handelsområden. Men vi har inte ändrat uppfattning. Vapenembargo
              är det uppenbara och närliggande man i så fall borde göra först.
            </seg>
          </u>
          <note type="speaker" n="83b29820">
            Anf. 34 ANNA-LENA SÖRENSON (S):
          </note>
          <u who="anna-lena_sorenson_36d556" xml:id="i-d381eb5124429346-0" n="d0625b00">
            <seg n="30c6d07f">
              Herr talman! Tack, statsministern! Vi som socialdemokrater välkomnar
              naturligtvis EU:s stöd till ukrainska folket liksom fördömandet
              av den olagliga ryska annekteringen av Krim. Det ryska agerandet
              är ett flagrant brott mot folkrätten. Vi ser med oro på att Ryssland
              återigen har sänkt tröskeln för att använda militär makt i Europa.
            </seg>
            <seg n="36137530">
              I det här sammanhanget är det viktigt att EU står enigt upp för
              folkrätten och att man genomför restriktiva åtgärder enligt de
              planer man har angett. Nu har statsministern svarat på flera frågor
              om sanktioner och restriktioner och eventuellt utvidgandet av
              dem. Men det skulle vara intressant om statsministern kommenterade
              något ytterligare förutsättningarna för en fortsatt enighet i
              Europa och i EU vid ett eventuellt utvidgande av sanktioner.
            </seg>
            <seg n="cf8a3149">
              Vi socialdemokrater vill också betona vikten av att hjälpa Ukraina
              att hantera den ekonomiska situationen och välkomnar därför undertecknandet
              av associationsavtalet mellan medlemsstaterna, EU och Ukraina.
              Vi stöder också både det svenska deltagandet inom ramen för IMF-lånet
              liksom de planerade bilaterala lånen.
            </seg>
            <seg n="74d8b51f">
              Samtidigt vill vi understryka vikten av att ställa motkrav på
              Ukraina på att motarbeta korruption, förtryck av minoriteter och
              odemokratiskt handlande. Jag undrar om statsministern avser att
              se till att rådets slutsatser om detta följs upp och hur det i
              så fall skulle gå till.
            </seg>
          </u>
          <note type="speaker" n="376d85f7">
            Anf. 35 Statsminister FREDRIK REINFELDT (M):
          </note>
          <u who="fredrik_reinfeldt_0e8495" xml:id="i-f64ff501f51486af-18" n="ba967467">
            <seg n="114166f2">
              Herr talman! I den senare delen var premiärminister Jatsenjuk
              med, och vi hade möjlighet att föra samtal. Det framfördes också
              till honom just de delarna som handlar om det ansvar som nu ligger
              på den ukrainska regeringen. Detta markerade han stor förståelse
              för. Vi kunde bland annat gå igenom det ganska parallellt med
              det tal som Putin höll, där det fanns stora invändningar när det
              gällde hans sätt att hänvisa till folkrätten.
            </seg>
            <seg n="035ed6db">
              Premiärminister Jatsenjuk höll ett tal till det ukrainska folket
              på ryska. Det är notabelt i sammanhanget. Dessutom markerade han
              väldigt mycket just den inkluderande strategin, viljan att ta
              ned konfliktnivåerna och att Ukraina ändå vill leva i god kontakt
              med Ryssland.
            </seg>
            <seg n="7aed03be">
              Jag tycker att det på alla sätt var ett statsmannamässigt anförande
              som visade att han förstår vikten av detta. Annars kommer det
              att användas emot dem. I den delen tycker jag att han gav tydliga
              besked om att det är den strategi de väljer.
            </seg>
            <seg n="6f3c9977">
              När det gäller möjlighet till fortsatt enighet är det ett par
              saker som måste sägas om steg tre. Vi begär nu att det förbereds.
              Vi hoppas att vi inte hamnar där, men den här konflikten är ännu
              inte över. Det är fortsatt ett väldigt spänt läge.
            </seg>
            <seg n="bc671c4b">
              En så omfattande isolering av ett så stort land som Ryssland
              känner jag inte till några andra exempel på före detta. Det är
              en enorm integration finansiellt, ekonomiskt och energimässigt
              som Ryssland har med övriga Europa.
            </seg>
            <seg n="b7aa0b95">
              Vi ska också komma ihåg att när USA talar om ekonomiska sanktioner
              med Ryssland har de inte samma relation till Ryssland som väldigt
              många av de europeiska staterna har. Det skulle vara en enormt
              stor åtgärd att genomföra på bredd och till djup. Det är ändå
              det vi förbereder.
            </seg>
            <seg n="cec8cbe4">
              Jag vill återigen påminna om att vi är i tvivel om hur perfekt
              instrumentet egentligen är. Fungerar det verkligen? Skapar det
              en tryckkokare, eller får det dem att ändra inriktning? Det finns
              en risk att några få kring Putin fortsatt har koll på sina rikedomar
              men att det är en befolkning som försätts i fattigdom och förtryck
              och som tappar tron på sin omvärld.
            </seg>
            <seg n="f3121bc7">
              Den typen av avvägningar måste vi fortsätta att diskutera även
              om vi kommer att välja att gå vidare om Ryssland fortsätter sin
              aggression.
            </seg>
          </u>
          <note type="speaker" n="d62ca48b">
            Anf. 36 BÖRJE VESTLUND (S):
          </note>
          <u who="borje_vestlund_809cde" xml:id="i-0912883df084542e-0" n="7ac13cd5">
            <seg n="1c804d6f">
              Herr talman! Tack för återrapporten! Jag skulle vilja ställa
              ett par kompletterande frågor som gäller industripolitiken och
              klimat- och energipaketet.
            </seg>
            <seg n="0ea5b6c1">
              Först gäller det industridiskussionen. Jag blev lite förvånad
              över statsministerns svar när han säger att andra sektorer skulle
              få stå tillbaka. Kan statsministern utveckla vad han menar med
              det svaret? Vi partier som brukar tro på tillväxten tror på att
              ekonomin växer. Därigenom kan vi kanske ha en lite annorlunda
              uppfattning än vad man har haft tidigare om hur saker och ting
              ska växa.
            </seg>
            <seg n="b3bf62ff">
              Det är väl snarare det som det ska gälla. Såvitt jag vet har
              inte någon påstått i diskussionen att någon sektor ska stå tillbaka
              för att industrisektorn ska öka sin andel. Det ska ske inom ramen.
              Detta är ett helt paket med flera olika komponenter och inte minst
              innovation, ny grön teknik och så vidare, som framgår av meddelandet.
              Jag vill veta hur statsministern menar.
            </seg>
            <seg n="6f5e37de">
              Jag har en annan fråga med anledning av klimat- och energipaketet.
              Statsministern säger att det finns olika uppfattningar i Europa.
              Det har jag stor respekt för. Men hur menar statsministern att
              vi på europeisk nivå – inte för att skydda den svenska kärnkraften,
              för jag förstår att det är statsministerns uppfattning – ska kunna
              komma så långt att vi når Färdplan 2050 till år 2050 om vi inte
              törs säga att vi ska öka det förnybara? Finns det någon annan
              väg än det förnybara för att komma till det målet?
            </seg>
          </u>
          <note type="speaker" n="c4915a3c">
            Anf. 37 Statsminister FREDRIK REINFELDT (M):
          </note>
          <u who="fredrik_reinfeldt_0e8495" xml:id="i-f64ff501f51486af-19" n="ba967467">
            <seg n="f01b8b1a">
              Herr talman! Diskussionen gäller alltså det kommissionsförslag
              där man skrev in att man skulle ha som mål att industrins andel
              av bnp skulle vara 20 procent. Då sade jag att man ska akta sig
              för att sätta mål som i en recession kan uppnås mer av att andra
              sektorer krymper än att industrin växer. Jag sade inte att någon
              hade det som uttalad idé. Det vill jag inte säga, utan bara att
              man de facto skulle kunna uppnå detta mål på det viset.
            </seg>
            <seg n="0bcd2b36">
              Vi bör också notera att en som har varit drivande är den italienske
              kommissionären Tajani. Han har förespråkat detta. När vi tittar
              på den grupp av länder som har fört resonemanget om att man möjligen
              ska intressera sig för ett 20-procentsmål noterar vi att det är
              länder som har en tradition av att mer tillåta subventioner, hålla
              icke lönsam industri under armarna och inte tillåta att man omstrukturerar
              industriell verksamhet för att möta en ny konkurrenssituation.
            </seg>
            <seg n="b9a20a5b">
              Mer marknadsorienterade länder som ofta har tagit ansvar för
              stor omställning har mer misstrott målet. Det har vi tagit som
              utgångspunkt. Det förhindrar inte – vilket också står i slutsatstexten
              – att det är viktigt att industrins konkurrenskraft bevaras och
              utvecklas i Sverige och i Europa. Men själva målet, alltså tårtbitsutformningen,
              är det som vi tror mindre om.
            </seg>
            <seg n="3fd6adb3">
              Återigen: Detta förnybara mål skrivs alltså upp. Däremot föreslår
              inte kommissionen att det ska bördefördelas. Det är skillnaden
              jämfört med förra gången. Det är absolut så att det påpekas att
              det bör bli en ökad förnybar energiandel. Skälet till att vi markerar
              just utsläppsmålet är att vi måste hålla fokus på att koldioxidutsläppen
              minskar. Det kan ske inte minst via ökad energieffektivitet, till
              exempel. Det finns naturligtvis olika vägar att nå målet.
            </seg>
            <seg n="08c13000">
              Totalt sett var det så att ju mer man trycker upp detta mål,
              desto mer av respekt för att Europas länder står på olika fot
              när det gäller hur stor förnybar energiandel de har och vilka
              förutsättningar de har. Det är grunden för att kommissionen har
              uttryckt sig så här.
            </seg>
          </u>
          <note type="speaker" n="dbc84fd0">
            Anf. 38 BÖRJE VESTLUND (S):
          </note>
          <u who="borje_vestlund_809cde" xml:id="i-0912883df084542e-1" n="7ac13cd5">
            <seg n="f2da9646">
              Herr talman! Det talas om recession här. Jag var aktiv som ombudsman
              i hotell- och restaurangfacket när vi hade en recession i början
              av 90-talet. Jag kan säga att då krympte alla sektorer. Det vågar
              jag påstå.
            </seg>
            <seg n="61ce8c07">
              Det är inte den situationen det handlar om. Det är snarare när
              ekonomin växer som man kan diskutera dessa frågor. När det är
              recession är det recession, och då vet vi att de flesta sektorer
              minskar. Det gäller möjligen inte om man hanterar dessa konkurser;
              då kanske man växer. Detta var mer av en kommentar.
            </seg>
            <seg n="e48a3551">
              Min fråga var egentligen: Hur ska man hantera detta? Låt mig
              i denna situation påminna om att när man började diskutera det
              som senare blev Lissabonfördraget var det en svensk ståndpunkt
              att vi inte skulle ha med energipolitiken över huvud taget. Det
              skulle vara på den nivå där det hade varit tidigare. Nu blev det
              inte så, och det får man ha respekt för.
            </seg>
            <seg n="8eb23201">
              Min fråga är ändå: Hur ska man nå detta mål om man inte tillför
              mer förnybart i Europa?
            </seg>
          </u>
          <note type="speaker" n="3f6cafd0">
            Anf. 39 Statsminister FREDRIK REINFELDT (M):
          </note>
          <u who="fredrik_reinfeldt_0e8495" xml:id="i-f64ff501f51486af-20" n="ba967467">
            <seg n="c0c07401">
              Herr talman! Låt mig hovsamt påpeka att vi nog har sett lite
              olika recessionsförlopp. Vi hade ett år av recession 2009. Det
              var en lågkonjunktur som delvis faktiskt har lagt ett större tryck
              på exportrelaterad industri än vad som har gällt inhemska konsumtionsdelar.
              Vi har mycket nogsamt hållit konsumtionen uppe i Sverige, men
              vi har känt av den vikande efterfrågan från vår omvärld. Det kan
              alltså se lite olika ut.
            </seg>
            <seg n="21c97207">
              Återigen tror jag absolut att det behövs en ökad förnybar energiandel.
              Vad det försöker återspegla är kanske en respekt för vad som återigen
              är kommissionens förslag, men som vi står bakom: Det är skilda
              förutsättningar runt om i Europa för att utverka detta. En del
              har mer att göra när det gäller energieffektivitet. Sverige ligger
              väsentligt längre fram. Här har vi bättre förutsättningar och
              kan gå längre när det gäller det förnybara. Vi har inte uttryckt
              ambitioner. Frågan var huruvida det hela skulle bördefördelas
              och med vilka nycklar. Man har föreslagit att vi inte ska göra
              det med det förnybara, men däremot med växthusgasutsläppsreduktionsmålet.
            </seg>
          </u>
          <note type="speaker" n="b4a2ed25">
            Anf. 40 HELÉN ANDERSSON (C):
          </note>
          <u who="yvonne_andersson_3449f2" xml:id="i-07588c9c97d36cba-0" n="11611d15">
            <seg n="6abc346a">
              Herr talman! Handeln mellan länder är i grunden bra för tillväxt
              och fred. Ryssland säljer mycket olja och gas till EU:s länder.
              Ryssland är beroende av exportintäkter, och många EU-länder behöver
              köpa energi. Riskerar EU att bli alltför beroende av ryska energileveranser,
              och hur ser statsministern på detta?
            </seg>
          </u>
          <note type="speaker" n="c81bc1a9">
            Anf. 41 Statsminister FREDRIK REINFELDT (M):
          </note>
          <u who="fredrik_reinfeldt_0e8495" xml:id="i-6f7710ae2f4886b8-1" n="ba967467" next="i-a83fa13199ff9f32-1">
            <seg n="432b299c">
              Herr talman! Det är fortsatt så att den globala energibalansen
              till alltför stor del handlar om fossila bränslen. Vi bör också
              notera att en del av den utveckling som sker i världen är skiften
              mellan olika fossila bränslen. Ta till exempel det faktum att
              det pågår en sorts skiffergasrevolution i USA. Man växlar bort
              från kolanvändning över till gas, vilket i realiteten sker i sådan
              omfattning att det nu trycker kol mot Europa. Det gör att vi känner
              en oro för att delar av Europa – kanske framför allt Tyskland,
              men det finns också andra exempel – ska återgå till att snarare
              öka sin kolanvändning.
            </seg>
            <seg n="4fcafd46">
              Sedan finns aspekten att vara kopplad till Ryssland. Jag delar
              beskrivningen. Ryssland är helt beroende av fossilbränsleförsäljning
              för att få sina statsfinanser och sin ekonomi att fungera. Det
              har funnits ambitioner att utveckla andra sektorer, men Ryssland
              är ensidigt beroende av gas- och oljeförsäljning. De största kunderna
              finns i Europa. Därför finns en ömsesidighet. Det är inte alldeles
              enkelt för en del länder som har varit totalt beroende av Ryssland
              att bara säga: Nu stänger vi av. Då stänger de ju av hela sin
              egen energitillförsel. Det kommer rimligen att leda till väldiga
              reaktioner.
            </seg>
            <seg n="757bb7d4">
              Men nu söker alla aktivt alternativ. Den genomgående diskussionen
              gäller hur man ska kunna skapa alternativ. Det är därför alla
              är uppfyllda av allt det som jag har svarat på tidigare – alla
              transportvägar, alla kablar och allt som kan komma från olika
              håll. Det är förståeligt i ljuset både av att ha alternativa tillgångar
              och att minska det ensidiga beroende av Ryssland som många har.
              Därför kommer ni att få höra mer om detta.
            </seg>
            <seg n="b610c25a">
              Det kopplar in i EU-budget och det kopplar in i hur man ska se
              på de lånefaciliteter vi har i Europeiska investeringsbanken och
              på andra håll just för att skapa alternativ. Detta finns nära
              oss. Några av dem som talar allra mest om detta är de baltiska
              länderna, till exempel.
            </seg>
          </u>
          <note n="4679da86">
            Överläggningen var härmed avslutad.
          </note>
          <note n="8d1f2a10">
            2 § Justering av protokoll
          </note>
          <note n="2e8870a7">
            Protokollen för den 18 och 19 mars justerades.
          </note>
          <note n="cfaa7548">
            3 § Anmälan om kompletteringsval
          </note>
          <note n="083403d8">
            Tredje vice talmannen meddelade att Miljöpartiet de grönas riksdagsgrupp
            på grund av uppkommen vakans anmält Agneta Luttropp som suppleant
            i socialförsäkringsutskottet.
          </note>
          <note n="0254f06e">
            Tredje vice talmannen förklarade vald från och med den 26 mars
            till
          </note>
          <note n="601ec496">
            suppleant i socialförsäkringsutskottet
          </note>
          <note n="49455635">
            4 § Meddelande om frågestund
          </note>
          <note n="3712e209">
            Tredje vice talmannen meddelade att vid frågestunden torsdagen
            den 27 mars kl. 14.00 skulle följande statsråd närvara:
          </note>
          <note n="7306f37f">
            Statsrådet Catharina Elmsäter-Svärd (M), statsrådet Peter Norman
            (M), statsrådet Hillevi Engström (M) och försvarsminister Karin
            Enström (M).
          </note>
          <note n="d2f22ac6">
            5 § Anmälan om uppteckningar vid EU-nämndens sammanträden
          </note>
          <note n="334ac6d2">
            Tredje vice talmannen anmälde att uppteckningar från följande
            EU-nämndssammanträden hade kommit in:
          </note>
          <note n="353e1dfa">
            6 § Anmälan om fördröjt svar på interpellation
          </note>
          <note n="edb47b53">
            Följande skrivelse hade kommit in:
          </note>
          <note n="0bcacc0e">
            Interpellation 2013/14:372
          </note>
          <note n="15fa2d65">
            Interpellation 2013/14:372 Förlossningsskador
          </note>
          <note n="c15fa900">
            Interpellationen kommer att besvaras tisdagen den 8 april 2014.
          </note>
          <u who="fredrik_reinfeldt_0e8495" xml:id="i-a83fa13199ff9f32-1" n="ba967467" prev="i-6f7710ae2f4886b8-1">
            <seg n="827029e3">
              Skälet till dröjsmålet är redan inplanerade aktiviteter.
            </seg>
            <seg n="a199af29">
              KOM(2014) 70
            </seg>
          </u>
          <note n="e62970c9">
            Marianne Jenryd
          </note>
          <note n="58b43776">
            7 § Anmälan om faktapromemoria
          </note>
          <note n="69d237d3">
            Tredje vice talmannen anmälde att följande faktapromemoria om
            förslag från Europeiska kommissionen hade kommit in och överlämnats
            till utskott:
          </note>
          <note n="f99b377a">
            8 § Ärenden för hänvisning till utskott och beslut om förlängd
            motionstid
          </note>
          <note n="e744eb2a">
            Följande dokument hänvisades till utskott:
          </note>
          <note n="56db653f">
            Kammaren biföll talmannens förslag att motionstiden för denna
            proposition skulle förlängas till och med den 9 april .
          </note>
          <note n="781ddde2">
            14 maj
          </note>
          <note n="f914d3b7">
            9 § Ärenden för förnyad bordläggning
          </note>
          <note n="00c1fc3d">
            Följande dokument bordlades för andra gången:
          </note>
          <note n="713f9d16">
            10 § Svar på interpellation 2013/14:333 om åtgärder mot ohälsosam
            luft i Helsingfors
          </note>
          <note type="speaker" n="7c8bd31a">
            Anf. 42 Miljöminister LENA EK (C):
          </note>
          <u who="unknown" xml:id="i-f64ff501f51486af-21" n="8494d646">
            <seg n="90201d29">
              Herr talman, ärade ledamöter och åhörare! Åsa Romson har frågat
              mig om jag avser att agera för länsstyrelsens förslag till åtgärdsprogram
              för att ytterligare gator i Helsingfors ska ha förbud för dubbade
              vinterdäck. Bakgrunden till frågan är att Länsstyrelsen i Helsingforss
              län har haft i uppdrag att fastställa ett åtgärdsprogram för att
              nå miljökvalitetsnormerna för grova partiklar och kvävedioxid
              i Helsingforss län.
            </seg>
            <seg n="94413803">
              När länsstyrelsen fastställde åtgärdsprogrammet överlämnades
              ett förslag om att införa dubbdäcksförbud på ytterligare två gator
              i Helsingfors till regeringen för prövning, då länsstyrelsen och
              Helsingforss stad inte kunde enas om denna åtgärd. Helsingforss
              stad förordade i stället ett avgiftssystem. Stadens motiv var
              att dubbdäcksförbud på ytterligare två gator inte är tillräckligt
              för att nå miljökvalitetsnormen samt att förbuden är kostsamma
              och innebär en administrativ belastning.
            </seg>
            <seg n="645b57f0">
              En särskild utredare har därför fått i uppdrag att förutsättningslöst
              ta fram förslag på åtgärder som varaktigt kan minska de höga halterna
              av stora partiklar i Helsingfors och andra berörda tätorter, så
              att gränsvärdena i EU:s luftkvalitetsdirektiv kan nås överallt.
              I uppdraget till den särskilda så kallade partikelutredningen
              ingår att föreslå åtgärder som på lång respektive kort sikt bedöms
              kunna lösa partikelproblematiken. Den typ av avgift Helsingforss
              stad förespråkar är nämligen statsrättsligt en skatt.
            </seg>
            <seg n="a2806135">
              I uppdraget ingår även att utreda förutsättningarna för och bedöma
              ändamålsenligheten samt lämpligheten i att införa en skatt på
              dubbdäcksanvändning i första hand i Helsingfors men även i andra
              berörda tätorter. Utredningen ska slutredovisa sitt arbete den
              31 mars 2015.
            </seg>
            <seg n="9c9c7479">
              Att ett beslut nu har tagits om en utredning som bland annat
              ska undersöka förutsättningarna och lämpligheten för den åtgärd
              Helsingforss stad förespråkar innebär inte att arbetet med andra
              insatser kan upphöra, utan vi fortsätter med full kraft.
            </seg>
          </u>
          <note type="speaker" n="c9347c18">
            Anf. 43 ÅSA ROMSON (MP):
          </note>
          <u who="asa_romson_f891ec" xml:id="i-ced7108200b65abd-0" n="40a93126">
            <seg n="fcc4d511">
              Herr talman! Jag tackar miljöministern för detta svar. Det är
              inte första gången vi debatterar luftkvaliteten i Helsingfors
              – det är för Miljöpartiet och, tror jag, alla stockholmare en
              oerhört viktig fråga. Det handlar nämligen om våra barns och våra
              äldres hälsa. Det handlar naturligtvis också om vår egen hälsa,
              till viss del, men vi ska veta att det är de svagaste individerna
              i samhället som mår allra sämst av den ohälsosamma luften.
            </seg>
            <seg n="7da1fe9f">
              I går hade Helsingfors förhöjda halter av de grova partiklar
              vi nu talar om. Det är luftföroreningar som i första hand kommer
              av användningen av dubbdäck. Jag har all förståelse för att bilister
              använder dubbdäck ibland, men man ska vara medveten om att detta
              skapar stora hälsoproblem i Helsingforss innerstad. Därför är
              det rimligt att på olika sätt reglera dubbdäcksanvändningen så
              att den minimeras. Framför allt kan vi konstatera att det finns
              ett antal åtgärder man kan vidta men att staden, alltså Helsingforss
              kommun, och regeringen båda har ett ansvar som jag menar att man
              i det här fallet inte alls tar. Det finns nämligen verktyg att
              använda.
            </seg>
            <seg n="5b1c89c1">
              Tittar vi på gatorna i dag – det är vanligt vårväder i en ganska
              tidig vår i Helsingfors, med torr luft och torra vägbanor – ser
              vi att många ligger kvar med dubbade vinterdäck. Skillnaden om
              bilisterna i dag hade valt odubbade vinterdäck hade varit att
              vi fick betydligt bättre halter; om detta är expertisen och forskarna
              såvitt jag kan bedöma helt eniga.
            </seg>
            <seg n="fed3f951">
              Då är frågan vad vi från politiken kan leverera för att säkerställa
              medborgarnas hälsa, som ändå är något slags första prioritet för
              ett lands befolkning och dess politiker. Vi kan konstatera att
              det har varit en debatt under många år när det gäller vad vi kan
              göra åt det.
            </seg>
            <seg n="7a064307">
              Sedan kom möjligheten att stänga av enskilda gator, och då beslutade
              man till slut i Helsingfors att göra det för Hornsgatan. Då uppmätte
              man också precis den effekt forskare och många andra trodde att
              man skulle få, det vill säga en förbättrad luftkvalitet. Dock
              var den inte tillräckligt bra, för de allra flesta bilar i Helsingfors
              går ju på fler gator än bara Hornsgatan som är en relativt kort
              huvudgata på Södermalm.
            </seg>
            <seg n="497c3349">
              Det finns möjligheter för Helsingforss stad att förbjuda dubbdäck
              på ytterligare gator. Detta har allianspartierna som styr Helsingforss
              stad vägrat att göra. Då finns det en möjlighet – och, menar jag,
              en skyldighet – för miljöministern att agera. På ditt bord, Lena
              Ek, ligger nämligen möjligheten att besluta om det åtgärdsprogram
              du redogjorde för och som länsstyrelsen har bollat upp. Där ser
              man att det finns fog för att förbjuda dubbade vinterdäck på fler
              gator. Du kan helt enkelt använda det verktyget.
            </seg>
            <seg n="e66f499a">
              Jag menar att den förutsättningslösa utredningen om olika åtgärder
              – inklusive det som kallas avgift men egentligen är en skatt,
              precis som du redogör för – blir en oerhörd undanmanöver från
              regeringen. Man undantar egentligen det ansvar som ligger på kommunpolitikerna
              att sätta sina medborgares hälsa främst och säger: Ni behöver
              inte använda de verktyg ni har att förbjuda dubbade vinterdäck
              på fler gator, vilket ni kan göra och vilket skulle få en effekt
              genom att få ned halterna av grova partiklar – vilket skulle skydda
              en hel del barns hälsa. Vi har nämligen börjat utreda förutsättningslöst,
              en utredning som ska vara klar i slutet av nästa vinter.
            </seg>
            <seg n="9213f0c2">
              Vi vet ju att dubbdäckssäsongen rimligtvis är under vintrarna.
              Mina krassa frågor till dig i dag, Lena Ek, är alltså: Vad säger
              du nästa vinter till de Helsingforssföräldrar som vet att det
              finns ett antal åtgärder vi politiker, såväl här och på ditt kontor
              som hos allianskollegerna i Helsingforss stad, skulle kunna ha
              infört för att förbättra luften? Varför använder ni inte de verktyg
              ni har innan ni gör någonting annat? Varför utreder ni bara frågan
              förutsättningslöst?
            </seg>
          </u>
          <note type="speaker" n="ec8edbf8">
            Anf. 44 Miljöminister LENA EK (C):
          </note>
          <u who="unknown" xml:id="i-f64ff501f51486af-22" n="8494d646">
            <seg n="f5c0b8ea">
              Herr talman! Ja, luftkvalitetsfrågan är ett allvarligt problem
              ur hälsosynpunkt. Där är vi nog ense allihop.
            </seg>
            <seg n="1102e1e1">
              Vad kan då en kommun göra? Man kan byta till en annan beläggning.
              Man kan ha dammbindning. Man kan jobba med hastighetsbegränsningar.
              Man kan använda en annan sorts singel, som kan vara tvättad. Man
              kan minska sandningen. Man kan städa gator och vägar bättre. Man
              kan ha nya städmaskiner med vakuumteknik. Alla dessa åtgärder
              – med flera – kan man göra, förutom att man har planmonopol och
              kan se över sin parkeringspolicy och så vidare.
            </seg>
            <seg n="fa0dd5b3">
              Vad har staten har gjort? Ja, staten har sett till att det finns
              möjlighet att införa dubbdäcksförbud, och perioden man får använda
              dubbdäck har kortats. Då ska vi ändå, om vi har ett perspektiv
              som är större än att bara gälla Helsingfors, säga att dubbdäck
              behövs i vissa delar av Sverige. Det högsta tillåtna antalet dubb
              per rullomkretsmeter har förändrats. Trafikverket har ett uppdrag
              som handlar om att informera människor om i vilken situation dubbdäck
              inte behövs och när de kanske behövs.
            </seg>
            <seg n="79bd3b75">
              Vi har aviserat en höjning av trängselskatten, vilket också kommer
              att ge effekt i sammanhanget. Vi har också tillsatt en bredare
              partikelutredning, för problemet är större än Hornsgatan. Det
              är anledningen till att vi behöver ett bredare underlag i sammanhanget.
            </seg>
            <seg n="1de2b6dc">
              Vi ser att Helsingforss stad har vidtagit ett antal åtgärder
              och att regeringen har vidtagit ett antal åtgärder. Vi kommer
              naturligtvis att fortsätta göra det; det är precis därför vi har
              tillsatt Partikelutredningen. Det handlar om att se vilka andra
              verktyg vi kan ge kommunerna i sammanhanget och vad mer vi kanske
              kan göra från statlig sida.
            </seg>
            <seg n="a845e455">
              Den stora skillnaden mellan två miljöengagerade politiker som
              Åsa Romson och mig är synen på kommunerna och det kommunala självbestämmandet.
              Medan Åsa Romson alltid – alltid – säger att det är staten och
              skattebetalarna som ska träda in när det handlar om miljöproblem
              menar vi att det kommunala självstyret faktiskt spelar roll. Det
              spelar roll att vi samarbetar om de olika åtgärderna på olika
              nivåer i samhället.
            </seg>
            <seg n="a91bbfe6">
              Är man decentralist lyssnar man på kommunerna och ger dem stöd
              eller styrmedel att utifrån sina förutsättningar och inom sina
              beslutsramar genomföra det de kan, medan andra politiska nivåer
              naturligtvis har ett ansvar och ska genomföra det de kan. I det
              här sammanhanget har Helsingforss stad bett om att få ett verktyg
              till. Det är, som Åsa Romson väl vet, komplicerat eftersom vi
              inte kan ha det som en avgift utan måste ha det som en skatt.
              Och då måste vi följa de förvaltningsregler som vi har och som
              säger att vi ska ha ett bra underlag. Det är precis det som regeringen
              har beställt.
            </seg>
            <seg n="ecf53306">
              Slutligen, herr talman, skulle jag vilja konstatera att vi, sett
              över ett antal år och givet att det fortfarande återstår problem
              i Helsingfors, ändå har haft färre dagar då gränsvärdet har överskridits
              de senaste åren. Även årsmedelvärdena har minskat under senare
              år. Det innebär att det går åt rätt håll.
            </seg>
            <seg n="d89d317a">
              Jag är absolut bestämd när det gäller att se till att vi kommer
              fram till en situation då vi inte har de här problemen längre
              och att vi inte har några överskridna dygn när det gäller partikelhalter
              i Helsingfors.
            </seg>
          </u>
          <note type="speaker" n="72d48b70">
            Anf. 45 ÅSA ROMSON (MP):
          </note>
          <u who="asa_romson_f891ec" xml:id="i-ced7108200b65abd-1" n="40a93126">
            <seg n="4bcd6bcc">
              Herr talman! Det låter vällovligt att miljöministern ändå kan
              räkna upp hur många saker man kan göra, om man vill. Problemet
              är att miljöministern också är ansvarig för när de ansvariga politikerna,
              i det här fallet Helsingforss stads politiker, inte vill göra
              det de faktiskt kan och som skulle ha effekt. Åtgärdsprogrammen
              ska fastställas, och då är det inte en särskilt stor inskränkning
              i det kommunala självstyret att regeringen fastställer dessa om
              länsstyrelsen och kommunen inte är överens – det ligger dessutom
              i den regelstruktur vi har.
            </seg>
            <seg n="1952284b">
              Man ska dessutom tillämpa de regler som gäller på EU-nivå. Det
              är faktiskt ett EU-direktiv som sätter nivåerna för vad som är
              ohälsosam luft och för vad som är överskridanden. Sveriges regering
              riskerar ett högt pris. Man riskerar att få miljöböter på ganska
              stora summor från EU när man inte ser till att de svenska kommunerna
              sätter sina medborgares hälsa allra främst.
            </seg>
            <seg n="4f601f76">
              Jag förstår egentligen ditt svar som ett nej, Lena Ek. Du tänker
              inte använda dig av den makt och möjlighet du har för att ändra
              det åtgärdsprogram som Alliansen i Helsingforss stad kan tänka
              sig att gå med på, det vill säga man vill inte använda de styrmedel
              man redan kan använda.
            </seg>
            <seg n="e0d58ca1">
              Jag är verkligen inte emot att det blir fler verktyg på kommunal
              nivå för att förbättra luften. Jag har själv motionerat och tycker
              att det är tråkigt att din kollega infrastrukturministern inte
              har varit mer snabbfotad med att ta fram förslaget om miljözoner
              för personbilar. Det skulle verkligen behövas som ett verktyg
              i städer. Vi har redan miljözoner för lastbilar, och för att säkerställa
              att vi får bra luft skulle vi behöva det även för personbilar,
              inte bara i fråga om de grova partiklarna utan också när det gäller
              kvävedioxidproblematiken.
            </seg>
            <seg n="f8f773dd">
              Jag menar att det är en ohelig allians som nu har ingåtts mellan
              regeringen i Rosenbad och Alliansen i Helsingforss stadshus. De
              spelar ett fult spel om barnens hälsa i Helsingfors. De försöker
              påskina att de gör vad de kan när det gäller att förbättra luften.
              Men de gör inte vad de kan. Politikerna i Helsingforss stadshus
              vägrar nämligen att stänga av fler gator än Hornsgatan för dubbade
              vinterdäck och säga att det ska vara odubbat på de gatorna på
              vintern. Problemet är större än Hornsgatan och därför behöver
              förbudet gälla fler gator.
            </seg>
            <seg n="e4df785b">
              Förbudet är ett instrument som redan finns på plats och som kan
              användas. Det är – med förlov sagt, Lena Ek – ett instrument som
              du kan tvinga dem att använda och som det är din förbannade skyldighet
              att använda när vi har barnens hälsa i fokus. Att då tillsätta
              en utredning som förutsättningslöst ska titta på ett antal olika
              verktyg och återkomma i slutet av nästa vintersäsong, när vi har
              haft ytterligare en säsong med de här höga halterna i barnens
              dagliga luft är helt enkelt inte acceptabelt. Det är ett för dåligt
              system som inte heller skickar den signal som skulle behöva gå
              ut till hela Sverige från regeringen om att miljöfrågorna och
              medborgarnas hälsa är starkt prioriterade.
            </seg>
            <seg n="8430bb40">
              Vi behöver definitivt se till att jobba mer med frågorna och
              inte ha den oheliga allians som ingåtts mellan regeringen och
              dess alliansparter i Sveriges huvudstad. Det skulle också skicka
              en tydlig signal till alla andra städer där man har luftproblem
              om att regeringen inte tänker vara slapphänt med att se till att
              de också följer miljöregler och använder de verktyg som de kan
              använda. Det är det som håller på att hända här. Miljö- och hälsoskyddsnämnden
              och trafiknämnden, som är de ansvariga nämnderna för både hälsofrågan
              och trafikfrågan i Helsingfors, hänvisar nämligen till att de
              inte behöver göra mer än vad som står i åtgärdsprogrammet. Det
              som står i åtgärdsprogrammet kommer de förhoppningsvis att göra
              den här gången – det gjorde de inte förra gången. Men det de inte
              behöver göra kommer de inte heller att göra. Och det tillåter
              en miljöminister i alliansregeringen att man inte gör.
            </seg>
            <seg n="41b615f6">
              Jag skulle vilja sluta med en fråga. Är ni inom Alliansen överens
              om att det verkligen ska införas en skatt på dubbade vinterdäck?
              Det vore intressant att höra i så fall. Det skulle vara en nyhet
              om Alliansen är överens om att införa en skarp dubbdäcksavgift
              i Sverige. När i så fall, vilken vintersäsong kommer den att gälla?
            </seg>
          </u>
          <note type="speaker" n="573625d4">
            Anf. 46 Miljöminister LENA EK (C):
          </note>
          <u who="unknown" xml:id="i-f64ff501f51486af-23" n="8494d646">
            <seg n="a3035d28">
              Herr talman! Ja, luftkvalitet är en oerhört viktig fråga. Men
              låt oss inte komma bort ifrån det faktum – även om detta inte
              är en stadshusdebatt, vilket Åsa Romson gärna vill göra det till
              – att Helsingforss stad vidtar en rad åtgärder för att förbättra
              luftkvaliteten i centrum. Det har gett tydliga resultat, både
              när det gäller antal dygn och årsmedelvärden. Helsingforss stad
              är enligt uppgift bestämda när det gäller att komma ned under
              de gränsvärden som finns, och de är på väg åt det hållet.
            </seg>
            <seg n="03309215">
              I fråga om regeringen har jag redogjort för ett antal åtgärder
              som vi har vidtagit för att dels se till att vi tar vårt ansvar
              för det som vi som regering kan påverka, dels att se till att
              vi får den kunskap vi behöver för att kunna gå vidare.
            </seg>
            <seg n="5ead5c26">
              Jag måste ärligt talat säga att jag är lite förvånad över att
              Åsa Romson så lättvindigt hoppar över det krav som finns på ett
              beredningsunderlag för propositioner till riksdagen, vilket kommer
              att behövas eftersom det är en skattefråga. Vi jobbar med det
              här, och vi kommer att komma fram. Men vi måste se till att underlaget
              finns där.
            </seg>
            <seg n="7fab66ea">
              Det som däremot är väldigt tydligt här, och som är en mycket
              stor skillnad, är de signaler som Åsa Romson sänder vad gäller
              den kommunala demokratin, transparensen och inflytandet. Här handlar
              det om att tvinga, och här handlar det om förbannade skyldighet.
              Det används också ord som slapphänthet och så vidare. Jag tycker
              inte att det är passande. Jag respekterar det kommunala självstyret.
              Det behöver alla som sitter i en regering eller som sitter och
              leder en kommun göra.
            </seg>
            <seg n="31642075">
              Här handlar det om att hitta så många åtgärder som möjligt och
              att gemensamt försöka se till att lösa den här problematiken.
              Det finns nämligen ingen annan väg framåt för att se till att
              vi inte överskrider de gränsvärden som är oerhört viktiga. Med
              min ideologiska utgångspunkt som grön liberal tror jag att den
              här typen av angreppssätt, den här typen av förslag i stället
              centraliserar makten, försvårar samarbetet och riskerar att stöta
              bort många viktiga aktörer ur processen.
            </seg>
          </u>
          <note type="speaker" n="3ce1c780">
            Anf. 47 ÅSA ROMSON (MP):
          </note>
          <u who="asa_romson_f891ec" xml:id="i-ced7108200b65abd-2" n="40a93126">
            <seg n="f2236b90">
              Herr talman! Ursäkta att jag tar Helsingforssluften som utgångspunkt
              för debatten, men det handlar om det. Jag är riksdagsledamot för
              Helsingforss stad och anser att det är rätt att det debatteras
              även i riksdagen när det ligger på riksdagens och regeringens
              bord att underlätta för bra luft också i Helsingfors. Dessutom
              har det oerhört stor betydelse för hur man hanterar relationen
              till andra städer än Helsingfors där barn och äldre också har
              alltför dålig luft i dag.
            </seg>
            <seg n="d1b975a0">
              När vi har en miljöminister i alliansregeringen som säger att
              kommunerna gärna får fortsätta ha dålig luft i de städerna eftersom
              de har självstyre tycker jag att det är vår skyldighet i riksdagen
              att ta upp frågan och debattera den – utan att vi blir klappade
              på huvudet för att vi tar upp så kallade Helsingforssfrågor.
            </seg>
            <seg n="7706c83f">
              Jag ska också klargöra att förbannade skyldighet riktade jag
              mot dig som miljöminister, Lena Ek, och inte mot Sveriges kommuner.
              Jag tycker att du har skyldighet att se till att signalen från
              din regering är tydlig med att kommunerna inte får skyffla undan
              frågan om dålig luft. Det gör de i dag, och era allianskolleger
              i Stadshuset gör det, när de inte använder de verktyg som ni och
              vi i riksdagen har gett dem för att ha möjlighet att förbättra
              luften för barnen och för att förbättra trafiksituationen.
            </seg>
            <seg n="5a89b837">
              Som miljöminister är det viktigt, och det är viktigt för mig
              i riksdagen och för Miljöpartiet, att hålla efter att vi har en
              regering som ger det stödet men som också är tydlig gentemot kommuner.
            </seg>
            <seg n="fc90b037">
              Det var en nyhet för mig, Lena Ek, att du inte står bakom att
              man har en EU-uppgörelse om luftkvalitet till exempel. Det är
              det som ligger i botten här. Det är den typen av regler som är
              viktiga att skapa på bredare fronter och som också är viktiga
              instrument att jobba med. Men då ska man vara beredd på att jobba
              med dem och på att ta det ansvaret.
            </seg>
            <seg n="e9528f31">
              Om allting nu är frid och fröjd i Helsingfors, och om allting
              håller på att bli bättre tycker jag inte riktigt att rapporterna
              kan säkerställa det. Och det tyckte uppenbarligen inte länsstyrelsen
              heller. Det är de som har bett miljöministern att använda åtgärdsprogrammet
              för att förbjuda dubbdäck i större utsträckning i Helsingfors,
              till förmån för Helsingforss barn. Det är synd att miljöministern
              inte gör det.
            </seg>
          </u>
          <note type="speaker" n="fcc4ad55">
            Anf. 48 Miljöminister LENA EK (C):
          </note>
          <u who="unknown" xml:id="i-f64ff501f51486af-24" n="8494d646">
            <seg n="fdde966b">
              Herr talman! Det blir en tråkig ton i debatten när Åsa Romson
              hävdar att jag inte står bakom EU-reglerna om luftkvalitet. Det
              är väl alldeles självklart att jag gör. Det finns en anledning
              till att jag turnerat runt i de tio kommuner som har överträdelseproblem.
              Jag har diskuterat med företrädare för landsting, kommuner, företag,
              med alla intressenter, vid öppna och transparenta möten vilka
              regler som gäller, vad det handlar om, vad det betyder för hälsan
              och hur viktigt det är att alla hjälps åt i det sammanhanget.
            </seg>
            <seg n="51a5276d">
              Jag upplever en alldeles tydlig skärpning hos de kommuner som
              behöver sätta in ytterligare åtgärder för att inte överskrida
              de viktiga gränsvärdena för luftkvaliteten. Den inställningen
              finns alldeles tydligt också i Helsingforss stad.
            </seg>
            <seg n="4246412d">
              För att vi ska nå ända fram är det min absoluta tro att vi måste
              engagera kommunerna och engagera alla berörda parter. Regeringen
              har ett ansvar, och jag har tidigare i debatten redogjort för
              de åtgärder som vi vidtagit och de regeländringar som vi sett
              till att genomföra för att vi ska komma närmare en lösning. Genom
              Partikelutredningen utreder vi nu på ett bredare sätt vad vi kan
              göra för att ge kommunerna ytterligare verktyg och för att se
              vad staten i övrigt kan göra. Det tror jag är en framkomlig väg
              för att klara problemet.
            </seg>
            <seg n="9e507181">
              Skillnaden mellan oss ligger inte i viljan och ambitionen att
              lösa frågan om luftkvalitet, för det är alldeles uppenbart att
              den är oerhört viktig. Skillnaden ligger i sättet att göra det
              på, hur vi ser på transparens och lokal demokrati och på övriga
              Sverige, det utanför Helsingfors.
            </seg>
          </u>
          <note n="4679da86">
            Överläggningen var härmed avslutad.
          </note>
          <note n="98d825c1">
            11 § Svar på interpellation 2013/14:288 om ren miljö
          </note>
          <note type="speaker" n="be799555">
            Anf. 49 Miljöminister LENA EK (C):
          </note>
          <u who="unknown" xml:id="i-f64ff501f51486af-25" n="8494d646">
            <seg n="99cbac6c">
              Herr talman! Ärade ledamöter och åhörare! Jens Holm har frågat
              mig vilka åtgärder jag ämnar vidta för att vi inte ska behöva
              vänta till 2079 innan de värst förorenade områdena är åtgärdade
              och till 2129 innan övriga förorenade områden är åtgärdade.
            </seg>
            <seg n="ace59700">
              Som Jens Holm vet finns det omkring 80 000 potentiellt förorenade
              områden i Sverige, alltså gamla miljösynder runt om i vårt land.
              Av dem uppskattas 1 200 områden – 1 200 av 80 000 – tillhöra riskklass
              1, det vill säga att de utgör en mycket stor risk för människors
              hälsa och för miljön. Ca 13 800 tillhör riskklass 2, vilket innebär
              att de utgör en stor risk. Arbetet med att inventera hur många
              områden vi har och vilka riskklasser de hör hemma i har pågått
              i många år och är nu i det närmaste slutfört. Det är ett stort
              steg framåt eftersom det från början inte fanns någon samlad information
              om detta. I och med slutförandet av inventeringen kommer arbetet
              med förorenade områden att gå in i en ny fas och i ännu större
              utsträckning kunna fokuseras på saneringsåtgärder.
            </seg>
            <seg n="1d7372d2">
              Under 2012 sanerades 309 av de allra värsta områdena – man började
              med dem som av Naturvårdsverket klassificerats som de besvärligaste
              – 33 områden med statlig finansiering och 276 via tillsyn, det
              vill säga privatfinansierade av förorenaren. Hittills, alltså
              vid utgången av 2012, är därmed 2 543 områden med mycket stora
              eller stora risker efterbehandlade. För närvarande pågår åtgärdsprojekt
              i totalt 1 789 områden. Vi ser att takten nu ökar.
            </seg>
            <seg n="80b974cb">
              Utvecklingen när det gäller efterbehandling av förorenade områden
              har varit positiv sedan det statliga anslaget skapades 1999. Det
              tidigare delmålet om upptäckt, registrering och klassificering
              har uppnåtts. Det innebär att de områden som utgjorde akuta risker
              vid direktexponering eller hotade betydelsefulla vattentäkter
              eller värdefulla naturområden är utredda och har åtgärdats.
            </seg>
            <seg n="46622893">
              Arbetet med sanering och efterbehandling av förorenade områden
              fortsätter att utvecklas och går framåt. Det måste gå framåt.
              Utvärderingen av miljömålen som gjordes 2012 visar att de mest
              förorenade områdena kan vara åtgärdade till år 2050, om takten
              ökar.
            </seg>
            <seg n="428723c1">
              För att takten ska öka har vi vidtagit ett antal åtgärder, och
              vi kommer att vidta ytterligare. Förändringar har genomförts som
              lett till att kompetens, organisation och ansvarsfördelning i
              huvudsak är på plats. Det skapar de nödvändiga förutsättningarna
              för att anslagsmedel ska kunna omsättas i konkreta åtgärder på
              ett mer effektivt och snabbare sätt.
            </seg>
            <seg n="bfce6f5e">
              För att arbetet ska fortgå och åtgärdstakten fortsätta att öka
              avser jag att verka för tre särskilt viktiga faktorer. Det är
              viktigt att åtgärder genomförs på områden där den ansvarige står
              för kostnaden; här kan vi alltså öka takten. Tillsynsåtgärder
              är avgörande för att icke statsfinansierade objekt saneras. Ansvaret
              för tillsynen över förorenade områden ska förtydligas. Det är
              viktigt att arbetet med förorenade områden har en hög prioritet
              även fortsättningsvis och att det sker en teknikutveckling inom
              området. Utan teknikutveckling minskar förutsättningarna för att
              nå målet. Jag avser att noga följa utvecklingen på det området.
            </seg>
            <seg n="8905cd7d">
              Herr talman! Jag ser positivt på utvecklingen och framtiden.
              Vi har gjort, och fortsätter att göra, en rad insatser för att
              takten ska öka i arbetet med att återställa förorenade områden.
              Med en sådan utveckling kommer vi att till år 2050 kunna nå ett
              tillstånd där förorenade områden är åtgärdade i så stor utsträckning
              att de inte utgör något hot mot människors hälsa eller mot miljön.
            </seg>
          </u>
          <note type="speaker" n="2fedf705">
            Anf. 50 JENS HOLM (V):
          </note>
          <u who="jens_holm_9bd66a" xml:id="i-6d9f7eceea274d19-2" n="3264447b">
            <seg n="f24ec44d">
              Herr talman! Det här är en viktig debatt. Vi har, som jag konstaterat
              i min interpellation, ungefär 80 000 förorenade områden. Av dem
              är 1 200 så kallade riskklass 1-områden. Det är områden med mycket
              stora risker för skada på människor och miljö. Därutöver finns
              det 13 000 så kallade riskklass 2-områden. Det är områden med
              stora potentiella risker för människor och miljö.
            </seg>
            <seg n="35982868">
              Det kan handla om platser längs Sundsvallskusten, där jag växte
              upp. Det finns stora mängder gifter och tungmetaller längs kusten
              och på havsbottnen som en följd av de stora industrier som funnits
              och fortfarande finns där. Det kan handla om hamnen i Nynäshamn.
              Det kan handla om Vinterviken i Helsingfors. Där är jorden full
              av arsenik och bly, och föräldrar uppmanas att hålla koll på sina
              barn så att de inte stoppar jord i munnen. Det borde vara en prioritet
              för alla ansvarstagande regeringar att så fort som möjligt se
              till att vi sanerar dessa områden så att människor och djur kan
              vistas där. Det ska inte innebära någon risk för vår hälsa.
            </seg>
            <seg n="c1dc2839">
              När Naturvårdsverket för ungefär ett år sedan lade fram förslag
              på nya etappmål vad gäller förorenade områden konstaterade verket
              att med nuvarande takt kommer de värst förorenade områdena, alltså
              de så kallade riskklass 1-områdena, att vara åtgärdade först år
              2079. Sedan har vi de andra områdena som också utgör en stor risk
              för människor och miljö. Med nuvarande takt kommer de att vara
              åtgärdade först år 2129, alltså om drygt hundra år. Det är inte
              hållbart.
            </seg>
            <seg n="dc96c2d0">
              Det är anledningen till att Naturvårdsverket gång på gång begärt
              mer pengar från den statliga budgeten där det finns ett anslag
              för sanering. Det är anslag 1:4 Sanering och återställning av
              förorenade områden. Om jag jämför med år 2010 kan jag se att anslaget
              då var på 591 miljoner kronor. För innevarande år, 2014, ligger
              anslaget på 418 miljoner kronor, alltså drygt 150 miljoner kronor
              mindre än för fyra år sedan. Jag undrar varför regeringen drar
              ned på miljösaneringen i ett läge då man borde satsa mer.
            </seg>
            <seg n="3544cff9">
              Som miljöministern var inne på har verksamhetsutövarna, alltså
              företagen, ett väldigt stort ansvar. I första hand ska verksamhetsutövarna
              betala för sina miljösynder. Man ska ålägga dem ansvaret att sanera
              de områden där de haft verksamhet. Men för många av de här områdena
              är det oklart vem som egentligen har ansvaret. Det är därför det
              är så viktigt att vi har ett robust anslag i statsbudgeten. Vi
              från Vänsterpartiet vill lägga på minst 150 miljoner kronor ytterligare
              till det här anslaget. Vi har budgeterat för det i vårt budgetalternativ.
              Det finns en mängd andra saker som också måste göras, och jag
              tänker återkomma till det.
            </seg>
          </u>
          <note type="speaker" n="9bfee705">
            Anf. 51 Miljöminister LENA EK (C):
          </note>
          <u who="unknown" xml:id="i-f64ff501f51486af-26" n="8494d646">
            <seg n="93ecf817">
              Herr talman! Låt mig allra först säga att jag förstår Jens Holms
              frustration. Det är både svårt och tidsödande att arbeta med saneringen
              av förorenade områden. Under den period då det krävdes mycket
              kartläggning behövde man högre anslag. Sedan hade vi ett antal
              år då anslagen inte gick åt därför att systemet helt enkelt inte
              kunde hantera så många projekt samtidigt. Det är anledningen till
              att regeringen har lämnat ett antal uppdrag och också gett mer
              pengar till SGI, som håller i mycket av det praktiska arbetet.
              Det är fråga om ett utökat förvaltningsförslag som handlar om
              att arbeta med forskning, teknikutveckling och kunskapsutbyggnad
              vad gäller sanering och återställning av förorenade områden. Förra
              året var vi i takt igen, och Naturvårdsverket använde för första
              gången på flera år hela sitt anslag. Vi lägger nu på vartefter
              under åren framöver därför att vi tror att kapaciteten kommer
              att kunna öka då kartläggningen är klar och genomgripande förändringar
              gjorts av själva arbetssättet.
            </seg>
            <seg n="6191c93c">
              Men på ett område återstår arbete, och där jag tycker att man
              kan bli mycket tuffare. För mig som grön centerliberal är det
              väldigt viktigt med polluter pays principle. Den som orsakat föroreningen
              har ansvar för att den åtgärdas. Det är också i enlighet med miljöbalkens
              regler, där principen om att förorenaren betalar finns med. Det
              innebär att vi lägger ansvaret där det i första hand hör hemma:
              på dem som smutsar ned och på dem som orsakar att giftiga ämnen
              och föroreningar kommer ut i naturen, ofta i strid med lagstiftningen.
            </seg>
            <seg n="17d57287">
              Om det inte finns någon ansvarig verksamhetsutövare eller om
              det är oklart behövs naturligtvis statliga pengar, som Jens Holm
              säger. Det är anledningen till att vi budgeterat 418 miljoner
              kronor för 2014 och räknar med att budgetera 433 miljoner kronor
              för 2015. Det är mycket pengar, men det handlar också om att matcha
              anslagna medel med kapacitet, och vi är på väg att komma i balans.
            </seg>
            <seg n="0ca671ae">
              När inventeringen nu är klar är det omkring 1 000 förorenade
              områden som måste åtgärdas om Sverige ska nå miljömålen om skyddat
              dricksvatten, människors hälsa och biologisk mångfald. Jag är
              faktiskt rätt övertygad om att vi kommer att göra det. Det beror
              också på att prioriteringen har varit att ta de största och svåraste
              projekten först. Ta ett projekt som saneringen av Oskarshamns
              hamn, om vi nu talar om hamnområden och gamla industriområden.
              Det kanske kommer att kosta 300 miljoner. Där har staten gått
              in med ett stort anslag. Det här är otroligt svårt, kostsamt och
              tidskrävande. När sådana projekt är åtgärdade kommer de som är
              lättare att åtgärda att göra att takten drivs upp.
            </seg>
            <seg n="b14a23a0">
              Skillnaden är att jag vill lägga större ansvar på dem som förorenar.
              Staten ska naturligtvis finnas där, men det är viktigt att förorenaren
              är den som ska ta huvudansvaret.
            </seg>
          </u>
          <note type="speaker" n="fa5be5fe">
            Anf. 52 JENS HOLM (V):
          </note>
          <u who="jens_holm_9bd66a" xml:id="i-6d9f7eceea274d19-3" n="3264447b">
            <seg n="270709f3">
              Herr talman! Jag vill börja med att bemöta vad miljöministern
              säger om nivån på anslagen. Miljöministern säger: Vi lägger nu
              på. Jag förmodar att det betyder att man höjer anslagen. Men i
              själva verket har regeringen gjort neddragningar varje år, trots
              att Naturvårdsverket, vår expertmyndighet på området, år efter
              år lämnat in budgetunderlag till Lena Ek och hennes föregångare
              Andreas Carlgren där de krävt mer pengar till miljösanering. För
              2014 äskade Naturvårdsverket 552 miljoner kronor. Lena Ek lägger
              418 miljoner kronor, ungefär 130 miljoner kronor mindre än det
              som Naturvårdsverket tyckte var ett minimikrav för att kunna hålla
              en anständig nivå. För nästa år, 2015, föreslår Naturvårdsverket
              630 miljoner kronor. Regeringen lägger sig ungefär 200 miljoner
              under detta. Det tycker jag inte är en ambitiös nivå.
            </seg>
            <seg n="2c864161">
              Vad gäller polluter pays principle, det vill säga att förorenaren
              ska betala, håller jag helt med dig, Lena Ek. Men hur ska vi få
              förorenarna att betala? Och hur gör vi i sammanhang där det inte
              finns någon förorenare att ställa till ansvar? Naturvårdsverket
              konstaterar i sin genomgång att det i en tredjedel av de värst
              förorenade områdena är omöjligt att hitta en ansvarig aktör. Det
              har gått för lång tid, eller så är det av någon annan anledning
              omöjligt att säkerställa det. Där måste staten gå in och göra
              jobbet. Men annars håller jag med om att vi måste se till att
              företagen tar ett större ansvar.
            </seg>
            <seg n="c698e810">
              I Naturvårdsverkets rapport över nya etappmål på det här området
              finns ett antal konkreta förslag på hur man ska kunna få förorenarna
              att ta större ansvar. Man talar till exempel om en höjd deponiskatt.
              Är det bra eller dåligt, Lena Ek? Jag tycker att det är bra. Man
              talar om att de ansvariga användarna och företagen själva ska
              gå in med pengar i en fond. Är det bra eller dåligt med en fondlösning,
              Lena Ek? Jag tycker personligen att det låter intressant. Man
              talar också om en gemensam finansieringsmekanism inom olika branscher.
              Jag förmodar att det innebär ett gemensamt försäkringsansvar.
              Då måste också företagen betala in en del pengar. Jag tycker att
              det är ett intressant förslag. Vad tycker miljöministern?
            </seg>
            <seg n="41976094">
              Som miljöministern är inne på kanske man behöver vidta en del
              rättsliga åtgärder för att förtydliga att det verkligen är förorenaren
              som ska betala. Men då undrar jag vilka konkreta rättsliga åtgärder
              miljöministern ämnar lägga fram förslag om. Jag vet att det år
              2009 på det här området kom en proposition som rör just miljöbalken
              och hur man ska kunna åtgärda förorenade områden. Naturvårdsverket
              hänvisar till den här propositionen på s. 49 i sin rapport och
              frågar sig varför regeringen inte lagt fram några konkreta förslag.
              Det undrar jag också.
            </seg>
            <seg n="2fb3c785">
              I min interpellation konstaterar jag att de värst förorenade
              områdena kommer att vara sanerade först år 2079 med nuvarande
              takt. De andra väldigt allvarligt förorenade områdena kommer att
              vara åtgärdade först 2129. Det tar alltså evigheter ifall vi fortsätter
              med nuvarande ambitionsnivå. Är det inte dags att höja ambitionsnivån,
              lägga större ansvar på företagen och anslå mer pengar i statsbudgeten,
              Lena Ek?
            </seg>
          </u>
          <note type="speaker" n="1b09e9e7">
            Anf. 53 Miljöminister LENA EK (C):
          </note>
          <u who="unknown" xml:id="i-f64ff501f51486af-27" n="8494d646">
            <seg n="bf1d9871">
              Herr talman! Det är vanligt i Jens Holms argumentation, miljöengagerad
              person och politiker som han är, att det handlar om att skattebetalarna
              ska ta springnotan. I det här läget har vi sett att det är landsbygden
              och småföretagarna som ska stå för alltihop i Vänsterpartiets
              budgetförslag.
            </seg>
            <seg n="b850f52d">
              Det är därför jag säger att förorenaren ska betala. Det är naturligtvis
              bra om vi kan enas om det. Vi ser till att öka tillsynen och att
              det blir ett tydligare ansvar för tillsynen. Det tjänar syftet
              att det blir lättare att hitta den som står för miljöskulden och
              den som ska betala, det vill säga hitta den som är ansvarig för
              gamla miljösynder.
            </seg>
            <seg n="9115fe8a">
              Sedan var det frågan om anslagen till Naturvårdsverket. Under
              2012 blev ett antal stora projekt försenade, till och med rejält
              försenade, vilket innebar att Naturvårdsverket inte kunde fördela
              de 449 miljoner som fanns i anslag då. Det blev pengar över. De
              pengarna har vi skjutit över årsskiftet, och det innebär att det
              inte behöver anslås lika mycket pengar sedan. Det är naturligt.
            </seg>
            <seg n="78f355ed">
              Det är därför jag hela tiden talar om att man måste matcha kompetensen
              med det som händer med anslagen. Det finns många angelägna områden
              inom miljösidan. Då kanske vi kan lägga den diskussionen åt sidan.
            </seg>
            <seg n="f577c4b4">
              Hela inventeringen är i stort sett klar. Det betyder mycket.
              SGI står för mycket av projekteringen och har ett etablerat och
              fungerande arbetssätt. Det innebär att vi tycker att det är vettigt
              att successivt lägga på anslagen för sanering. Det gör vi också.
            </seg>
            <seg n="2fdccce0">
              418 miljoner höjs till 433 miljoner. Vi tror att man effektivt
              kommer att använda 500 miljoner om tre år och 528 miljoner om
              fyra år.
            </seg>
            <seg n="9e20f029">
              Jens Holm säger, mycket riktigt, att Vänsterpartiet har anslagit
              mer pengar. Jag har redogjort för var pengarna hämtas från. Men
              oppositionen samlat har inte redovisat en treårsbudget. På det
              viset vet vi faktiskt inte vad som händer om någon annan än alliansregeringen
              får ansvar för området – eller hur?
            </seg>
            <seg n="957c88ef">
              När vi sedan tittar på vad som behöver göras måste det definitivt
              ske en teknikutveckling. Det gamla sättet är att skyffla upp jordmassor,
              köra i väg dem och bearbeta dem. Det måste finnas annan teknik
              som gör att man kan utveckla arbetet och få det att bli mer effektivt,
              mer pang för pengarna. Därför har jag fört en dialog med teknikföretagen.
              Det finns många spännande, nya metoder som testas. Det finns många
              innovationer som behöver komma fram. Därför är det naturligtvis
              bra att det finns en innovationsstrategi och att det finns historiskt
              mycket pengar till miljöforskning. De måste kombineras.
            </seg>
            <seg n="63c09718">
              Kommer vi att nå de miljö- och etappmål som vi har satt upp i
              sammanhanget? Ja, det tror jag definitivt – på ett effektivt och
              bra sätt.
            </seg>
            <seg n="4bcf076d">
              Alla de förslag Jens Holm har tagit upp här handlar om etappmålsrapporten
              från Naturvårdsverket. Jens Holm vet att den ska ut på remiss
              under sommaren, och vi kommer att bereda remissvaren i Regeringskansliet
              under hösten, precis som vi gör med alla andra förslag.
            </seg>
          </u>
          <note type="speaker" n="e8aa9047">
            Anf. 54 JENS HOLM (V):
          </note>
          <u who="jens_holm_9bd66a" xml:id="i-6d9f7eceea274d19-4" n="3264447b">
            <seg n="b04cc348">
              Herr talman! Miljöministern nämnde ordet springnota. Finns det
              något ord, Lena Ek, som är mer passande för regeringens politik
              mot miljön än just springnota? Det är ni som inte tar ert miljöansvar.
              Det är ni som inte kan nå 14 av 16 uppsatta miljömål med er nuvarande
              politik. Det är ni som har dragit ned på anslagen, nämligen för
              att sanera grovt förorenade områden. Det kallar jag springnota.
            </seg>
            <seg n="8210f55e">
              Vänsterpartiet tycker att vi måste ta ansvar för gamla miljösynder.
              Det är därför vi lägger på mer pengar. Det är därför vi lyssnar
              på Naturvårdsverket, som år efter år har bett om mer pengar, Lena
              Ek, och inte de nedskärningar som du har varit med om att verkställa.
            </seg>
            <seg n="ca329084">
              Nästa år lägger ni på 25 miljoner, från 418 till 433, men det
              är långt ifrån vad som behövs. Med din politik, Lena Ek, kan vi
              räkna med att det kommer att finnas arsenik, bly och andra miljögifter
              och tungmetaller i decennier framöver. Vi får se till att barnen
              inte stoppar jord i munnen eftersom de kan få i sig arsenik och
              skadas. Människor kan inte bo i vissa områden och bada i vissa
              vatten eftersom de är så djupt förorenade.
            </seg>
            <seg n="3156c6ec">
              Jag ställde några konkreta frågor. Ni har varit vid makten, Lena
              Ek, i över sju år. Är inte en höjd deponiskatt ett bra styrmedel
              så att förorenaren betalar? Det kan finnas en fond för företag
              att betala in pengar till så att det vid en miljökatastrof, vid
              stora utsläpp, finns pengar för miljösaneringar. En gemensam finansieringsmekanism
              är ett annat konkret förslag.
            </seg>
            <seg n="df87eef9">
              Ni har suttit vid makten i sju år, Lena Ek. Det händer ingenting.
              Det här har varit en intressant debatt, men uppenbarligen får
              jag fortsätta att lyfta upp frågan i andra sammanhang så att det
              verkligen händer något i praktiken.
            </seg>
          </u>
          <note type="speaker" n="ddd2e1d1">
            Anf. 55 Miljöminister LENA EK (C):
          </note>
          <u who="unknown" xml:id="i-f64ff501f51486af-28" n="8494d646">
            <seg n="65d88dcf">
              Herr talman! Det har varit en intressant debatt. Det ska också
              bli intressant att se när oppositionen slutligen lägger fram en
              samlad treårsbudget som gör att vi kan se vad som faktiskt ligger
              bakom diskussionerna – om det blir 50, 70 eller ännu högre skattehöjningar
              för småföretag och landsbygd.
            </seg>
            <seg n="2ed3c178">
              När det gäller saneringsanslag för förorenade områden tror jag
              att var och en som har haft ansvar för någon form av verksamhet,
              i förening, kommun eller företag, inser att man måste matcha kompetens
              med anslag. Det är vad vi gör. Det är inte mer än rimligt att
              överskottet från ett anslag som inte kan användas ett år kan användas
              för att fylla på nästa år. Det är precis vad vi har gjort i det
              här fallet.
            </seg>
            <seg n="3b23fbb8">
              Teknikutvecklingen är oerhört viktig. Vi ser att saneringen av
              förorenade områden skjuter fart. Vi ser att klimatutsläppen minskar.
              Vi ser att utsläppen av kväve och fosfor i Östersjön minskar.
              Vi har lagt fram fyra viktiga propositioner den senaste tiden
              om kemikaliepolitiken, om biologisk mångfald och ekosystemtjänster,
              om gynnsam bevarandestatus för rovdjuren och om skydd av marina
              områden och marin havsplanering. Vi levererar, och vi redovisar
              hur vi betalar för de åtgärder som behöver vidtas. Det går också
              framåt när det gäller saneringen av förorenade områden. Det är
              viktigt för enskilda människor, för familjer, för våra barns framtid
              och för miljön. Det är också därför som vi lägger så mycket arbete
              och fokus på precis just den frågan.
            </seg>
          </u>
          <note n="4679da86">
            Överläggningen var härmed avslutad.
          </note>
          <note n="3087f58a">
            12 § Svar på interpellation 2013/14:344 om säkerhetsarbetet vid
            svenska reaktorer
          </note>
          <note type="speaker" n="004565fe">
            Anf. 56 Miljöminister LENA EK (C):
          </note>
          <u who="unknown" xml:id="i-f64ff501f51486af-29" n="8494d646">
            <seg n="d130053f">
              Herr talman, ärade ledamöter och ärade åhörare! Lise Nordin har
              frågat mig vilka åtgärder jag avser att vidta mot bakgrund av
              att kärnkraftsägarna endast utfört hälften av de säkerhetskrav
              som ställdes redan 2005 och som skulle vara klara senast år 2013.
              Lise Nordin har också frågat mig hur länge jag avser att låta
              kärnkraftsreaktorerna vara i drift utan att leva upp till säkerhetsföreskrifterna
              från 2005. Avslutningsvis frågar Lise Nordin mig vad min plan
              är om kärnkraftsreaktorerna fortfarande inte lever upp till säkerhetskraven
              vid det nya slutdatumet 2015.
            </seg>
            <seg n="6062514d">
              Herr talman! Den svenska lagstiftningen är tydlig när det kommer
              till ansvaret för säkerheten vid kärnkraftverken. Det är tillståndshavarna
              som har ansvaret för att vidta alla åtgärder som behövs för att
              upprätthålla säkerheten vid anläggningarna. Samma sak gäller EU-lagstiftning
              och internationella säkerhetskonventioner med krav på området.
              Ansvaret som tillståndshavarna har kan inte delegeras.
            </seg>
            <seg n="ab0db927">
              Strålsäkerhetsmyndigheten har, genom ett bemyndigande, uppdraget
              att se till att kärnkraftsindustrin tar sitt fulla ansvar. Myndigheten
              har ett mandat att ge ut de föreskrifter och ställa de krav som
              behövs för att industrin ska uppfylla lagen.
            </seg>
            <seg n="cf58e94d">
              De moderniseringar som svenska kärnkraftverk har genomgått de
              senaste åren har varit omfattande och nödvändiga. För att få driva
              ett kärnkraftverk i Sverige krävs att tillståndshavarna lever
              upp till moderna krav. Sverige har i flera fall varit tidigt med
              att genomföra åtgärder till följd av erfarenheter av händelser
              som inträffat, och så ska det vara även fortsättningsvis.
            </seg>
            <seg n="463e924b">
              Jag utgår från att Strålsäkerhetsmyndigheten, som har ansvaret
              för att ställa säkerhetskrav på våra kärnkraftverk, gör de avvägningar
              som behövs för att vi ska kunna ha en fortsatt hög och kontinuerligt
              uppdaterad säkerhetsnivå.
            </seg>
          </u>
          <note type="speaker" n="a3a6163b">
            Anf. 57 LISE NORDIN (MP):
          </note>
          <u who="lise_nordin_4160b2" xml:id="i-2823361364166595-0" n="3acd02e2">
            <seg n="37f587c2">
              Herr talman! Jag lämnade in den här interpellationen på treårsdagen
              av olyckan i Fukushima för att uppmärksamma hur det egentligen
              står till med säkerhetsarbetet i de svenska kärnkraftsverken.
              Det som hände i Fukushima och som har hänt i alla kärnkraftsolyckor
              i världen är att eltillförseln bryts. Den risken finns även med
              svenska kärnkraftverk. Eltillförseln kan brytas av flera olika
              skäl. Det kan vara en naturkatastrof, ett terrorattentat eller
              något annat.
            </seg>
            <seg n="f62c4682">
              År 2005 gavs nya säkerhetsföreskrifter till de svenska kärnkraftverken.
              Syftet var att så långt det är rimligt med beaktande av bästa
              möjliga teknik, förebygga radiologiska olyckor. Men säkerhetskraven
              från 2005 behövde inte uppfyllas omedelbart, utan det var ett
              ganska omfattande säkerhetsarbete som behövde göras. De tio kärnkraftsreaktorerna
              gavs omfattande åtgärdsplaner för vad som behövde göras.
            </seg>
            <seg n="e203bd58">
              Åtgärdsplanerna skulle vara färdiga vid utgången av 2013, men
              de är fortfarande inte färdiga. Den senaste lägesbeskrivningen
              från den ansvariga myndigheten, Strålsäkerhetsmyndigheten, visar
              att bara 60 procent av åtgärderna hade genomförts. Nu har man
              gett nya uppskov, och en ny deadline är satt till 2015. Vi pratar
              alltså om säkerhetskrav för kärnkraftsverk som kom 2005 och som
              i dag, nio år senare, fortfarande inte är uppfyllda.
            </seg>
            <seg n="ba28aa86">
              Låt mig citera vad Strålsäkerhetsmyndigheten skriver i några
              av lägesbeskrivningarna när det gäller de svenska kärnkraftverken:
              Utifrån föregående års samlade värdering påtalade SSM att arbetet
              måste få en högre prioritet. SSM vill även i årets samlade värdering
              understryka vikten av att arbetet med att göra anläggningarna
              säkrare måste prioriteras och resurser tillsättas för att ytterligare
              förseningar ska undvikas. Det står vidare: När det gäller projekt
              PLEX har förseningarna, så som de hanterats av OKG, tillåtits
              påverka anläggningens tekniska status negativt () vilket SSM ser
              allvarligt på. (---) OKG förmedlar själva en bild av säkerhetsavdelningen
              som stark, oberoende och med erforderliga resurser. Den bilden
              överensstämmer inte helt med vad SSM har sett vid sin tillsyn.
            </seg>
            <seg n="3111513b">
              Detta var några citat ur den kritik som återkommer år efter år
              i Strålsäkerhetsmyndighetens lägesbeskrivningar av hur säkerhetsarbetet
              fortskrider vid de svenska kärnkraftverken. Trots att man bara
              har genomfört 60 procent av de säkerhetskrav som gavs redan 2005
              tillåts reaktorerna att köra vidare, och detta pågår år efter
              år.
            </seg>
            <seg n="ad73f926">
              Det är ytterst regeringen som har ansvaret för att vårt energisystem
              är säkert. Jag tycker att det är förvånande att Lena Ek på min
              interpellation om det allvarliga säkerhetsläget enbart svarar
              att det är myndigheten som har ansvaret. Jag utgår från att Lena
              Ek delar min bild av att det är regeringen som har det slutliga
              ansvaret för att kärnkraftssäkerheten lever upp till moderna säkerhetskrav.
            </seg>
            <seg n="c8a99943">
              Jag vill därför fråga Lena Ek: När nu bara 60 procent av säkerhetsåtgärderna
              är genomförda och reaktorerna fortsätter köras, var går Lena Eks
              och regeringens smärtgräns för när man sätter ned foten?
            </seg>
          </u>
          <note type="speaker" n="7d69c47f">
            Anf. 58 Miljöminister LENA EK (C):
          </note>
          <u who="unknown" xml:id="i-f64ff501f51486af-30" n="8494d646">
            <seg n="6e817512">
              Herr talman! De säkerhetsmoderniseringar som beslutades som en
              konsekvens av nya krav har genomförts i hela världen och i Sverige.
              Moderniseringen har i flera fall försenats i förhållande till
              de ursprungliga planerna. Strålsäkerhetsmyndigheten, som är vår
              expertmyndighet, gör bedömningen att den dominerande orsaken till
              förseningarna är att omfattningen och komplexiteten av moderniseringarna
              missbedömdes vid den ursprungliga planeringen. Detta har regeringen
              meddelat riksdagen vid flera tillfällen i ett antal budgetpropositionstexter
              genom åren.
            </seg>
            <seg n="151e5d5a">
              Samtidigt som de stora säkerhetsmoderniseringarna har varit ett
              framgångsarbete vid en internationell jämförelse är det inte tillfredsställande
              att arbetet har dragit ut på tiden och att beslutade införandetidpunkter
              i flera fall inte har kunnat hållas – självklart inte. SSM har
              vid flera tillfällen framhållit vikten av en bra framdrift av
              säkerhetsmoderniseringarna men att det är väsentligt att arbetet
              genomförs på ett korrekt sätt, vilket fordrar tid och tillgång
              till kvalificerade resurser.
            </seg>
            <seg n="2401b11d">
              Den reaktor som tydligast låg sist i moderniseringarna var och
              är Oskarshamn 2. OKG hade valt ett delvis annat angreppssätt i
              och med att man hade förlagt i stort sett alla moderniseringsåtgärder
              till en och samma revisionsavställning. Den har skjutits på tiden
              men genomförs nu. Oskarshamn 2 är avställd sedan några månader
              tillbaka, delvis på begäran av Strålsäkerhetsmyndigheten, och
              reaktorn får inte tas i drift förrän samtliga åtgärder är genomförda
              och granskade av SSM.
            </seg>
            <seg n="8c00cc9d">
              Ska man ändå, trots att det är svårt och ett otroligt grovt mått,
              sätta en siffra på läget i moderniseringen i dag blir siffran
              ca 90 procent. Då är hela moderniseringen av O2 inräknad, så det
              är kanske lite tidsförskjutning. Men eftersom reaktorn inte kommer
              att tas i drift innan hela moderniseringen är genomförd, kontrollerad
              och klar är det en rättvisande siffra.
            </seg>
          </u>
          <note type="speaker" n="68dd8b0a">
            Anf. 59 LISE NORDIN (MP):
          </note>
          <u who="lise_nordin_4160b2" xml:id="i-2823361364166595-1" n="3acd02e2">
            <seg n="67d46cee">
              Herr talman! Lena Ek säger att hon utgår från att Strålsäkerhetsmyndigheten
              gör de avvägningar som behövs för att man ska kunna ha en rimlig
              säkerhetsnivå. Men i det fall som vi står inför, nämligen att
              60 procent av åtgärdskraven från 2005 är uppfyllda, och alltså
              40 procent inte är det, undrar jag fortfarande om Lena Ek anser
              att säkerhetsarbetet fortskrider som det borde. Jag tycker att
              det är oacceptabelt att kärnkraftsägarna efter nio år inte har
              uppfyllt de säkerhetskrav som ställts. Detta gör att frågan väcks:
              Om vi nu ställer nya säkerhetskrav på kärnkraftsägarna, hur lång
              tid ska de få på sig att leva upp till de kraven?
            </seg>
            <seg n="360a3749">
              Det vi har sett är att kärnkraftsägarna framför allt har prioriterat
              att göra effekthöjningar i kärnkraftverken, och det har förstås
              tagit resurser från säkerhetsarbetet, och det är också det som
              Strålsäkerhetsmyndigheten nu visar.
            </seg>
            <seg n="83d04b13">
              För mig och Miljöpartiet går säkerheten före allt annat när det
              gäller kärnkraftverk. Säkerheten måste gå före effekthöjningar,
              lönsamhet, kostnadseffektivitet och gott samarbetsklimat. Säkerheten
              måste vara A och O när vi talar om kärnkraft.
            </seg>
            <seg n="44667bd7">
              Jag tycker att det är dags att den svenska regeringen ger besked
              om vad som händer om kärnkraftsägarna fortfarande inte lever upp
              till säkerhetskraven på det nya slutdatum, den nya deadline, som
              har satts till 2015. SSM säger att om säkerhetskraven ännu inte
              är uppfyllda år 2016 sätter man ned foten. Vi är många som undrar
              vad det innebär att sätta ned foten. Betyder det driftstopp? Kan
              det vara så att vi står inför ett läge där kärnkraftsägarna inte
              lever upp till säkerhetskraven och därmed kommer att ställas inför
              driftstopp?
            </seg>
            <seg n="b19a1d77">
              Precis som Lena Ek säger är det ju Strålsäkerhetsmyndigheten
              som har tillsynsansvaret när det gäller kärnkraftssäkerheten.
              Men det är regeringen som har ansvaret för en säker energiproduktion.
              Är det så att Lena Ek och regeringen har en plan? Om SSM beslutar
              att stänga reaktorerna, så att det blir driftstopp, om säkerhetsåtgärderna
              fortfarande inte är vidtagna år 2016, vad är då regeringens plan?
            </seg>
          </u>
          <note type="speaker" n="73b908c8">
            Anf. 60 Miljöminister LENA EK (C):
          </note>
          <u who="unknown" xml:id="i-f64ff501f51486af-31" n="8494d646">
            <seg n="465bbc74">
              Herr talman! Här utkristalliseras två områden som vi diskuterar.
              Det första är hur politiken ska styra i det här sammanhanget.
              Jag tror ändå att Lise Nordin instämmer i att det måste vara experter
              som ska bedöma tekniska system.
            </seg>
            <seg n="5775668c">
              Vi är ytterligt oroade över de ganska få ställen i världen där
              den politiska nivån lägger sig i frågan om säkerhet, driftstopp
              eller körning av kärnkraftsreaktorer. Det ska vara tydliga uppdrag
              till experter och expertmyndighet. Ur demokratisk synvinkel –
              och särskilt ur säkerhetssynvinkel – vore det förödande om politiker
              skulle lägga sig i den frågan.
            </seg>
            <seg n="a711add7">
              Vi ska ge riktlinjer. Vi ska vara tydliga med ansvaret, och vi
              ska lägga ribban för hur myndigheter ska arbeta. Men det är expertmyndigheten
              som måste göra detta, och det är Strålsäkerhetsmyndigheten som
              är den myndigheten i Sverige. Det hoppas jag att alla politiska
              partier är överens om. Om man har en annan åsikt, att politiken
              ska gå in på sådana här frågor, då är det oerhört uppseendeväckande.
            </seg>
            <seg n="0a0da0dd">
              Sedan måste man slå fast grunden. Utifrån de lagar och de avtal
              som vi har är det operatören som har det fulla ansvaret. Kontrollen
              av säkerheten och av att kraven uppfylls görs av SSM. Men det
              är inte fråga om någon miniminivå, utan lagen säger att operatören
              har ett ansvar också utöver de krav som fastställs av SSM.
            </seg>
            <seg n="933b19ce">
              Strålsäkerhetsmyndigheten har sedan många år etablerat ett strukturerat
              sätt att använda sig av den särskilda tillsynen. Ofta tar det
              sig uttryck i att myndigheten ställer särskilda krav för fortsatt
              drift under obestämd tid. Kraven omfattar vanligtvis att tillståndshavaren
              ska redovisa en åtgärdsplan för att komma till rätta med de brister
              som myndigheten har påtalat.
            </seg>
            <seg n="f8d78209">
              Tillståndshavaren ska dessutom genom utökad rapportering regelbundet
              redovisa hur arbetet med att komma till rätta med bristerna framskrider.
              Denna utökade rapportering kompletteras också med en kraftigt
              utökad närvaro av inspektörer vid kärnkraftverket.
            </seg>
            <seg n="37409c49">
              Dessutom är det oftast i regel tillståndshavaren som ställs under
              särskild tillsyn, inte en enskild reaktor. Det handlar ju om det
              ansvar som tillståndshavaren har och hur det utövas i praktiken.
              De enskilda bristerna manifesterar sig vid enskilda reaktorer
              eller i en begränsad del av anläggningen.
            </seg>
            <seg n="a2e6708e">
              Under de senaste tio åren har alla svenska kärnkraftverk varit
              föremål för särskild tillsyn.
            </seg>
          </u>
          <note type="speaker" n="1a64bb6b">
            Anf. 61 LISE NORDIN (MP):
          </note>
          <u who="lise_nordin_4160b2" xml:id="i-2823361364166595-2" n="3acd02e2">
            <seg n="6fb4477a">
              Herr talman! Jag håller med Lena Ek när hon säger att det är
              experter som ska bestämma över de tekniska systemen. Det är just
              det som Strålsäkerhetsmyndigheten har gjort. Det är nu som vi
              politiker står inför läget att Strålsäkerhetsmyndigheten säger
              att endast 60 procent av säkerhetskraven är uppfyllda av kärnkraftsägarna.
              Det är det faktum som vi politiskt ställs inför. Till syvende
              och sist är det vi riksdagsledamöter som beslutar hur Sveriges
              energisystem ska se ut, och då är det rimligt att säkerhetsläget
              vid de svenska kärnkraftverken är en aspekt som vägs in.
            </seg>
            <seg n="d0e5bd0b">
              Strålsäkerhetsmyndigheten har ju fastslagit säkerhetskrav för
              reaktorerna, och man har gett kärnkraftsägarna nio år på sig för
              att leva upp till dem. Det faktum vi står inför är att bara 60
              procent av säkerhetskraven är uppfyllda. Det borde ju rimligen
              ge politiska konsekvenser när vi diskuterar energipolitik.
            </seg>
            <seg n="e0f05b45">
              Och vad händer om kärnkraftsägarna inte lever upp till säkerhetskraven?
              Jag har ett minne av att Lena Ek i medierna för något år sedan
              sade: Om kärnkraftsägarna inte lever upp till säkerhetskraven,
              då får väl Strålsäkerhetsmyndigheten stänga reaktorerna.
            </seg>
            <seg n="e26fe972">
              Är det ett sådant läge som vi närmar oss? Och vad är regeringens
              plan? 2016 är alltså den nya tidsgränsen som myndigheten ger kärnkraftsägarna
              att leva upp till säkerhetskraven. Om de inte gör det säger man
              att man ska sätta ned foten. Jag kan bara gissa att det betyder
              driftstopp. Och då är det en fråga för regeringen. Har man någon
              plan för vad som händer om reaktorerna behöver stängas ned för
              att ägarna inte kan leva upp till säkerhetskraven?
            </seg>
          </u>
          <note type="speaker" n="5d031ce4">
            Anf. 62 Miljöminister LENA EK (C):
          </note>
          <u who="unknown" xml:id="i-f64ff501f51486af-32" n="8494d646">
            <seg n="271421d2">
              Herr talman! Jag är glad över att Lise Nordin i stora drag ändå
              ställer sig bakom den svenska modellen med lagstiftning, med ansvar
              för operatören och med Strålsäkerhetsmyndigheten som expertmyndighet.
            </seg>
            <seg n="6469c624">
              Det som Strålsäkerhetsmyndigheten redovisar är att O2:an moderniseras
              just nu och därför står stilla. När den är klar är det 90 procent
              av åtgärderna som är vidtagna. Så siffran 60 procent är inte längre
              relevant på det vis som Lise Nordin menar.
            </seg>
            <seg n="07dd31b1">
              Om Strålsäkerhetsmyndigheten ser att de krav och den standard
              som man har inte har uppfyllts finns det olika steg för åtgärder
              från Strålsäkerhetsmyndigheten. Lise Nordin undrar då – och det
              är det andra stora området som kan diskuteras i det här sammanhanget
              – om Strålsäkerhetsmyndigheten har gjort detta. Har man muskler,
              och använder man sig av dem? Mitt svar på den frågan är: Ja, det
              gör man faktiskt.
            </seg>
            <seg n="f0ce6c13">
              Vid normala snabbstopp får en anläggning vanligtvis starta upp
              igen utan särskilt godkännande från SSM. Men vid allvarliga störningar
              måste tillståndshavarna lämna in en redovisning som SSM granskar
              innan man lämnar godkännande för återstart.
            </seg>
            <seg n="de91ea1c">
              Då vill jag bara säga att 2009 stoppade SSM Ringhals i flera
              månader innan man fick starta igen därför att säkerhetskraven
              inte var uppfyllda enligt SSM:s bedömning.
            </seg>
            <seg n="a2e43153">
              2012 sköt man upp återstarten av O2:an i två veckor på grund
              av brister i underhållsrutiner tills de var åtgärdade och kraven
              var uppfyllda enligt SSM:s bedömning.
            </seg>
            <seg n="7820ec53">
              2013 skjuter man på återstarten av O1:an i flera veckor. Samma
              år får inte O2:an dra i gång driften förrän man har uppfyllt de
              moderniseringskrav som den här interpellationsdebatten har handlat
              om.
            </seg>
            <seg n="a574d222">
              SSM har alltså muskler och använder dem med förnuft.
            </seg>
          </u>
          <note n="4679da86">
            Överläggningen var härmed avslutad.
          </note>
          <note n="22ec8ec1">
            13 § Svar på interpellation 2013/14:349 om inre gränskontroller
          </note>
          <note type="speaker" n="131ea1c0">
            Anf. 63 Justitieminister BEATRICE ASK (M):
          </note>
          <u who="beatrice_ask_87c4df" xml:id="i-f64ff501f51486af-33" n="32a72a4c">
            <seg n="4c57ec0f">
              Herr talman! Sara Karlsson har frågat mig vilka åtgärder jag
              har vidtagit för att säkerställa att polisen följer lagstiftningen
              i arbetet med inre utlänningskontroller och om jag tänker vidta
              några åtgärder för att stärka rättssäkerheten i samband med inre
              utlänningskontroller.
            </seg>
            <seg n="424f2c42">
              Sverige ska ha en human asylpolitik. Sverige är ett av de länder
              i Europa som tar emot flest asylsökande och som ger flest människor
              skydd undan våld och förföljelse. För att detta viktiga arbete
              ska vara möjligt även på sikt krävs att de personer som, efter
              en rättssäker prövning, inte bedömts ha behov av skydd lämnar
              landet. Om en person inte följer beslutet om avvisning eller utvisning
              utan motsätter sig ett återvändande, eller håller sig gömd, är
              det polisen som ska försöka verkställa beslutet.
            </seg>
            <seg n="e7bd98d8">
              Regeringen har ställt tydliga krav på Migrationsverket, polisen
              och Kriminalvården att tillsammans effektivisera arbetet med att
              verkställa avvisnings- och utvisningsbeslut. Att myndigheterna
              ständigt förbättrar sitt arbete på det här området är en viktig
              del av en långsiktig och hållbar human asylpolitik.
            </seg>
            <seg n="a3b0349f">
              För polisen är arbetet med att verkställa avvisnings- och utvisningsbeslut
              en mycket begränsad del av den totala verksamheten. Polisen är
              skyldig att i allt sitt arbete följa lagar och regler. Det innebär
              att en inre utlänningskontroll självklart inte får genomföras
              enbart på grund av att en person har ett utseende som uppfattas
              som utländskt eller på grund av hans eller hennes språk eller
              namn. Alla kontroller, precis som alla andra polisingripanden,
              ska dessutom ske med minsta möjliga intrång i personens frihet
              och integritet, och den som kontrolleras ska också behandlas med
              humanitet och värdighet.
            </seg>
            <seg n="df85b0ac">
              Polismyndigheterna ansvarar själva, med stöd av Rikspolisstyrelsen,
              för att tolka gällande regelverk och därefter göra en bedömning
              av vilka åtgärder som är lämpliga för att lösa den aktuella arbetsuppgiften.
            </seg>
            <seg n="93dcc379">
              Rättssäkerhet är en grundläggande del i alla myndigheters arbete.
              Polisen arbetar aktivt med dessa frågor och har inlett en tillsyn
              av polismyndigheternas förmåga att likvärdigt och på rätt grunder
              genomföra inre utlänningskontroller. Där tittar man särskilt på
              den enskildes rättstrygghet och på rättssäkerheten.
            </seg>
          </u>
          <note type="speaker" n="f57a3865">
            Anf. 64 SARA KARLSSON (S):
          </note>
          <u who="sara_karlsson_6c50ab" xml:id="i-71777976acd585ee-0" n="ced79dd5">
            <seg n="b2c7225c">
              Herr talman! Tack, justitieministern, för svaret!
            </seg>
            <seg n="dafd182d">
              Jag ställde för drygt ett år sedan en liknande interpellation
              till justitieministern, mitt under den mediala debatt som var
              väldigt upprörd och yvig. Det fanns en del missuppfattningar kring
              vad REVA var och är. Det skildrades väl i Kaliber i P1 i söndags.
              Många av missuppfattningarna har också kvarstått.
            </seg>
            <seg n="b3e7e855">
              Jag vill därför börja med att rätta mig själv. Man ska inte vara
              sämre än att kunna erkänna sina egna fel. Även i denna interpellation
              har det smugit sig in felaktigheter om den politiska prioriteringen
              av inre gränskontroller. Det är inte det som regeringens regleringsbrev
              till Rikspolisstyrelsen kräver. Ökningen av verkställigheten av
              avvisningsbeslut som REVA handlar om och som regeringen beställt
              gäller personer som öppet väntar på avvisning. Den rör alltså
              inte personer som lever gömda i Sverige. Anledningen till att
              de inre gränskontrollerna ökat kraftigt är alltså inte REVA utan
              andra saker, och de har ökat under fler år än vad REVA-projektet
              omfattar.
            </seg>
            <seg n="51504ee6">
              Men det förtar inte kritiken och poängen i min interpellation,
              som handlar om metoderna vid inre gränskontroller och den rättsosäkerhet
              som finns i detta arbete.
            </seg>
            <seg n="1a1093ce">
              När vi debatterade den här frågan för ett år sedan valde justitieministern
              att inte säga särskilt mycket om uppfattningen att polisen använder
              sig av rasprofilering vid inre gränskontroller, mer än att det
              är en självklarhet att polisen ska följa lagen. Men jag tycker
              nu, som då, att det är en fråga som kräver politisk uppmärksamhet
              när det framkommer uppgifter om systematisk användning av en olaglig
              metod.
            </seg>
            <seg n="fc30304a">
              Rasprofilering, eller etnisk profilering, är ju en metod som
              är inte bara olaglig utan också väldigt oetisk. Den riskerar att
              göra att stora grupper svenskar känner främlingskap inför polisen.
              Det är allvarligt för varje person som får sin integritet otillbörligen
              kränkt, men bredare och mer långsiktigt är det en väldigt farlig
              utveckling om stora grupper saknar förtroende för och känner sig
              jagade av polisen.
            </seg>
            <seg n="1d27bf4d">
              Varningar eller uppmärksammanden av att rasprofilering används
              är inget nytt, ska sägas. Det har rapporterats och skrivits avhandlingar
              i ämnet långt före debatten förra året. Inte heller i ett internationellt
              perspektiv är det här något nytt. Det har varit en stor diskussion
              i flera andra länder, som har valt att ändra sin lagstiftning
              för att komma åt problemet.
            </seg>
            <seg n="38e7e930">
              Rasprofilering kan användas i andra polisiära ärenden än inre
              gränskontroller, men det finns kanske en särskilt stor risk i
              just det arbetet. Och då blir det, tycker jag, en viktig politisk
              fråga när antalet gränskontroller växer – de fyrdubblades mellan
              2007 och 2012 – och många personer som kontrollerats ger vittnesmål
              som gör det uppenbart att det rör sig om rasprofilering i vissa
              fall. Gränsen kan ibland vara hårfin. Det måste finnas en grundad
              anledning till kontroll, men om polisen styr sina insatser mot
              vissa platser, exempelvis tunnelbanan, för att där kunna utföra
              kontroller men använda misstänkt plankning som skäl för kontroll,
              hur ska man se på det?
            </seg>
            <seg n="350c8dc7">
              Det borde finnas ett politiskt svar. Borde lagen skärpas? Det
              är visserligen förbjudet att rasprofilera, men kanske behöver
              vi komma åt att andra saker kan användas som svepskäl för kontroll.
              Det kanske behövs större möjligheter till ansvarsutkrävande. Det
              kanske behövs utbildningsinsatser. Det beskrivs i Rikspolisstyrelsens
              föreskrifter om inre gränskontroll från 2011 att eftersom det
              här ska vara en integrerad del av hela polisarbetet borde det
              kopplas till utbildningsinsatser. I vilken utsträckning har det
              gjorts? Kan regeringen bidra till det genom att rikta pengar?
              Oavsett vilka behov man ser behövs ju politiska initiativ. Håller
              inte justitieministern med om det?
            </seg>
          </u>
          <note type="speaker" n="ba41edc6">
            Anf. 65 Justitieminister BEATRICE ASK (M):
          </note>
          <u who="beatrice_ask_87c4df" xml:id="i-f64ff501f51486af-34" n="32a72a4c">
            <seg n="5db7094e">
              Herr talman! Jag tycker att den här frågan är värd politisk uppmärksamhet,
              för den är viktig. Vi är överens om vilka regler som gäller och
              när man får utöva inre utlänningskontroll.
            </seg>
            <seg n="f227bd28">
              Det är två saker som jag tycker är bra och som pågår just nu.
              Det ena är naturligtvis att polisen genomför ett tillsynsarbete
              för att säkerställa en enhetlighet, att man följer reglerna över
              landet, och för att analysera hur situationen ser ut. Det där
              behöver man göra lite då och då, men jag tror att det är viktigt
              att man synar hur de i olika delar av landet och i olika sammanhang
              fullföljer verksamheten enligt lagar och regler. Man arbetar nu
              med en sådan tillsyn, vilket jag nämnde i mitt svar. Jag tycker
              att det är bra.
            </seg>
            <seg n="8382dbbb">
              En sådan tillsyn kan leda fram till att man finner att det finns
              brister, saker som behöver åtgärdas, och då får man det svart
              på vitt. Jag tycker att det är väldigt bra.
            </seg>
            <seg n="4d1f96ba">
              Det finns också anledning att lyfta fram det som gäller om dokumentation.
              Det är viktigt med dokumentationen av inre utlänningskontroll:
              Vad har man gjort? Av vilket skäl? Hur ser det ut? Det kan ibland
              upplevas som byråkratiskt och lite arbetsamt att man måste dokumentera.
            </seg>
            <seg n="0674bd41">
              Av föreskrifterna och de allmänna råden när det gäller polisens
              arbete med detta framgår det att det är viktigt att tidpunkt och
              plats kontrolleras, vem och vilka som kontrollerats och vem som
              utfört kontrollen. Det här är ingenting man kan gå omkring och
              göra hur som helst, utan det ska ske på ett sådant sätt att man
              dokumenterar. Det är viktigt för uppföljningen.
            </seg>
            <seg n="8d5c811e">
              Men jag tror också att det just i detta fall är viktigt, för
              då tvingas man ställa sig frågan och ha ett motiv för den kontroll
              man utför. Och vi rör oss på känslig mark – det är därför vi har
              denna diskussion – för den som blir kontrollerad kan uppfatta
              det som att man blir angripen som person fast det kanske inte
              var skälet. Det får inte vara skälet, för det är en helhetsbedömning
              polisen ska göra. Då tror jag att den här typen av regler om dokumentation
              har betydelse, för den gör att verksamheten har högre kvalitet
              och blir bättre än vad den annars skulle vara.
            </seg>
            <seg n="fea08ccd">
              Jag avvaktar den tillsyn som nu genomförs. Vi följer dessa frågor.
              Jag tror att den debatt som har varit har lett till att man inom
              polisen är mycket mer observant, både på vad regelverket säger
              och på hur man arbetar och varför. Man vet mycket väl vad reglerna
              säger. Nu gör man en tillsyn för att säkerställa att alla delar
              av polisens organisation känner till reglerna och arbetar utifrån
              dem. Genom den tillsynen kommer vi naturligtvis att få veta vilka
              brister och annat som finns.
            </seg>
            <seg n="47e963d1">
              Det är Rikspolisstyrelsens uppgift att ibland granska hur verksamheten
              sköts runt om i landet. Jag tycker att det är en av de viktigare
              verksamheter som man har, och det är en bra utgångspunkt för det
              förbättringsarbete som alltid kan behöva ske i verksamheten.
            </seg>
          </u>
          <note type="speaker" n="bba15db2">
            Anf. 66 SARA KARLSSON (S):
          </note>
          <u who="sara_karlsson_6c50ab" xml:id="i-71777976acd585ee-1" n="ced79dd5">
            <seg n="fd725fee">
              Herr talman! Jag vill gärna att justitieministern i sitt nästa
              svar utvecklar lite om tillsynen. Vem är det som ska göra den,
              och på vems uppdrag? Vad mer specifikt ska man titta på? När ska
              den vara färdig? Det kan vara intressant att veta. Det var okänt
              för mig tills jag fick justitieministerns svar att det skulle
              ske något slags tillsyn av det här.
            </seg>
            <seg n="3c333df6">
              Herr talman! I min interpellation beskrev jag kort resultatet
              av en sammanställning som Arena Idé gjort av tillgänglig statistik
              över inre gränskontroller. De har i rapporten också samlat och
              redogjort för hur rapporteringskraven, dokumentationskraven, ser
              ut i de olika länspolismyndigheterna.
            </seg>
            <seg n="8db0b7b0">
              Det man kan konstatera är att det ser väldigt olika ut, trots
              att justitieministern påstod att det är tydligt vad som ska dokumenteras.
              De olika myndigheterna har olika uppfattning om hur dessa kontroller
              ska dokumenteras och har således olika rutiner för det.
            </seg>
            <seg n="3a44c695">
              På flera håll dokumenteras inte kontroller av personer med medborgarskap
              eller permanent uppehållstillstånd. Inom vissa myndigheter gör
              man lite olika. Alltså finns luckor i dokumentationen som gör
              att vi faktiskt inte riktigt vet hur många inre gränskontroller
              som görs, och vi kan alltså inte följa arbetet fullt ut.
            </seg>
            <seg n="3e6ba255">
              Jag vet att de 21 länspolismyndigheterna ska slås ihop till en
              myndighet, och det välkomnar jag. Det skulle säkert kunna bidra
              till ökad likvärdighet och rättssäkerhet också på det här området.
              Men saker löser sig sällan bara så där i ett slag. Det verkar
              som om dokumentationskraven måste tydliggöras så att det står
              klart för alla att alla kontroller ska dokumenteras. Det krävs
              ingen stor utredning för att inse det. Gemensamma dokumentationsrutiner
              skulle utan problem kunna implementeras före omorganiseringen.
            </seg>
            <seg n="00eec099">
              Bristerna i dokumentationen slutar dock inte där. Förutom att
              dokumentation ibland saknas, oklart i vilken omfattning, är den
              dokumentation som är gjord ofta så luddig att det inte går att
              utläsa vad som är grunden till kontrollen.
            </seg>
            <seg n="6844dc80">
              Det för oss tillbaka till metoderna. Det finns ju, precis som
              justitieministern poängterade i förra årets interpellationsdebatt,
              möjlighet att få sin sak prövad i efterhand om man känner att
              man har blivit orättvist behandlad eller diskriminerad. Då kan
              man begära ut dokumentationen och få sin sak prövad. Men om det
              inte finns någon dokumentation eller om det inte framgår av rapporten
              på vilken grund man har kontrollerats sätts rättssäkerheten ur
              spel. Att kunna få sin sak prövad i efterhand är ett fundament
              till rättsstaten, och här ser vi att det inte fungerar. På samma
              sätt försvåras den tillsyn som nu ska göras. Det är oklart vad
              den mer exakt ska titta på, men den typen av bredare tillsyn i
              efterhand blir också omöjlig om det saknas dokumentation.
            </seg>
            <seg n="57c2d1ca">
              Justitieministern sade att det här inte är något som kan göras
              hur som helst. Samtidigt utgår ministern bara från någon sorts
              idealuppfattning om hur det är. Var finns det politiska initiativet
              för att täppa till de brister som vi ser redan i dag?
            </seg>
          </u>
          <note type="speaker" n="67403cad">
            Anf. 67 Justitieminister BEATRICE ASK (M):
          </note>
          <u who="beatrice_ask_87c4df" xml:id="i-f64ff501f51486af-35" n="32a72a4c">
            <seg n="3e5ed34c">
              Herr talman! Låt mig börja med att försäkra Sara Karlsson att
              jag verkligen inte har någon idealuppfattning om hur det är och
              lever med den. Jag försöker vara ute väldigt mycket i verksamheten;
              jag vet att också polisen har sina brister och gör fel mellan
              varven.
            </seg>
            <seg n="ee728854">
              När det gäller dokumentation är det så att enligt de föreskrifter
              för inre utlänningskontroll som polisen arbetar efter ska en sådan
              kontroll dokumenteras beträffande grunden, tidpunkten och platsen
              för kontrollen, vem eller vilka som kontrolleras och vem som utför
              kontrollen. Dessutom ska det vara enkelt att få fram uppgifterna.
            </seg>
            <seg n="1f78b306">
              Om polisen hanterar det här på ett felaktigt sätt är det naturligtvis
              väldigt olyckligt. Det är därför bra att man nu gör en tillsyn
              av hur man hanterar den inre utlänningskontrollen så att sådana
              förhållanden kan upptäckas och rättas till i de fall det fallerar
              men också så att informationen kan göras tydlig.
            </seg>
            <seg n="38bcb3fe">
              När det gäller den tillsyn som jag berättade om är det så att
              Rikspolisstyrelsen i januari beslutade om tillsyn – vilket man
              kan göra i olika frågor – avseende polismyndigheternas förmåga
              att likvärdigt och på rätt grunder genomföra inre utlänningskontroller.
              Tillsynen sker i form av inspektion på uppdrag av rikspolischefen,
              och arbetet inleddes i februari.
            </seg>
            <seg n="52d82a24">
              Syftet med tillsynen är att granska i vilken utsträckning myndigheterna
              bedriver arbete med inre utlänningskontroller och att i sammanhanget
              särskilt beakta att polisen arbetar rättsenligt, att polisarbetet
              håller hög kvalitet – särskilt inom frågor som rör den enskildes
              rättstrygghet och rättssäkerhet – och att polisverksamheten bedrivs
              enligt de prioriteringar och riktlinjer som riksdagen och regeringen
              har beslutat.
            </seg>
            <seg n="1e26fd4b">
              Huvudområden som ska undersökas är ledning och styrning, till
              exempel hur föreskrifter, rutiner och handböcker fungerar, utfallet
              av genomförda kontroller och så vidare. Hur fungerar samverkan
              mellan gränspolis och övrig polis men också med andra myndigheter?
              Vad gör man rätt och fel och så vidare?
            </seg>
            <seg n="d473d92e">
              Kompetensutveckling och information är en annan granskning man
              gör. Vet de som utför uppgifterna vad som gäller? Har de rätt
              verktyg med sig för att kunna hantera det hela på ett lagenligt
              sätt?
            </seg>
            <seg n="4ede9581">
              Den operativa verksamheten ska också undersökas. Hur genomförs
              kontroller i mer känsliga fall? Hur agerar man visavi skolor och
              vårdinrättningar? Det har ju diskuterats ganska mycket. Även förekomst
              av anmälningar mot polismyndigheterna ska undersökas.
            </seg>
            <seg n="1682f520">
              Det är alltså ett ganska brett tillsynsuppdrag som rikspolisen
              har satt i gång. Det är Rikspolisstyrelsen som är ansvarig för
              kontrollen, precis som myndigheterna har ansvar för att själva
              kontrollera sin verksamhet. Vi kan även ha andra typer av tillsyn.
            </seg>
            <seg n="1f17e7ad">
              Det jag försökte säga var att jag tycker att Rikspolisstyrelsen
              gör helt rätt. Man har beslutat om en ordentlig tillsyn av hur
              detta fungerar i alla delar av polisens verksamhet för att få
              fram ett underlag som visar om det finns behov av förbättringar
              och förändringar i verksamheten. Det råder alltså ingen diskrepans
              mellan vad vi i regering och riksdag vill och vad Rikspolisstyrelsen
              vill, utan man har helt enkelt satt i gång det arbete som krävs
              för att undersöka och utreda om det finns brister och hur de i
              så fall ser ut samt för att ta fram underlag för förbättringsarbetet.
              Det tycker jag är bra.
            </seg>
            <seg n="541400f2">
              Arbetet kommer förhoppningsvis att vara klart i slutet av april
              och redovisas i maj om underrättelserna som jag har är riktiga.
              Det tar alltså ett par månader att gå igenom detta, men jag tycker
              att det är ett väldigt viktigt arbete som bedrivs och att det
              är positivt att man har satt i gång.
            </seg>
          </u>
          <note type="speaker" n="ef6aa1a7">
            Anf. 68 SARA KARLSSON (S):
          </note>
          <u who="sara_karlsson_6c50ab" xml:id="i-71777976acd585ee-2" n="ced79dd5">
            <seg n="8f23c849">
              Herr talman! Tack så mycket, justitieministern! Det låter som
              om det är ett brett tillsynsuppdrag. Vi får hoppas att man gör
              ett grundligt arbete och får fram resultat som det går att grunda
              politiska beslut på.
            </seg>
            <seg n="0a36c1f7">
              Men det bekymrar mig att det inte har renderat en större politisk
              initiativkraft från regeringens sida. Det har gått drygt ett år
              sedan debatten härjade, och väldigt lite har hänt – särskilt politiskt.
              Det har varit väldigt tyst från regeringens sida i den här frågan
              trots den stora oro och upprördhet som har funnits ute bland människor.
            </seg>
            <seg n="b8fb08bd">
              Jag menar inte att justitieministern eller regeringen ska grotta
              ned sig i enskilda detaljer eller enskilda ärenden, men det här
              handlar om rapportering av systematiska fel och kränkningar, systematiska
              brister i rapporteringen och oklarhet kring vad som gäller i dokumentationen.
              Det är inte något enskilt ärende, utan det är systematiskt.
            </seg>
            <seg n="fa7021b4">
              Som jag sade tidigare sätter detta rättssäkerheten ur spel och
              undergräver för polisen och rättväsendet. Det är allvarligt. Jag
              menar att det rimligen borde ankomma på politiken, alltså justitieministern
              i det här fallet, att agera genom att föreslå en lagändring, initiera
              en översyn av föreskrifterna, kräva ett mer aktivt antidiskrimineringsarbete,
              komma med utbildningsinsatser eller vad det kan vara. Jag tycker
              att man kan förvänta sig att justitieministern och landets regering
              agerar när de ser den här typen av allvarliga brister, och jag
              hoppas att vi får se dem göra det framöver.
            </seg>
          </u>
          <note type="speaker" n="701823e8">
            Anf. 69 Justitieminister BEATRICE ASK (M):
          </note>
          <u who="beatrice_ask_87c4df" xml:id="i-f64ff501f51486af-36" n="32a72a4c">
            <seg n="6f665075">
              Herr talman! Jag tycker att jag har varit väldigt tydlig i de
              debatter och diskussioner som har rört inre utlänningskontroll
              – de har varit många – och gentemot de ifrågasättanden som har
              varit. Det är det viktiga.
            </seg>
            <seg n="a7fed607">
              Jag står fast vid att vi ska ha en reglerad invandring med allt
              vad det innebär, och jag står fast vid att man måste följa de
              lagar, regler och instruktioner som finns för olika typer av insatser
              från myndigheternas sida. Tydligare än så kan man inte vara.
            </seg>
            <seg n="da0b777c">
              Jag kan också konstatera att Socialdemokraterna inte har någon
              uppfattning att man ska ändra i reglerna. Tvärtom kan man se på
              er hemsida att ni vill värna den reglerade invandringen, och inre
              utlänningskontroll ingår som ett led i det. Vänsterpartiet har
              ingen parti- eller kommittémotion där de föreslår ändringar av
              detta. Miljöpartiet har däremot i skrivningar i motioner haft
              synpunkter på att det kan behöva ändras. Så ser det politiska
              läget ut. Något skäl för mig att förorda förändringar av lagstiftningen
              har därför inte funnits.
            </seg>
            <seg n="98f23ba5">
              Däremot är jag oerhört angelägen om att polisen och andra myndigheter
              följer de regler som vi har varit överens om ska gälla. Därför
              är tillsynen som Rikspolisstyrelsen har tagit initiativ till väldigt
              bra. Den pågår just nu, och den kommer att gå igenom hur polisen
              i de olika myndigheterna arbetar.
            </seg>
            <seg n="b0ab3618">
              När vi nu håller på att göra en stor reformering av svensk polis
              är ett av skälen att vi vill ha en mer enhetlig tillämpning av
              regelverk och en högre kvalitet i verksamheten. Vi har också ett
              arbete i gång för att säkerställa att det finns tillsynsorgan
              för den nya polismyndigheten när den träder i kraft. Det är otroligt
              viktigt att det här arbetet bedrivs. Men jag menar alltså att
              vi när det gäller just inre utlänningskontroll har ett arbete
              i gång för att syna hur det faktiskt fungerar. Vi får se vad den
              tillsynen kommer fram till.
            </seg>
          </u>
          <note n="4679da86">
            Överläggningen var härmed avslutad.
          </note>
          <note n="c24a27bd">
            14 § Svar på interpellation 2013/14:355 om det nazistiska hotet
            mot våra demokratiska rättigheter
          </note>
          <note type="speaker" n="dbb29316">
            Anf. 70 Justitieminister BEATRICE ASK (M):
          </note>
          <u who="beatrice_ask_87c4df" xml:id="i-f64ff501f51486af-37" n="32a72a4c">
            <seg n="e666334b">
              Herr talman! Christina Höj Larsen har frågat mig vilka initiativ
              jag avser att ta med anledning av det nazistiska våldet. Vidare
              har hon frågat vilka initiativ jag avser att ta för att människor
              i Sverige även fortsättningsvis ska kunna utöva sina demokratiska
              rättigheter.
            </seg>
            <seg n="84fe1e48">
              Inledningsvis vill jag slå fast att vi med all kraft måste förebygga
              och motverka våldsbejakande extremism, oavsett bevekelsegrund.
              Även om extremistmiljöerna, däribland vitmaktmiljön, inte anses
              utgöra något hot mot vårt demokratiska system som sådant i dag
              är personer inom dessa miljöer beredda att ta till våld och hot
              för att uppnå sina politiska mål. Vi har under senare tid sett
              exempel på hur enskilda personer och vissa institutioner har drabbats
              av detta. Våld och hot mot enskilda eller otillåten påverkan på
              vårt demokratiska system är naturligtvis helt oacceptabelt.
            </seg>
            <seg n="3dc0d5a2">
              Regeringen har fördjupat kunskaperna på området genom rapporter
              som har tagits fram från bland annat Säkerhetspolisen och Brottsförebyggande
              rådet. Nu senast har en utredare kartlagt nuläge och tendenser
              angående våldsbejakande extremism. Rapporterna har också bidragit
              till en ökad medvetenhet hos allmänheten.
            </seg>
            <seg n="3c2fa3ce">
              Trygga sammankomster skapar förutsättningar för en fri åsiktsbildning.
              Det är det som är grunden i en demokrati. Polisen har väl utvecklade
              metoder för underrättelsearbete och ordningshållning i samband
              med demonstrationer, och svensk polis hör till de ledande i Europa
              när det gäller att hantera större sammankomster. I Säkerhetspolisens
              uppdrag ligger ett särskilt ansvar för att skydda det demokratiska
              statsskicket mot olaglig verksamhet.
            </seg>
            <seg n="51fca3ab">
              Under ett valår kommer olika åsikter fram tydligare och står
              under en alltmer intensiv mediebevakning. Det står klart att aktiviteten
              inom extremistmiljöerna kommer att öka under valen. Jag har informerat
              mig om vilka förberedelser som polisen har gjort inför valåret
              och följer det arbete som görs av myndigheterna.
            </seg>
            <seg n="5b4b5345">
              En del av extremistmiljöernas brottslighet handlar om hatbrott.
              Färska exempel på det är klotter av hakkors på kyrkor, moskéer
              och skolor. Arbetet för att bekämpa hatbrott måste hela tiden
              utvecklas. Jag nämner gärna att regeringen den 13 mars i år gav
              Rikspolisstyrelsen i uppdrag att utveckla förmågan att upptäcka
              och utreda också sådana brott.
            </seg>
          </u>
          <note type="speaker" n="dfc004c3">
            Anf. 71 CHRISTINA HÖJ LARSEN (V):
          </note>
          <u who="christina_hoj_larsen_ac4135" xml:id="i-83f5d026a756cd09-0" n="7e18ee28" next="i-ca433cc061763eff-0">
            <seg n="28de3e38">
              Herr talman! När personal och elever kom till Enskede gymnasium
              och Kärrtorps gymnasium i morse mötte de mängder av nazistiska
              affischer och klotter av Svenska motståndsrörelsen. Samma sak
              har drabbat Kärrtorps gymnasium tidigare, liksom judiska skolor
              samt kyrkor och moskéer som har utsatts för nazistiska attacker
              och överklottrats med hakkors. Det är ingen slump att det händer
              just nu. Vi står och debatterar här i dag därför att den högerextrema
              rörelsen mobiliserar i Sverige.
            </seg>
            <seg n="40e36ec0">
              Före jul attackerades en antirasistisk demonstration i Kärrtorp,
              och för två veckor sedan attackerades feminister på väg hem från
              arrangemang på internationella kvinnodagen av knivbeväpnade nazister
              i Malmö. Schowan, som skadades allvarligast, kämpade för sitt
              liv på sjukhuset. Han var mycket nära att bli det femtonde dödsoffret
              för nazisternas våld på tio år.
            </seg>
            <seg n="f08ad18c">
              Stiftelsen Expo presenterade förra veckan en sammanställning
              av antalet aktiviteter i den högerextrema miljön under 2013. Den
              visar att svenska nazister är mer aktiva än på många år. Under
              förra året ökade antalet aktiviteter med 28 procent.
            </seg>
            <seg n="89e17686">
              De högerextrema rörelserna trivs i ett Europa där rasistiska
              partier bytt ut uniform och stövlar mot kostym och nyputsade skor
              och tagit sig in i parlamenten, så även i Sverige. Vi vet att
              med rasistiska partier i parlamenten ökar risken för legitimering
              av hat, rasism och intolerans i samhället i stort. Gränserna för
              vad som kan sägas förskjuts. Retoriken i det offentliga samtalet
              påverkas.
            </seg>
            <seg n="e7fedd02">
              Det borde därför inte vara någon överraskning för vare sig Säpo,
              polis eller regering att detta händer nu. När företrädare för
              SD propagerar mot invandrare i allmänhet och muslimer i synnerhet
              från riksdagens talarstol och när samma företrädare hjälper till
              att finansiera hatsajten Avpixlat, som inte ens har någon ansvarig
              utgivare, vädrar den militanta delen av den högerextrema miljön
              morgonluft.
            </seg>
            <seg n="bd429c74">
              Flera debattörer, däribland före detta polisintendent Eric Rönnegård,
              har pekat på den förskjutning som skett i polisens arbete mot
              hatbrott och hets mot folkgrupp. Under åren 1996–2002 prioriterade
              polisen bekämpningen av rasistiska, främlingsfientliga och homofobiska
              brott, men efter terrorattentaten i USA den 11 september 2001
              flyttades fokus och resurser i stället till våldsbejakande islamism.
              Arbetet mot hatbrott ströks som prioritering 2007.
            </seg>
            <seg n="0dfd3089">
              En del av denna förskjutning av fokus hos Säpo och polis har
              inneburit att polisen 2001–2010 tillät Salemmarschen, trots att
              det fanns fog för att neka tillstånd med hänvisning till hatbrottslagarna.
              Ett annat tydligt tecken på normalisering av nazism, och därmed
              även hets mot folkgrupp, är att polisen gav Svenska motståndsrörelsen
              tillstånd att marschera genom Helsingfors på 75-årsdagen av kristallnatten
              med samma nazistiska symboler på sköldarna som användes av den
              paramilitära stormavdelningen under pogromer i Nazityskland.
            </seg>
            <seg n="f4b4f567">
              Frågan är: Hur ser justitieminister Ask på denna förskjutning
              av prioriteringen hos polisen, som har inneburit att nazister
              utan repressalier tillåts demonstrera med symboler och yttranden
              som tidigare kvalat in under brottet hets mot folkgrupp? Hur avser
              justitieministern att agera för att förhindra att denna nazistiska
              mobilisering fortgår?
            </seg>
          </u>
          <note n="726e59f4">
            Ajournering
          </note>
          <note n="bbdc7c6e">
            Kammaren beslutade kl. 15.57 på förslag av tredje vice talmannen
            att ajournera förhandlingarna till kl. 18.00.
          </note>
          <u who="christina_hoj_larsen_ac4135" xml:id="i-ca433cc061763eff-0" n="7e18ee28" prev="i-83f5d026a756cd09-0">
            <seg n="34e5521c">
              Återupptagna förhandlingar
            </seg>
          </u>
          <note n="f69ed173">
            Förhandlingarna återupptogs kl. 18.00.
          </note>
          <note n="35bcbba5">
            14 § (forts.) Svar på interpellation 2013/14:355 om det nazistiska
            hotet mot våra demokratiska rättigheter
          </note>
          <note type="speaker" n="920735f9">
            Anf. 72 JACOB JOHNSON (V):
          </note>
          <u who="jacob_johnson_31d6eb" xml:id="i-e661b9f289710dad-0" n="bb2dd8b0">
            <seg n="597e401c">
              Herr talman! Nazister marscherar på gator och torg i Sverige,
              och meningsmotståndare misshandlas. Detta är inte vi som växte
              upp efter andra världskriget så vana vid. Även om vi naturligtvis
              känt till att det finns nazister i Sverige har vi nog betraktat
              dem som bisarra små grupper utan någon större vikt. Och vi trodde
              att människorna i Sverige genom kunskapen om Förintelsen samt
              andra nazistiska illdåd inte lät sig förledas av nazismens våldspropaganda.
            </seg>
            <seg n="5fdfbc87">
              Jag kommer från Uppsala. Även i denna universitetsstad har representanter
              från den nazistiska organisationen Svenska motståndsrörelsen marscherat
              och attackerat meningsmotståndare.
            </seg>
            <seg n="a0c1c787">
              Under valrörelsen 2010, när Vänsterpartiet höll ett torgmöte,
              kom en grupp unga män från Svenska motståndsrörelsen och störde
              vårt arrangemang. Jag kommer ihåg hur provocerad jag blev. Den
              gången blev det inget handgemäng. Polisen kom, och situationen
              lugnade ned sig.
            </seg>
            <seg n="be76ac8e">
              Det är naturligtvis av största vikt att polisen, med sitt lagliga
              maktmonopol, upprätthåller ordningen och försöker förhindra politiska
              våldshandlingar och att polisen, om de trots allt inträffar, beivrar
              dem. Men i somras, i mitten av augusti, hade ett femtontal nazister
              från Svenska motståndsrörelsen återigen samlats på gågatan i Uppsala
              centrum. De delade ut rasistiska flygblad och anklagelser om landsförräderi
              till förbipasserande. De kom så småningom att misshandla en man
              som opponerade sig mot deras propaganda.
            </seg>
            <seg n="40c7ae68">
              Trots att polis fanns på plats misslyckades man med att förhindra
              detta. Den våldsgrupp som måste betraktas som den kanske farligaste
              politiska våldsgruppen i Sverige misshandlade en person med slag
              och flaggskaft. Inte heller lyckades polisen gripa en enda av
              nazisterna. Tvärtom kunde nazisterna i lugn och ro marschera därifrån,
              vana som de är att komma undan.
            </seg>
            <seg n="cf68334a">
              Polisen meddelade under senhösten att vittnen inte kommit till
              förhör, och utan utpekanden kunde förundersökningen inte drivas
              vidare. Någon månad senare lades undersökningen ned. Men två frilansjournalister
              var på plats och observerade och filmade händelsen. Filmen överlämnades
              till polisen, som dock inte gjorde någon ordentlig analys av den
              och inte förhörde en enda av nazisterna från Svenska motståndsrörelsen.
            </seg>
            <seg n="6ae1f967">
              Uppsalapolisen lät senare bli att samverka med Söderortspolisen,
              trots att Svenska motståndsrörelsen låg bakom attacken i Kärrtorp
              i december. Dessutom kallade inte Uppsalapolisen de två frilansjournalisterna
              jag pratade om till förhör. Först när Upsala Nya Tidning började
              gräva i historien utifrån de två journalisternas berättelse agerade
              Uppsalapolisen. Numera är förundersökningen återupptagen och leds
              av en åklagare.
            </seg>
            <seg n="5e02fb1b">
              Jag anser att det är av yttersta vikt att polisen tar de olika
              yttringarna av nazistiskt våld på allvar. Det är, som sagt, polisen
              som har och ska ha våldsmonopol i samhället, men då måste den
              också agera professionellt och kraftfullt vid händelser som den
              på gågatan i Uppsala i somras.
            </seg>
            <seg n="2665d165">
              Justitieministern är högst ansvarig för polisen. Vad avser Beatrice
              Ask att göra för att inte nazister ska tillåtas att hota, utöva
              våld och störa den fredliga demokratiska process som vi med alla
              medel måste slå vakt om? Detta säger jag naturligtvis inte minst
              med tanke på den kommande sommaren med två valrörelser som snart
              drar i gång på gator och torg i hela vårt land.
            </seg>
          </u>
          <note type="speaker" n="690c4247">
            Anf. 73 ALI ESBATI (V):
          </note>
          <u who="unknown" xml:id="i-f64ff501f51486af-38" n="8494d646">
            <seg n="a148f84e">
              Herr talman! I Tyskland pågår just nu en rättegång mot medlemmar
              av den nazistiska grupperingen NSU. Det handlar om mord på tio
              människor och skador på ännu fler. Det skedde under åren 2000
              och 2006.
            </seg>
            <seg n="026ff1e1">
              Det som är anmärkningsvärt när det gäller den rättegången, förutom
              brutaliteten i det som skedde, är att den tyska polisen och den
              tyska säkerhetspolisen länge betraktade de här morden – offren
              hade i de flesta fall turkisk bakgrund – som uppgörelser i den
              undre världen. Det var en turkisk maffia som man pratade om. En
              del tyska medier pratade till och med om de så kallade dönermorden,
              något som vittnar om en strukturell okänslighet för de mördade
              och den stigmatisering som en hel grupp fått utstå.
            </seg>
            <seg n="44129fa1">
              Men det var inte fråga om gangstrar som mördade varandra utan
              om butiksägare och industriarbetare som kallblodigt mördades av
              politiskt medvetna nazister.
            </seg>
            <seg n="88186aa6">
              Det har blivit mer och mer tydligt under den här processen att
              bristande uppmärksamhet, bristande intresse och bristande rutiner
              inom säkerhetsmyndigheter när det gäller den här specifika politiska
              miljön har bidragit till att de dödliga attackerna kunnat fortgå
              länge.
            </seg>
            <seg n="7423acc9">
              Det finns ett annat närliggande land: Norge. Det är nu drygt
              två och ett halvt år sedan en högerextrem terrorist, besjälad
              av en islamofobisk politisk världsbild, gick loss på det som han
              menade var symboler för den politiska korrektheten och knäfallet
              för mångkulturalismen. Han mördade 77 människor, varav många barn.
            </seg>
            <seg n="7aba1b63">
              Norge har brottats med det massmordet sedan dess. Men för mig
              som har följt debatterna på nära håll, med visst personligt intresse,
              är det tydligt att norsk säkerhetspolis då inte förmådde att se
              hela den hotbild som fanns från den här miljön före den 22 juli
              2011. Tyvärr har man kanske inte heller förmått att lägga om sina
              invanda sätt att bedöma risker för politiskt motiverat våld. Det
              handlar alltså om var man tittar och på vilket sätt.
            </seg>
            <seg n="93cf975c">
              Det här är två extrema fall i vår geografiska närhet. Men det
              finns fler oroväckande händelser och tendenser i närliggande länder
              som kan bidra till eftertanke. Jag tänker på Finland, Danmark
              och så vidare. Det är tydligt att man, trots att det för många
              finns en helt uppenbar och tydlig hotbild från politiska aktivister
              långt ut på högerkanten, tittar åt andra håll när man gör sina
              riskbedömningar.
            </seg>
            <seg n="e29d5188">
              Jag nämner inte det här för att liksom ursäkta att samma tendenser
              kan ses i Sverige, tvärtom. Det borde ha funnits saker att lära.
              Om det inte är tillräckligt med de politiska mord som nazister
              har utfört i Sverige de senaste årtiondena och om det inte är
              tillräckligt med det märkliga element av överraskning som verkar
              finnas hos polis och säkerhetspolis när grovt organiserat våld
              mot meningsmotståndare genomförs från nazistiskt håll borde man
              åtminstone se exemplen från andra länder och kunna notera att
              det är uppenbart att det krävs politisk vaksamhet för att inte
              missa det uppenbara hotet från högerextremt håll. Man kan inte
              bara lämna det till att polisiära processer liksom ska fixa det,
              utan det behövs en medvetenhet som kanske har saknats hittills.
            </seg>
            <seg n="b4a650ba">
              Resultatet av det, om den saknas, kan bli ödesdigert för enskilda
              människor och för det politiska demokratiska systemet.
            </seg>
            <seg n="ac48febe">
              Det är ju inte så – det är viktigt här – att det nazistiska våldet
              är excesser, överdrifter, i ett annars fredligt arbete för att
              förändra samhället i största allmänhet, utan våldet är oundvikligt
              för den nazistiska rörelsen. Det är en del av rörelsens modus
              vivendi, av dess livslust.
            </seg>
            <seg n="2f801425">
              Om man inte förmår att diskutera det i de termerna och om man
              bara vill diskutera detta i generella, närmast avpolitiserade,
              termer hamnar man i en extra prekär situation. Så är det för mig
              i alla fall, med den bakgrund som jag har och med de politiska
              åsikter som jag har. Det är ganska skrämmande. Jag tror att verkligheten
              pockar på större skärpa i justitieministerns och polisens analys
              och agerande.
            </seg>
          </u>
          <note n="516f64f2">
            I detta anförande instämde Lena Olsson (V).
          </note>
          <note type="speaker" n="1c23f86f">
            Anf. 74 LENA OLSSON (V):
          </note>
          <u who="lena_olsson_fc0610" xml:id="i-44b855026c7a1936-0" n="54bc596a">
            <seg n="2d4bc386">
              Herr talman! Jag instämmer i princip i allt som mina kamrater
              har sagt i den här debatten. Jag kommer från Dalarna. Det finns
              ett bekant fall från Ludvika för drygt två år sedan. En talare
              från vårt parti blev angripen inne på Folkets Hus.
            </seg>
            <seg n="1232796c">
              Med tanke på den historia som finns när det gäller nazistiska
              rörelser i Dalarna borde man ha god kunskap om detta inom polisen.
              Det här var i Ludvika, och där har detta traditionellt varit ett
              mer eller mindre naturligt inslag i många år. Det är bara beklagligt
              att polisen när den kommer in där inte beslagtar material som
              man skulle kunna ha använt i sin bevisning.
            </seg>
            <seg n="c608ad30">
              Det nazistiska våldet har trappats upp väldigt mycket. Sverigedemokraterna
              sitter i dag i riksdagen. De kom in 2010 och har plöjt upp en
              fåra för andra med extrema åsikter. Vi har väldigt många gånger
              fått höra saker från den här talarstolen som vi inte har hört
              förut. Det legitimerar vad som sägs vid fikarasterna och var det
              än är. Det är mer legitimt att ge sig på människor av andra nationaliteter.
            </seg>
            <seg n="5a01de4c">
              Jag är rädd och blir väldigt orolig inför valrörelsen. Nu är
              det Säpos uppgift att bevaka rikets säkerhet. Men där ingår även
              riksdagsledamöter. Vi ska ut och debattera på gator och torg.
              Det är många som är bekymrade över det våld som vi har sett den
              senaste tiden.
            </seg>
            <seg n="735c6333">
              Det finns domar bakåt från 1996 och 1998 där man verkligen prioriterade
              hatbrott på ett helt annat sätt. Efter den 11 september 2001 blev
              det en annan prioritering. Det kan man i och för sig förstå. Men
              i samband med Salemdemonstrationerna utmynnade det i att polisens
              användning av hatbrottslagarna mer eller mindre upphörde, och
              man fick marschera på kristallnatten.
            </seg>
            <seg n="e0a57f4b">
              Polisen har själv inspekterat hur polismyndigheterna har handskats
              med hatbrott. Jag kan ta upp det vid ett senare tillfälle. Där
              finns polismyndigheter som har prioriterat hatbrott och hur man
              jobbar mot det. Det finns också polismyndigheter som inte har
              prioriterat hatbrott.
            </seg>
            <seg n="aae9da2d">
              Jag har tillsammans med Christina Höj Larsen även skrivit en
              artikel. Jag undrar om ministern har något intresse av ett förslag
              som vi har lagt fram där om en granskning av hur polisen i sin
              helhet hanterar hatbrott som sedan ska resultera i ett förslag.
            </seg>
          </u>
          <note type="speaker" n="0f497d84">
            Anf. 75 Justitieminister BEATRICE ASK (M):
          </note>
          <u who="beatrice_ask_87c4df" xml:id="i-f64ff501f51486af-39" n="32a72a4c">
            <seg n="0e749602">
              Herr talman! Det är viktigt att hatbrotten hanteras på ett bra
              sätt, och det är spännande med förslag. Dock gav regeringen ett
              uppdrag till Rikspolisstyrelsen ganska nyligen. Det var ett särskilt
              uppdrag för polisen att vidta åtgärder för att bättre upptäcka
              och utreda just hatbrott.
            </seg>
            <seg n="a19b263d">
              Det är ett ganska brett uppdrag. Det går att läsa direktiven
              på nätet. Det är väldigt viktigt. Det finns i det sammanhanget
              också ett uppdrag till Brå att bättre följa upp hur det ser ut
              över landet. Det är väldigt viktigt att syna den delen.
            </seg>
            <seg n="a54e6eb6">
              Låt mig gå tillbaka till huvudfåran i den interpellation som
              har ställts. Många vittnar om oron för nazister som vädrar morgonluft
              och olika typer av extremister som agerar och på det sättet utgör
              ett hot inte minst mot enskilda.
            </seg>
            <seg n="b7318cf2">
              Den bedömning vi gör är att man inte har en sådan kraft mot samhället
              som sådant. Däremot har extrema grupper absolut förutsättningar
              och en vilja att både hota och vara allvarliga visavi enskilda
              människor och organisationer.
            </seg>
            <seg n="d36b5093">
              Vi ser en ökande aktivitet. Utöver en del av de exempel som tagits
              upp här har jag fått flera exempel. Nu börjar de som arbetar ute
              på skolorna med information inför valen att känna att det är en
              väldigt höjd temperatur med allt vad det innebär.
            </seg>
            <seg n="74ccaef3">
              Det som bekymrar mig lite grann som är lite traditionell är att
              risken är att rektorerna får för sig att det inte ska vara någon
              politisk information över huvud taget eftersom det är stökigt.
              Det är fel slutsats.
            </seg>
            <seg n="a28eb9ae">
              Vi vill att unga människor ska möta politiska idéer och känna
              den frimodighet som vi har i ett fritt och öppet samhälle. Det
              är ett fundament i demokratin. Det gäller alla. Oavsett vilken
              typ av extremistisk rörelse det handlar om måste man vara vaksam.
            </seg>
            <seg n="ad7d7a44">
              Vi har inför valet en särskild ordning för att arbeta med säkerheten
              i dessa frågor. Vi har erfarenheter av att extremistmiljöerna
              mobiliserar och planerar långt i förväg mobilisering inför valrörelser.
              Därför har också Rikspolisstyrelsen beslutat om att detta är en
              särskild nationell angelägenhet och har gått upp i nivå när det
              gäller att planera och förbereda hur man ska agera mot den typ
              av aktiviteter som kan förekomma. Det är väldigt ansvarsfullt
              att man klarar det.
            </seg>
            <seg n="6297ad27">
              Det innebär också att vi följer det väldigt noga med olika lägesbilder
              och allt vad det nu kan vara. Vi har också från Justitiedepartementet
              haft samtal med samtliga partier om de åtgärder som vidtas och
              inte och vad man förbereder för att man ska ha en bra organisation.
              Jag vill nog säga att svensk polis är väl rustad.
            </seg>
            <seg n="888d75d5">
              Vi kommer då till den andra delen som interpellanten tog upp:
              Finns det en normalisering här? Hur kan man släppa fram en nazistdemonstration
              på Helsingforss gator? Det är inte en gång det har hänt, utan
              det har hänt flera gånger. Jag skulle själv kunna ge några exempel.
            </seg>
            <seg n="4388b133">
              Alla har rätt att demonstrera. Polisen ska inte och får inte
              i förhand censurera demonstrationer. I vissa undantagsfall kan
              man vägra tillstånd. Då ska det handla om att man riskerar svår
              oordning eller att det blir någon annan palaver. Det gör att polisen
              oftast ger tillstånd och försöker att hålla grupperingar vid sidan
              för att försvara det som är grunden i en demokrati. Det är det
              absolut bästa om vi kan klara det. Trollen är som allra minst
              farliga när de synas i ljuset, så de ska ut.
            </seg>
            <seg n="06a7c9db">
              Däremot får man inte vara naiv när det gäller vilka åtgärder
              och aktiviteter de kan vidta. Därför är det viktigt att man kan
              avlägsna personer som stör ordningen och att man har den kraft
              som är nödvändig. Jag får återkomma till detta.
            </seg>
          </u>
          <note type="speaker" n="94380274">
            Anf. 76 CHRISTINA HÖJ LARSEN (V):
          </note>
          <u who="christina_hoj_larsen_ac4135" xml:id="i-bc6667f8051478fc-0" n="7e18ee28">
            <seg n="b111229d">
              Herr talman! Jag är väldigt glad att Beatrice Ask tog upp den
              andra delen av min fråga som rör, som jag ser det, den normalisering
              av det nazistiska uppträdandet på gator och torg.
            </seg>
            <seg n="7761fec4">
              I Sverige är det ett allvarligt brott att sprida uttryck för
              nazism och nazistisk ideologi. Vi ser att grunden för nazism är
              en rasideologi. Det var därför riksdagen 1988 beslutade att skärpa
              synen på brottet hets mot folkgrupp så att det skulle bli omöjligt
              för rasistiska organisationer att verka.
            </seg>
            <seg n="c0f9f752">
              Det betyder att utanför den privata sfären ska det vara brottsligt
              att sprida yttranden som uttrycker hot och missaktning mot folkgrupp
              på grund av ras eller dylikt. Om man då tillåter en marsch genom
              Helsingfors, en nazistisk demonstration, som syftar till att gå
              till grekiska ambassaden och fira grekiska nazister på kristallnatten
              är detta en symbolik som är så tydlig. Dessutom har man dessa
              sköldar med symboler som användes av samma nazister som utförde
              pogromen 1938.
            </seg>
            <seg n="548baa79">
              Precis som Ali Esbati sade i anförandet måste vi vara medvetna
              om att våld inte är en liten handling som sker vid sidan av den
              nazistiska ideologin. Den är kärnan, den är en motor som driver
              hela beteendet. Den har tre syften.
            </seg>
            <seg n="1bbfc76f">
              Det första är att skrämma bort dem man ser som motståndare. Det
              är i princip alla människor som inte tänker likadant som nazister.
            </seg>
            <seg n="67c874a5">
              Det andra är att skrämma bort det breda folkliga motståndet.
              Det har i Sverige utgjort kärnan för antirasismen och är något
              vi ska vara väldigt stolta över. Det vill man splittra.
            </seg>
            <seg n="dc68ac7d">
              Det tredje är att försöka utmåla motståndarna som lika bra kålsupare
              genom att skapa slagsmål.
            </seg>
            <seg n="f2b03410">
              När vi vet detta om den nazistiska ideologin, och när vi har
              lärt oss det av historien, måste vi också dra speciella slutsatser
              som inte bara kan sammanklumpas till våldsbejakande extremism
              i allmänhet. Vi kan inte avpolitisera diskussionen, för detta
              är en djupt ideologisk diskussion som till och med är förankrad
              i riksdagens beslut från 1988 om att skärpa synen på brottet hets
              mot folkgrupp. Det är grundläggande värderingar som vi måste slå
              vakt om.
            </seg>
            <seg n="04097681">
              Därför tycker inte jag att detta räcker som svar. Självfallet
              har alla människor rätt att uttrycka sina åsikter och så vidare.
              Men just i det här fallet har riksdagen sagt att det finns en
              gräns, och den gränsen går just vid hets mot folkgrupp. Den har
              man vida överskridit.
            </seg>
          </u>
          <note type="speaker" n="8ca2e687">
            Anf. 77 JACOB JOHNSON (V):
          </note>
          <u who="jacob_johnson_31d6eb" xml:id="i-e661b9f289710dad-1" n="bb2dd8b0">
            <seg n="d28a338e">
              Herr talman! Jag vill bara upprepa min fråga till justitieministern
              om polisens agerande i till exempel Uppsalafallet. Beatrice Ask
              kanske inte kan kommentera det, men jag tycker att det finns flera
              exempel där polisen inte verkar ta de här fallen på allvar. Det
              är ett bristande och oprofessionellt agerande.
            </seg>
            <seg n="00ef5142">
              Är inte justitieministern bekymrad över detta? Och vad kommer
              justitieministern att göra för att polisen verkligen kommer att
              agera professionellt, tar till vara de utredningsmöjligheter som
              finns och så vidare? Det får inte vara som nazisterna säger: Vi
              kommer alltid undan.
            </seg>
          </u>
          <note type="speaker" n="7f960ccc">
            Anf. 78 ALI ESBATI (V):
          </note>
          <u who="unknown" xml:id="i-f64ff501f51486af-40" n="8494d646">
            <seg n="61d12e09">
              Herr talman! Justitieministern valde att inte alls beröra de
              internationella samband och liknelser som jag försökte göra. Det
              var inte bara utifrån något slags allmän reflexion som jag tog
              upp detta, utan jag menar att det finns en mycket oroväckande
              politisk strömning som det är viktigt att det finns en vaksamhet
              för i den politiska ledningen i Sverige. Det finns också konkreta
              samarbetsforum för de här grupperingarna. I den mordrättegång
              i Tyskland som jag talade om kan man se att olika kontakter nämns
              som man har haft med olika läger där man skulle träna sig och
              bygga en folklig fasad. Det fanns kontakter med svenska nazister,
              exempelvis.
            </seg>
            <seg n="9533e3a5">
              Vi vet att Expo för några år sedan uppmärksammade att det i Finland
              har funnits våldsamma nazistiska organisationer som har haft kontakt
              med den svenska naziströrelsen. Det intressanta är för övrigt
              att när man presenterade rapporten i en finsk stad blev mötet,
              ironiskt nog, angripet av nazister med knivar och flaskor. Det
              är inte svårt att förstå att en sådan händelse har viss påverkan
              på tonläget i den politiska debatten om nämnda politiska inriktning.
            </seg>
            <seg n="0f8b3bf7">
              Det finns fler exempel, och det finns gång på gång en känsla
              som är ganska stark hos människor som drabbas av detta våld: Detta
              tas inte på ordentligt allvar av polisen och av säkerhetspolisen.
              Jag menar att justitieministern har ett politiskt ansvar för den
              upplevelsen som inte är ogrundad. Det ansvaret borde åtminstone
              kommenteras i en sådan här debatt.
            </seg>
          </u>
          <note type="speaker" n="4f13083f">
            Anf. 79 LENA OLSSON (V):
          </note>
          <u who="lena_olsson_fc0610" xml:id="i-44b855026c7a1936-1" n="54bc596a">
            <seg n="f812347c">
              Herr talman! Jag skulle liksom de andra debattörerna vilja höra
              en åsikt från ministern om vad man politiskt mer kan göra. Det
              är bara att konstatera att det har skett en förskjutning i det
              här fallet. Det kan man också se i Expos rapport. Det är skrämmande
              att Svenskarnas parti ska ställa upp i 30 kommuner i Sverige.
              Har vi inte lärt oss någonting i det här landet av historien?
            </seg>
            <seg n="fcf8353f">
              Den före detta polisintendenten Erik Rönnegård skriver: Svenska
              motståndsrörelsen fick polisens tillstånd att demonstrera på kristallnattsdagen
              i november förra året. De kan inte ha trott sina ögon. Med polisens
              beskydd fick de marschera från Karlaplan till den grekiska ambassaden
              för att hylla nazistpartiet Gyllene gryning. Demonstrationen genomfördes
              på 75-årsdagen av kristallnatten, som var inledningen till Förintelsen.
              Här bär man nazistsymboler med livets träd på sina sköldar.
            </seg>
            <seg n="e90262f1">
              Högsta domstolen avkunnade en viktig dom 1996. En man i Visby
              dömdes då för hets mot folkgrupp efter att ha burit märken med
              anknytning till nazismen. Här har det blivit en förslappning.
              Vilka symboler får man bära? Det hade man glasklart för sig tidigare.
              Det har blivit mycket slappare. Jag tror att man politiskt måste
              ta tag i det här också när det gäller Säpo och den rapport som
              de har skrivit. Det är de autonoma som är den stora faran. Men
              för många individer är det de nazistiska som är det.
            </seg>
            <seg n="5c5fef5e">
              Har ministern tänkt ge något uppdrag till Säpo efter det som
              har hänt?
            </seg>
          </u>
          <note type="speaker" n="4a901e21">
            Anf. 80 Justitieminister BEATRICE ASK (M):
          </note>
          <u who="beatrice_ask_87c4df" xml:id="i-f64ff501f51486af-41" n="32a72a4c">
            <seg n="417e5db4">
              Herr talman! Jag ska inte utöva ministerstyre och uttala mig
              om hur Helsingforsspolisen har hanterat tillståndsärenden. Däremot
              kan jag säga att jag är allmänt bekymrad över den historielöshet
              som breder ut sig. Extremistiska grupper av olika slag arbetar
              mycket med symboler och symbolhandlingar. Det har mycket större
              betydelse. Också för dem som hotas av dessa grupperingar betyder
              symboliken mycket, och det måste man förstå.
            </seg>
            <seg n="e51d38c5">
              Kunskapsuppbyggnad har varit och är en viktig del i regeringens
              arbete när det gäller att bekämpa våldsbejakande extremism. Jag
              inledde mitt svar med att peka på detta, och jag ska inte ta upp
              tid med att gå igenom de olika rapporter som har tagits fram.
              De har syftat till att belysa hur det ser ut och varför för att
              öka kunskapen både hos våra myndigheter och hos medierna och allmänheten
              om vad det är för grupperingar som agerar och som finns runt om
              oss. De utgör ett hot mot enskilda, och de begår handlingar som
              är oacceptabla.
            </seg>
            <seg n="85ccbe66">
              Jag ska inte heller sätta betyg på polisens agerande i olika
              ärenden. Det vore naturligtvis fel. Men anmälningar ska tas på
              allvar, och utredningar ska genomföras med all den professionalism
              som vi kräver av polisen. Jag vill påpeka att det mellan varven
              såklart kan vara besvärligt när det är stora folksamlingar och
              olika aktiviteter. Men vi har flera pågående ärenden som är resultatet
              av ett ganska intensivt och professionellt utredningsarbete där
              man har jobbat med bilder, vittnesförhör och mycket annat för
              att få en kunskapsgrund. På så sätt kan man driva ärenden och
              i bästa fall få till stånd en lagföring av individer som har agerat
              på ett odemokratiskt sätt och begått brott, helt enkelt.
            </seg>
            <seg n="3204320f">
              Den som stör ordningen kan alltid avlägsnas. Men den som bär
              symboler som hetsar mot en folkgrupp kan gripas. Den som begår
              brott i de här sammanhangen begår också brott som vi ska bekämpa
              och agera mot. Det är viktigt att se dessa olika delar och att
              arbeta med det.
            </seg>
            <seg n="72d3f86a">
              Jag menar att den planering och den organisation som polisen
              nu har inför valåret innebär att man har tagit ett fast nationellt
              grepp och att de olika nivåerna inom svensk polis har ett tydligt
              ansvar för att säkerställa att yttrandefriheten och alla de andra
              friheterna värnas och att demokratin kan få det utrymme som behövs
              för att det ska fungera.
            </seg>
            <seg n="4443f37e">
              Särskilt vaksam måste man vara på nazisterna och på andra extrema
              grupper. De autonoma ska vi inte glömma, även om man i olika sammanhang
              kan diskutera att man är mer bekymrad över det ena än det andra.
              Det varierar faktiskt lite grann över landet, och det varierar
              med situationen.
            </seg>
            <seg n="97268f7c">
              Det spelar dock ingen roll; i en demokrati är det aldrig acceptabelt
              att våld används eller att människor som utövar sina demokratiska
              rättigheter känner sig hotade. Jag blir väldigt ledsen och upprörd
              när jag hör att människor som har blivit utsatta för detta upplever,
              eller kanske rent av får bekräftat, att ingen bryr sig. Så får
              det naturligtvis inte vara, och det är något polisen hela tiden
              måste jobba med. Jag har särskilt nämnt hatbrotten och att vi
              har tagit initiativ för att få mer kraft i arbetet visavi dem.
            </seg>
            <seg n="8ab21f41">
              Hur är det då med ministerns ansvar? Ali Esbati tog upp det.
              Ansvaret är naturligtvis väldigt stort. Jag är oerhört engagerad
              i att försöka säkerställa att valrörelsen kan bedrivas på ett
              anständigt sätt, att alla grupper kan komma till tals och att
              vi håller på de spelregler som ska gälla i ett land. Särskilt
              viktigt tycker jag att det är inför EU-valet eftersom vi ser att
              det på olika håll i Europa finns brister i det avseendet och extrema
              grupper som agerar.
            </seg>
          </u>
          <note type="speaker" n="11a59050">
            Anf. 81 CHRISTINA HÖJ LARSEN (V):
          </note>
          <u who="christina_hoj_larsen_ac4135" xml:id="i-bc6667f8051478fc-1" n="7e18ee28">
            <seg n="5faa3ab2">
              Herr talman! Jag välkomnar de nya direktiven till polisen för
              att förbättra arbetet mot hatbrott. Det är nämligen tydligt att
              det arbetet behöver förbättras, inte bara vad gäller insamlande
              av bevisning utan också vad gäller att se till att alla led fungerar
              så att vi kan få fler åtal som leder till fällande dom.
            </seg>
            <seg n="cd9d9505">
              Som Lena Olsson sade har Vänsterpartiet föreslagit en oberoende
              granskning som motsvarar den som justitieutskottet har beslutat
              om när det gäller våldtäktsdomar. Vi hoppas dock att även det
              här förslaget från regeringen kommer att få de konsekvenser vi
              önskar. Annars finns vi redo med vårt förslag.
            </seg>
            <seg n="af53eba4">
              Jag måste säga att vi behöver ett ännu tydligare politiskt budskap
              till vartenda barn som kommer till en skola som är överklottrad
              med hakkors. Det är ett budskap till dessa barn som är tydligt,
              och ingen ska behöva uppleva det. Den politiska tydligheten måste
              handla om att vi förstår vad det historiskt betyder – att vi känner
              det, förstår det och är beredda att politiskt fördöma det. Det
              handlar om att tala om just nazismen och inte bara klumpa ihop
              allt i kategorin våldsbejakande extremism. Vi måste kunna prata
              om de olika sakerna var för sig och vara tydligt politiska, tillsammans
              och helt oberoende av övrig partitillhörighet – med ett undantag.
            </seg>
            <seg n="c7a56473">
              Det jag särskilt efterfrågar är alltså den politiska medvetenheten
              om att det här inte är vilket våld som helst och att de åtgärder
              vi måste genomföra måste ha den historiska förankringen. Vi kan
              inte bekämpa alla typer av våldsbejakande extremism på samma sätt.
              Jag förväntar mig åtgärder som är olika.
            </seg>
          </u>
          <note type="speaker" n="cb28b27f">
            Anf. 82 Justitieminister BEATRICE ASK (M):
          </note>
          <u who="beatrice_ask_87c4df" xml:id="i-f64ff501f51486af-42" n="32a72a4c">
            <seg n="b3cfeada">
              Herr talman! Vi hade behövt hela kvällen för att diskutera de
              här frågorna, eftersom de är viktiga.
            </seg>
            <seg n="af889036">
              Låt mig bara säga att frågan om hets mot folkgrupp också ingår
              i det uppdrag om hatbrott vi har gett till Rikspolisstyrelsen.
              Det finns alltså med i den delen. Det är naturligtvis oerhört
              viktigt att säkerställa att man utvecklar sitt arbete också mot
              detta, som faktiskt är brottsligt.
            </seg>
            <seg n="cd6fe951">
              Det handlar även om att fundera igenom – det kanske låter vagt
              formulerat, men man ska gå igenom – när den punkt inträffar då
              man faktiskt måste agera därför att någon bryter mot principen.
              Hur gör man avgränsningarna? Där tror jag att polisen kan förfina
              sina förmågor, och förhoppningsvis ska ett sådant uppdrag kunna
              leda till förbättringar i den delen.
            </seg>
            <seg n="29f1de01">
              När det gäller det interpellanten tar upp här på slutet, nämligen
              budskapet till barnen, måste samhället när människor utsätts för
              den typen av nazistiska attacker – till exempel symboler – visa
              vad det står för och kunna ta diskussionen. Jag tycker att det
              är helt rätt.
            </seg>
            <seg n="dd24fcec">
              Jag tror att det var Liberala ungdomsförbundet som kärleksbombade
              Vasa Real dagen efter nazistattacken, och i samband med att nazistsymboler
              hade klottrats på moskén på Södermalm var andra där dagen efter
              och satte ut blommor. Det kan verka lite märkligt i sak, men jag
              tror att det är oerhört viktigt att visa att det finns motkrafter.
              Jag tror också att det är viktigt visavi unga människor, inte
              minst barn och ungdomar som går i skolan, att man inte bara förklarar
              ondskan utan också pekar på alternativen.
            </seg>
            <seg n="98b70a2e">
              Det var därför jag sade att jag inte vill ha som en konsekvens
              av de störningar vi ser att man återigen börjar säga: Vi ska inte
              ha skolpresentationer här; vi ska inte ha politisk agitation.
              Det är inte lösningen. Vi måste ta debatten med de odemokratiska
              krafterna. Vi måste ta debatten, och vi måste vinna den. Det finns
              ingen annan utväg. Det finns inga möjligheter att stoppa detta
              annat än genom att vara väldigt tydlig. Där har vi alla ett ansvar,
              och den här diskussionen är naturligtvis ett steg på vägen dit.
            </seg>
          </u>
          <note n="4679da86">
            Överläggningen var härmed avslutad.
          </note>
          <note n="385540a4">
            15 § Svar på interpellation 2013/14:362 om mål och stöd för ekologisk
            produktion och offentlig konsumtion
          </note>
          <note type="speaker" n="ce690adf">
            Anf. 83 Landsbygdsminister ESKIL ERLANDSSON (C):
          </note>
          <u who="eskil_erlandsson_ac1f68" xml:id="i-f64ff501f51486af-43" n="8f048eee">
            <seg n="0cbb6523">
              Herr talman! Jens Holm har frågat mig om Sverige i dag har några
              målsättningar för ekologisk odling och konsumtion av ekologiska
              livsmedel i offentlig sektor och, om så är fallet, vilka dessa
              mål är. Vidare har Jens Holm frågat mig om jag avser att vidta
              några åtgärder för att främja ekologisk odling och konsumtion
              i offentlig sektor.
            </seg>
            <seg n="762cf5f2">
              Låt mig allra först säga att jag delar Jens Holms syn att satsningar
              på ekologisk produktion och konsumtion är av betydelse, bland
              annat för uppfyllandet av flera av riksdagens miljökvalitetsmål.
              Det är därför regeringen inom ramen för landsbygdsprogrammet har
              gett stöd om ca 4 miljarder kronor till ekologisk produktion under
              programperioden 2007–2013.
            </seg>
            <seg n="9dc99695">
              En ökning av den ekologiska odlingen har under de senaste åren
              skett kontinuerligt, och inom några regioner i Sverige har målet
              i landsbygdsprogrammet om 20 procent ekologiskt av den odlade
              arealen redan nåtts. Likaså har den ekologiska livsmedelsförsäljningen
              ökat med totalt 1,3 miljarder kronor till 11,6 miljarder kronor
              2013. Det är en ökning med 13 procent jämfört med 2012. Av alla
              sålda livsmedel 2013 var 4,3 procent ekologiska. Den ekologiska
              livsmedelsförsäljningen har fortsatt att utvecklas positivt inom
              offentlig marknad. Här har försäljningen ökat med 18 procent under
              2013.
            </seg>
            <seg n="f238a92a">
              För att främja ekologisk produktion sker insatser inom flera
              områden som omfattar hela livsmedelskedjan. Förutom landsbygdsprogrammet
              har den svenska regeringen under 2013 även satsat medel på bland
              annat marknadsfrämjande åtgärder, försöks- och utvecklingsverksamhet
              samt forskning. Regeringens satsningar har bidragit till att stärka
              marknaden för ekologiska produkter.
            </seg>
            <seg n="b36d74f3">
              När det gäller frågan om regeringens tidigare procentmål finns
              det som jag tidigare nämnde ett mål i landsbygdsprogrammet för
              ekologisk produktion om 20 procent av den odlade arealen 2007–2013.
              Under 2014 har regeringen valt att förlänga miljöersättningen
              för ekologisk produktion, och därmed finns 20-procentsmålet kvar.
            </seg>
            <seg n="00fe4b55">
              Vad gäller målen för konsumtion av ekologiska livsmedel i offentlig
              sektor har regeringen valt att inte sätta upp nya procentmål efter
              2010. Regeringen anser inte att det är statens roll utan upp till
              varje kommun och landsting att själva välja att sätta upp sådana
              mål eller att inte göra det. Många kommuner har i dag valt att
              sätta upp egna och ibland mycket högre mål än 25 procent.
            </seg>
            <seg n="99f5e56f">
              Mot bakgrund av de insatser för att främja den ekologiska marknaden
              som finns i dag avser jag inte att vidta några ytterligare åtgärder.
            </seg>
          </u>
          <note type="speaker" n="1cc791f2">
            Anf. 84 JENS HOLM (V):
          </note>
          <u who="jens_holm_9bd66a" xml:id="i-6d9f7eceea274d19-5" n="3264447b">
            <seg n="c69ff1ff">
              Herr talman! Fram till 2010 hade Sverige två tydliga mål för
              ekologiska livsmedel. Det ena var att 20 procent av jordbruksarealen
              skulle vara certifierat ekologisk, och det andra var att 25 procent
              av maten i offentlig sektor skulle vara ekologisk. De två målen
              skulle uppnås till 2010. När vi nådde 2010 kunde inget av målen
              uppnås. Vad gör regeringen då? Gasar man på lite extra för att
              verkligen uppnå målen? Passar man på att anta nya mål till 2020
              som är ambitiösare än de här målen? Uttalar man klart och tydligt
              att ekologiska livsmedel är viktiga och något som man vill prioritera
              därför att det bidrar till att vi uppnår en mängd miljömål som
              vi inte uppnår med nuvarande politik? Nej, inget av det gjorde
              regeringen.
            </seg>
            <seg n="5f593a59">
              Nu har landsbygdsminister Eskil Erlandsson lämnat besked om att
              vi har ett mål för ekologisk odling. Det är väl bra att det finns
              ett sådant mål, men jag måste säga att regeringen inte har varit
              särskilt duktig på att kommunicera ut det målet. När man pratar
              med folk vet de inte ifall Sverige har något mål för ekologisk
              odling över huvud taget.
            </seg>
            <seg n="02624cc1">
              Det märkliga med målet är dock att det är samma mål som vi hade
              till 2010, nämligen att 20 procent av jordbruksarealen ska vara
              ekologisk. Men nu har regeringen ändrat så att man ska ha ända
              till 2020 på sig att nå det målet. Det är att backa in i mål,
              minst sagt.
            </seg>
            <seg n="0745ad48">
              Jag vill understryka att ekologiska livsmedel är viktiga, inte
              minst för att människor gärna vill äta mer ekologiskt. Då slipper
              man gift i maten, och man slipper de flesta tillsatser och så
              vidare. Men ekologiska livsmedel är också viktiga för att uppnå
              flera av de 16 miljökvalitetsmål som vi har antagit i landet.
              Det kan, för att ta några exempel, handla om målen Giftfri miljö,
              Ingen övergödning, Grundvatten av god kvalitet eller Ett rikt
              odlingslandskap. Inget av miljömålen som jag just räknade upp
              kommer att uppnås med nuvarande politik. Därför borde det vara
              självklart att vi har skarpa mål för ekologiska livsmedel.
            </seg>
            <seg n="ec8bda9c">
              Eskil Erlandsson vill inte ens ha något mål för konsumtion av
              ekologiska livsmedel i offentlig sektor. Det är att sända en osäkerhetssignal
              rätt ut till branschen, till alla våra lantbrukare, till våra
              konsumenter och inte minst till våra kommunpolitiker, landstingspolitiker
              och tjänstemän i offentlig sektor: Den här regeringen bryr sig
              inte om ifall ni köper in mer ekologisk mat till skolan, till
              äldreboendet eller till förskolan.
            </seg>
            <seg n="589a6175">
              Det är fel att regeringen lämnar offentlig sektor vind för våg
              på det viset. Om man inte har några tydliga mål är det, som bekant,
              ganska svårt att veta vart man ska ta sig över huvud taget.
            </seg>
            <seg n="25aa0360">
              Vi kan titta på Danmark. I Danmark konsumerar man dubbelt så
              mycket ekologiska livsmedel som vi gör i Sverige. I Danmark har
              man tydliga mål både för ekologisk produktion och för konsumtion
              av ekologiska livsmedel i offentlig sektor. Inte för inte exporterar
              Danmark också mycket ekologiska livsmedel, inte minst till Sverige.
              Hälften av allt ekologiskt som vi äter i Sverige är importerad
              mat. Vilken gigantisk förlorad affärsmöjlighet det är för svenska
              lantbrukare och för hela branschen! Jag håller regeringen delvis
              ansvarig för det och för att man inte sätter upp tydliga mål för
              ekologisk produktion och för konsumtion i offentlig sektor.
            </seg>
          </u>
          <note type="speaker" n="6fdad9ca">
            Anf. 85 STAFFAN DANIELSSON (C):
          </note>
          <u who="staffan_danielsson_9b55cc" xml:id="i-30a617831843f961-0" n="bb3bee0d">
            <seg n="557673dc">
              Herr talman! Sverige har världens mest miljö- och djuromsorgsvänliga
              jordbruk. Kor och grisar har det bättre här än på andra håll i
              världen, och användningen av mineralgödsel sker så resurshushållande
              som möjligt. Tyvärr backar mjölk- och köttproduktionen, och importmaten
              från länder med i Sverige olagliga produktionsmetoder står nu
              för över hälften av konsumtionen i landet. Livsmedelsindustrin
              är dock fortfarande Sveriges fjärde största industrigren med över
              50 000 sysselsatta.
            </seg>
            <seg n="90237478">
              Den negativa trenden måste brytas, och Centerpartiet och landsbygdsministern
              har drivit på inom Alliansen med en rad goda initiativ – skattesänkningar,
              regelförenklingar och satsningen på Matlandet Sverige med mycket
              mer. Det behövs dock ytterligare insatser framöver.
            </seg>
            <seg n="5f427f0e">
              Jens Holm talar nu väl om svenskt lantbruk, eller framför allt
              talar han väl om ekologiskt lantbruk över hela världen. Men Vänsterpartiets
              recept för det svenska lantbruket är tunga skattehöjningar på
              växtnäring, transporter och arbete, vilket leder helt snett. Vänsterpartiet
              vill också sätta upp enorma politiska produktionsmål för just
              ekomat från hela världen.
            </seg>
            <seg n="9986a3a2">
              Jag har all respekt för det ekologiska konceptet. Det är ett
              radikalt miljöalternativ som i dag har 4–5 procent av den svenska
              matmarknaden. Det är en nivå i världstäten. Sverige ligger i täten.
              De svenska ekostöden är generösa och ligger också i täten. Och
              det finns fortsatta utvecklingsmöjligheter till kanske 6–7 procent
              eller 10 procent av den svenska matmarknaden inom överblickbar
              tid.
            </seg>
            <seg n="c7f1a812">
              Vänsterpartiet vill nu att riksdagen ska bestämma politiskt,
              planmässigt, att 50 procent av åkermarken ska brukas ekologiskt
              och att 50 procent av vad kommunerna upphandlar av mat ska vara
              ekologiskt producerat, från Sverige eller andra länder. Denna
              närmast sovjetiska planläggning skulle vara att spela rysk roulett
              med det svenska jordbruket. Produktionen skulle sjunka väsentligt,
              30–40 procent, och ekomaten är 30–60 procent dyrare. Tyvärr skulle
              barnfamiljer, låginkomsttagare, pensionärer och många andra i
              stället köpa importmat från länder med i Sverige olagliga produktionsmetoder,
              vilket vi redan ser. Importmaten skulle kanske öka till över 80–90
              procent, och den svenska livsmedelsindustrin skulle säcka ihop,
              vilket livsmedelsfacket varnar för om Sverige ensidigt fokuserar
              på att allt ska bli ekologiskt – all respekt för att det är en
              viktig del.
            </seg>
            <seg n="899be649">
              Det får inte finnas på kartan att satsa enbart på nischproduktion
              för dem som har råd samtidigt som importmaten blir helt dominerande,
              livsmedelsindustrin sjunker tillbaka, kretsloppen bryts genom
              importen, den biologiska mångfalden försämras och landsbygdens
              livsnerv klipps av. Det vore också ett svek mot de två tre miljarder
              ofödda människor här på jorden vars överlevnad är beroende av
              att livsmedelsproduktionen fördubblas inom det kommande halvseklet.
            </seg>
            <seg n="3c7dcba2">
              Avgörande för att vända utvecklingen är att världens renaste,
              miljövänliga jordbruk – det svenska – ökar sin konkurrenskraft
              gentemot lågprisimporten från utlandet. Jag har stor respekt för
              det vanliga svenska jordbruket, liksom för ekojordbruket. Hur
              ser Jens Holm på världens mest miljö- och djuromsorgsvänliga jordbruk
              – det svenska? Delar han Naturskyddsföreningens ordförandes föraktfulla
              svartmålning av detta som ett förkastligt giftjordbruk, eller
              har han respekt för de insatser som görs av 95 procent av de svenska
              bönderna?
            </seg>
            <seg n="0adf4a1b">
              Centerpartiets mål är ett livskraftigt jordbruk som med gemensamma
              krafter bakom sig kan öka produktionen och skapa tiotusentals
              nya jobb. Det är de visionerna Sverige behöver i dag, och jag
              välkomnar en framåtsyftande dialog med inriktningen att basen
              i det svenska jordbruket är världens främsta miljö- och djuromsorgsvänliga
              produktion. Vi har ett radikalt koncept, eko, som finns och som
              växer till. Men man måste respektera varandra. Jag respekterar
              båda. Respekterar Jens Holm dessa båda koncept?
            </seg>
          </u>
          <note type="speaker" n="0ee9c0e1">
            Anf. 86 KEW NORDQVIST (MP):
          </note>
          <u who="kew_nordqvist_51f97a" xml:id="i-4287002845da6447-0" n="19be8308">
            <seg n="d35ca54c">
              Herr talman! Jag noterar att regeringen förlänger miljöersättningen
              för ekologisk produktion. Föga förvånande tycker vi att det är
              bra. Vi noterar också att konsumtionen av ekologiska livsmedel
              ökar, och det är glädjande. Däremot har vi en farhåga om att produktion
              och konsumtion inte går i takt. Det kan i sin tur öka importen.
            </seg>
            <seg n="ed3028df">
              Om vi ska öka den inhemska livsmedelsproduktionen, vilket vi
              i Miljöpartiet tycker att vi ska, är det här besvärande. En besvärande
              faktor är när regeringen överför Miljöstyrningsrådet till Konkurrensverket.
              Det ser vi som ett steg i fel riktning. Miljöstyrningsrådet ska
              underlätta för kommuner att handla rätt. Vi tycker att regeringen
              skickar ut helt fel signal. Man behöver inte försvåra.
            </seg>
            <seg n="769d8bc3">
              Miljöpartiet har som mål att ekologisk produktion ska vara 30
              procent av jordbruksarealen fram till 2020, och för den ekologiska
              konsumtionen är vårt mål 40 procent av den offentliga livsmedelskonsumtionen.
            </seg>
            <seg n="240dea21">
              Vår vision är som bekant att allt svenskt jordbruk ska vara ekologiskt.
              Jag undrar vilken vision ministern har?
            </seg>
          </u>
          <note type="speaker" n="5ebc1df6">
            Anf. 87 Landsbygdsminister ESKIL ERLANDSSON (C):
          </note>
          <u who="eskil_erlandsson_ac1f68" xml:id="i-f64ff501f51486af-44" n="8f048eee">
            <seg n="27e8aba5">
              Herr talman! Utgångspunkten för regeringen är att vi ska ha en
              miljömässigt hållbar jordbruks- och livsmedelsproduktion i vårt
              land. I det sammanhanget är den ekologiska produktionen av betydelse
              då den syftar till att vi får en livsmedelsproduktion som värnar
              om både djur och miljö och som därtill är konkurrenskraftig på
              lång sikt. Därför har vi mycket ambitiösa satsningar på olika
              typer av miljöersättningar i jordbruket. De finns för i stort
              sett alla de produktionsgrenar som vi har inom jordbruket.
            </seg>
            <seg n="91bc9c19">
              Vi har som jag nämnde i mitt inledningsanförande i landsbygdsprogrammet
              för 2007–2013 satsat mer än 4 000 miljoner kronor på den ekologiska
              produktionen. Vi har för 2014 bestämt oss för att förlänga satsningarna.
              Det gläder mig att vi de senaste åren kunnat se en positiv utveckling.
            </seg>
            <seg n="efcdd6c6">
              Låt mig i det sammanhanget korrigera Jens Holm genom att säga
              att vi inte ska glömma bort att Sverige har den näst största andelen
              ekologisk odling i Europa. Det är bara Österrike som har större
              andel ekologisk odling än Sverige. Så är det inte med Danmark,
              som ofta nämns i de här sammanhangen. Det är förmodligen därför
              som Danmark vidtar nya åtgärder, och över huvud taget vidtar åtgärder
              som inte vidtagits tidigare. Vi är alltså näst bäst i Europa med
              att ha ekologisk odling på vår areal.
            </seg>
            <seg n="347c24ef">
              Varför har vi då valt att inte sätta upp några nya mål vad gäller
              konsumtionen av ekologiska produkter inom den offentliga sektorn?
              Vi anser att det inte är statens roll. Det är upp till varje kommun
              och landsting att själv bestämma vilka mål man vill ha. Det är
              i det här sammanhanget de lokala organen som har beslutskraften,
              inte staten. I enlighet med den ideologi som jag är uppväxt med
              och står för, nämligen att beslut ska fattas så nära människorna
              som möjligt, tycker jag alltså inte att vi ska ha någon statlig
              matsedel i våra skolor, på våra förskolor eller på äldreboendena,
              utan det ska beslutas så nära brukarna som möjligt enligt den
              ideologi som jag arbetar efter.
            </seg>
            <seg n="5466bade">
              Samtidigt går det att konstatera att många kommuner valt att
              sätta upp högre mål än det som staten hade fram till 2010. Det
              är upp till kommunerna att så besluta men också att infria de
              löften som de ger brukarna och kommuninvånarna i de nämnda fallen.
            </seg>
            <seg n="6994a123">
              Jag tycker att man i kommuner och landsting ska arbeta så att
              man gör en kostpolicy, det vill säga talar om vilken kvalitet
              det ska vara på olika saker, inklusive maten. Det gör man lämpligen
              i en kostpolicy, livsmedelspolicy, eller vad man nu vill kalla
              det, så att man på den politiska arenan verkligen fastställer
              vad man vill ha.
            </seg>
            <seg n="066cc357">
              När det gäller upphandlingsstödet, herr talman, satsar vi 35
              miljarder nya pengar, permanent, på att förstärka upphandlingsstödet
              till den offentliga sektorn.
            </seg>
          </u>
          <note type="speaker" n="d25b76ee">
            Anf. 88 JENS HOLM (V):
          </note>
          <u who="jens_holm_9bd66a" xml:id="i-6d9f7eceea274d19-6" n="3264447b">
            <seg n="09fafd79">
              Herr talman! Jag önskar att ni satsade 35 miljarder, Eskil Erlandsson,
              på offentlig upphandling, men det är nog 35 miljoner. De pengarna
              tar ni delvis från Miljöstyrningsrådet som ni lägger ned, vilket
              Kew Nordqvist tog upp tidigare. Miljöstyrningsrådet ett erkänt
              och mycket omtyckt redskap för att alla våra upphandlare i kommuner
              och landsting ska kunna göra hållbara upphandlingar. Nu lägger
              ni i stället det ansvaret på Konkurrensverket, som sällan intresserar
              sig för miljöfrågor utan ensidigt fokuserar på fri konkurrens
              och lägsta pris. Det kan inte vara till gagn för ekologiska livsmedel
              att göra på det sättet.
            </seg>
            <seg n="d88c259c">
              Jag skulle vilja fråga ifall landsbygdsministern anser att ekologiska
              livsmedel över huvud taget är viktiga. Ifall man tycker att ekologiska
              livsmedel är viktiga då sätter man väl inte ett mål om att 20
              procent av odlingsarealen ska vara ekologisk, samma mål som man
              hade till 2010. Nu sätter man det målet i stället till 2020. Det,
              Eskil Erlandsson, är ett icke-mål.
            </seg>
            <seg n="4e38f406">
              När det gäller målsättningen om ekologiska livsmedel i offentlig
              sektor vill vi i Vänsterpartiet att 50 procent av de livsmedel
              som konsumeras i offentlig sektor ska vara ekologiska. Om vi kan
              anta ett sådant mål – den målsättningen hade vi fram till 2010
              – sänder vi tydliga signaler till våra kommuner och landsting,
              till branschen och till våra lantbrukare om att ekologiska livsmedel
              är viktiga.
            </seg>
            <seg n="cd5b653a">
              Det är en sak som jag inte riktigt får grepp om, Eskil Erlandsson,
              beträffande Centerpartiets så kallade decentraliserade politik.
              När det gäller välfärdssektorn pekar staten med hela handen. Då
              ska alla kommuner och landsting konkurrensutsätta skolor, vårdcentraler,
              äldreomsorg och så vidare. Det ska alla kommuner och landsting
              göra, och det bestämmer ni i regering och riksdag. Men hjälpa
              kommunerna att köpa mer ekologiskt, sätta upp mål så att det blir
              lättare att upphandla mer ekologiskt, det vill ni inte göra. Jag
              förstår inte logiken i det.
            </seg>
            <seg n="af4a6f37">
              Eskil Erlandsson hade kunnat använda Matlandet Sverige om han
              tyckt att ekologiskt var viktigt och skriva in att uttalade mål
              i Matlandet Sverige är att vi ska öka den ekologiska produktionen,
              den ekologiska andelen.
            </seg>
            <seg n="d7b9c175">
              Jag håller med Eskil Erlandsson om att mycket i dansk livsmedelsindustri
              är sådant som vi inte vill se i Sverige. De har en mycket intensiv
              djuruppfödning. Generellt sett använder de mer kemikalier och
              så vidare. Men de har samtidigt satt upp tydliga mål för ekologiska
              livsmedel, och därför konsumerar danskarna dubbelt så mycket ekologiska
              livsmedel som vi i Sverige. Jag tror att de har mest ekologiska
              livsmedel i världen, och det är resultatet av en mycket medveten
              satsning.
            </seg>
            <seg n="16c6c78a">
              Den ekologiska sektorn, som trots allt vuxit lite grann i Sverige,
              är tyvärr beroende av import. Hälften av de ekologiska livsmedel
              som äts i Sverige importeras, och det är olyckligt. Det skulle
              vi själva kunna producera och därmed skapa jobb och mervärden
              i Sverige.
            </seg>
            <seg n="6b06d84a">
              Till Staffan Danielsson vill jag säga att jag redan varit inne
              på det mesta. Han nämner att det med Matlandet Sverige ska skapas
              tiotusentals nya jobb i landet. Kan Staffan Danielsson berätta
              för mig hur många nya jobb som har skapats med Matlandet Sverige?
              Såvitt jag vet har ungefär 10 000 jobb försvunnit från landsbygdssektorn
              de senaste sju åren, under den tid då Alliansen styrt landet.
              Jag ser positivt på svenskt jordbruk, men jag ser också att det
              finns en förbättringspotential.
            </seg>
          </u>
          <note type="speaker" n="060eb3e2">
            Anf. 89 STAFFAN DANIELSSON (C):
          </note>
          <u who="staffan_danielsson_9b55cc" xml:id="i-30a617831843f961-1" n="bb3bee0d">
            <seg n="8724bfbe">
              Herr talman! Vänsterpartiet och Miljöpartiet kämpar hårt för
              att kraftigt fördyra den svenska maten genom ett radikalt, miljövänligt
              koncept. De lyfter fram att det importeras en del ekomat. Av de
              5 procent som konsumeras är 2 ½ procent ekoimport. Jag är med
              på att vi ska producera det i Sverige.
            </seg>
            <seg n="fdf2a5f6">
              Jens Holm och Kew Nordqvist säger däremot ingenting om att vi
              av den samlade svenska matproduktionen importerar över 50 procent.
              Det är 20–30 gånger större volymer som världens främsta miljövänliga
              jordbruk har tappat de senaste decennierna. Jag hör inte ett ord
              från dem om att stärka världens främsta miljövänliga jordbruk
              för att ta tillbaka de volymer som vi har tappat. Där skulle jag
              vilja se dem på banan.
            </seg>
            <seg n="ccf9ec33">
              Jag är med på att vi satsar på eko, men huvudspåret måste vara
              att stärka jordbruket i dess helhet, det jordbruk som är världens
              främsta, så att det kan tränga tillbaka importen och att vi, som
              landsbygdsministern brukar framhålla, kan exportera jordbruksprodukter.
            </seg>
            <seg n="775dae75">
              Konsumenter och kommuner väljer fortfarande själva hur de ska
              göra sina uppköp, Jens Holm. Det är inte staten och riksdagen
              som bestämmer vad kommuner och medborgare ska köpa och hur, och
              det är jag väldigt glad för. Min slogan är: Välj närodlat från
              Sverige, med världens strängaste miljö- och djurskyddslagar, före
              ekomat från hela världen! Välj alltså mat med omdöme, svensk,
              närodlad och gärna ekologisk, samt importerad mat vid behov.
            </seg>
            <seg n="902e2ed8">
              Med importmat från Sydamerika, Jens Holm, sluter du inte kretsloppen.
              Du gynnar inte den biologiska mångfalden i Sverige och bidrar
              inte till en levande landsbygd och ett starkt svenskt jordbruk
              med dito livsmedelsindustri. Det blir fel när Göteborgs kommun
              kräver att allt ska vara eko men sedan köper 84 procent av nötköttet
              från Österrike och köper ekokyckling från Thailand. Vilket är
              ditt råd när man köper mat, Jens Holm? Ska man köpa ekokyckling
              från Thailand eller fin miljökyckling från Sverige?
            </seg>
          </u>
          <note type="speaker" n="e38b2de9">
            Anf. 90 KEW NORDQVIST (MP):
          </note>
          <u who="kew_nordqvist_51f97a" xml:id="i-4287002845da6447-1" n="19be8308">
            <seg n="19aaf484">
              Herr talman! Jag kom hit och trodde att vi skulle prata om ekomål.
              Jag får börja med att bemöta Staffan. Visst är det besvärande
              att importen använder 800 000 hektar utomlands. Det håller jag
              verkligen med om av många skäl som jag inte ska ta upp i den här
              debatten.
            </seg>
            <seg n="e5e4f219">
              Regeringen anger att det inte är statens roll att sätta upp mål.
              Det är upp till varje kommun och landsting att själva välja mål,
              säger man. Jag tycker att det är en märklig inställning. När det
              gäller satsningen på Matlandet Sverige har man sagt att signalvärdet
              är viktigt. Det tycker jag att man ska tänka på när man väljer
              att inte sätta upp mål. Signalvärdet är viktigt.
            </seg>
            <seg n="688281b9">
              Men sedan är det så att staten har en egen livsmedelsupphandling,
              till exempel till försvaret och fängelser. Min fråga till Eskil
              Erlandsson är: Finns det någon kostpolicy för statens egen upphandling?
            </seg>
          </u>
          <note type="speaker" n="528157d7">
            Anf. 91 Landsbygdsminister ESKIL ERLANDSSON (C):
          </note>
          <u who="eskil_erlandsson_ac1f68" xml:id="i-f64ff501f51486af-45" n="8f048eee">
            <seg n="ae7e71ef">
              Herr talman! Låt mig korrigera de 35 miljarderna, som självklart
              ska vara 35 miljoner. Låt mig i samma andetag säga att det är
              nya pengar i upphandlingsstöd att användas för de offentliga aktörerna.
              Med hjälp av de här pengarna kan de ställa de krav som jag tycker
              att man ska ställa när man köper in produkter till den offentliga
              sektorn. Det är ett stöd som har byggts upp under den här regeringens
              tid och som nu visar resultat. Fler och fler aktörer ställer krav
              på kvalitet, djurskyddshänsyn och liknande saker på ett sätt som
              inte varit fallet tidigare. Det tycker jag är bra.
            </seg>
            <seg n="903e0082">
              Jag går över till frågeställningen om import av ekologiska livsmedel.
              Det stämmer att vi av lite olika skäl importerar en del ekologiska
              livsmedel till vårt land. I en del fall sker det av naturliga
              skäl; vi har dåliga förutsättningar att odla vissa saker i vårt
              land. I de fallen tycker jag att det är jätteviktigt att det är
              ekologiska produkter som kommer in till vårt land. I många delar
              av världen är det till exempel tillåtet med bekämpningsmedel som
              sedan lång tid tillbaka inte får användas i vårt land.
            </seg>
            <seg n="d0958ad8">
              Samtidigt vill jag när vi pratar om import säga att jag tycker
              att det är viktigt att vi producerar mer mat i vårt land, så att
              vi kan exportera för lika mycket som vi importerar för. Anledningen
              är dels att vi kan producera saker i vårt land som förutsättningarna
              kanske är mindre goda för på andra håll i världen, dels att jag
              vill se en utveckling av livsmedelssektorn i alla delar av vårt
              land och jobb på den svenska landsbygden.
            </seg>
            <seg n="294f9e9d">
              Är det då viktigt att vi på något sätt premierar, upprätthåller
              och förstärker den ekologiska produktionen? Ja, det är det. Det
              har jag sagt flera gånger. Vi gör det genom de 4 000 miljoner
              kronor som är satsade genom landsbygdsprogrammet. Har vi utelämnat
              detta i visionen om Matlandet Sverige? Nej, det har vi inte. Visionen
              om Matlandet Sverige bygger på ett helhetstänk där vi jobbar med
              alla aspekter och där huvudparaplyet är att vi ska bruka utan
              att förbruka. Vi ska alltså stödja en långsiktigt hållbar livsmedelsproduktion
              som möjliggör för konsumenten att få tillgång till livsmedel med
              hög kvalitet. Inom Matlandet Sverige finns dessutom en särskild
              satsning på det ekologiska, där vi ger öronmärkta pengar till
              bland annat ekologiska projekt. Regeringens satsning har, vill
              jag lova, bidragit till att vi främjat marknaden för de ekologiska
              produkterna.
            </seg>
            <seg n="5cfb3d5f">
              Har då inte detta givit några jobb? Jo, det har det. De analyser
              som är gjorda av offentliga organ visar att matlandsvisionen har
              givit oss 9 000 jobb sedan den tillkom. Det tycker jag är bra.
              Det är dessutom mestadels jobb på den svenska landsbygden.
            </seg>
            <seg n="e1c678b3">
              Finns det några fördelar rent allmänt med den ekologiska produktionen?
              Ja, det finns det. Man använder sig av metoder som ibland kunnat
              överföras till den traditionella, konventionella produktionen
              och på så sätt ytterligare förstärkt den konventionella produktionens
              miljövänlighet.
            </seg>
          </u>
          <note type="speaker" n="67a2c88d">
            Anf. 92 JENS HOLM (V):
          </note>
          <u who="jens_holm_9bd66a" xml:id="i-6d9f7eceea274d19-7" n="3264447b">
            <seg n="65f1f8fb">
              Herr talman! Först vill jag säga något om Miljöstyrningsrådet
              och rådgivningen till den offentliga upphandlingen. Om jag inte
              är felunderrättad – nu ser jag att finansministern är här – anslår
              regeringen varje år ungefär 11 ½ miljon kronor till Miljöstyrningsrådet.
              Den har i alla fall gjort det. Regeringen och staten har varit
              delägare i Miljöstyrningsrådet tillsammans med Sveriges Kommuner
              och Landsting. Nu har man beslutat att det ska läggas ned, och
              det är klart att det är en besparing på den ekologiska rådgivningen
              i den offentliga upphandlingen. Vad gäller de nya pengar som ni
              anslår till Konkurrensverket finns det ingenting i direktiven
              som säger att de ska riktas till rådgivning för hållbar upphandling.
            </seg>
            <seg n="0aee6b93">
              Till Staffan Danielsson och Eskil Erlandsson vill jag säga att
              jag också är djupt oroad över att vi importerar så otroligt mycket
              mat till Sverige. Det är en direkt konsekvens av att vi inte har
              några gränshinder kvar inom Europeiska unionen. Eskil Erlandsson
              sade att det är ett uttalat syfte med regeringens politik att
              vi ska producera mer livsmedel i Sverige. Det tycker jag också,
              Eskil. Kan du berätta för mig om det har blivit mer eller mindre
              produktion av livsmedel i Sverige under de sju år då du varit
              landsbygdsminister? Det vore intressant att veta.
            </seg>
            <seg n="67b19640">
              Ibland springer jag lopp. Jag har sprungit ett par maratonlopp.
              Ifall man har tydliga målsättningar för vad man vill med ett lopp,
              vilken tid man ska springa på och självklart var man ska gå i
              mål, brukar det gå bättre att komma i mål, är min erfarenhet.
              På precis samma sätt tror jag att det är med ekologiska livsmedel.
              Om vi inte sätter upp tydliga och ambitiösa mål blir det lite
              si och så med målgången också. Det är därför vi ser att den ekologiska
              sektorn i Sverige tyvärr haltar, när vi skulle kunna utvecklas
              på samma sätt som i Danmark. Vi behöver tydliga mål för ekologisk
              produktion och konsumtion.
            </seg>
          </u>
          <note type="speaker" n="48446e97">
            Anf. 93 FREDRIK SCHULTE (M):
          </note>
          <u who="fredrik_schulte_6d2a2e" xml:id="i-8df976b0efae468b-0" n="54854aa3">
            <seg n="a15b9095">
              Herr talman! Vad kostar en liter mjölk? Den frågan fick Olof
              Palme, om jag minns rätt, för en herrans massa år sedan av en
              tv-reporter. Han kunde inte svara på frågan, vilket blev startskottet
              på en ganska hätsk politisk debatt i svensk samtidshistoria kring
              matpriserna. Förr i tiden var matpriserna så pass höga jämfört
              med inkomstnivåerna att de var en het potatis politiskt sett.
              Så är det inte riktigt i dag. Vi har blivit rikare i Sverige.
              Att handla mat är generellt sett inte något problem. Men man kan
              fråga sig hur mycket vi kan tillåta att priserna på mat ökar innan
              det på nytt blir ett allvarligt fördelningspolitiskt problem att
              människor som har det tufft inte har råd att ens köpa mjölk till
              frukosten åt barnen.
            </seg>
            <seg n="3a64be31">
              Jag tycker att vi ska analysera och titta på helheten i den politik
              som framför allt Vänsterpartiet argumenterar för.
            </seg>
            <seg n="53d2fe0d">
              Jag är en stor vän av ekologisk mat och ekologisk produktion.
              Jag ser alltid till att handla till exempel ekologisk mjölk framför
              vanlig mjölk. Men om vi tvångsmässigt – som Vänsterpartiet argumenterar
              för – ska kräva fram mer ekologisk produktion som är 30–60 procent
              dyrare, om vi därtill ska tvinga kommuner och stat att subventionera
              produktionen så att skatterna på längre sikt drivs upp ännu mer,
              om vi ska lägga på Vänsterpartiets skattehöjningar för vanligt
              folk, och därtill ska lägga till kilometerskatt, det vill säga
              skatt på det som transporterar mjölken och livsmedlen till livsmedelsbutikerna,
              kommer vi att hamna i en situation där det på nytt kommer att
              vara så att Vänsterpartiet ser till att vanligt folk inte har
              råd med mat.
            </seg>
          </u>
          <note type="speaker" n="336ddf7e">
            Anf. 94 Landsbygdsminister ESKIL ERLANDSSON (C):
          </note>
          <u who="eskil_erlandsson_ac1f68" xml:id="i-f64ff501f51486af-46" n="8f048eee">
            <seg n="cb90417a">
              Herr talman! Det gläder mig att vi tycks vara överens i kammaren
              om att vi ska öka den svenska matproduktionen. Det är viktigt
              av bland annat sysselsättningsskäl och av miljöskäl. Vi har i
              global jämförelse en miljövänlig produktion i vårt land. Vi har
              dessutom en säker livsmedelsproduktion. Detta tar jag som utgångspunkt
              för den andra delen av mitt avslutande anförande.
            </seg>
            <seg n="5907eeea">
              Samhällets uppgift är att se till att all mat som finns på en
              butikshylla, serveras på en restaurang eller motsvarande är sund,
              säker och hälsosam. Därom får inte finnas något som helst tvivel.
              All mat som tillhandahålls en konsument måste vara sund, säker
              och hälsosam. Om man vill bidra lite extra på olika sätt och på
              olika områden kan man välja att göra det genom att till exempel
              stödja ekologisk produktion – den fråga som har varit föremål
              för debatten.
            </seg>
            <seg n="e6c6412c">
              Har den politik som bedrivits möjliggjort en utökad produktion
              i vårt land? Ja, säger jag. De olika insatser som har gjorts,
              främst genom att ta bort och sänka ett antal skatter, har möjliggjort
              en ökad produktion. Detta säger jag i motsats till vad opponenterna
              i kammaren säger som vill höja skatter på svensk produktion och
              som, enligt min uppfattning, kommer att omöjliggöra en ökning
              av produktionen av vårt land – som vi alla vill ha.
            </seg>
          </u>
          <note n="4679da86">
            Överläggningen var härmed avslutad.
          </note>
          <note n="42cca4ed">
            16 § Svar på interpellation 2013/14:341 om vårdnadsbidraget och
            jämställdheten
          </note>
          <note type="speaker" n="5663de4a">
            Anf. 95 Socialminister GÖRAN HÄGGLUND (KD):
          </note>
          <u who="goran_hagglund_c76ab9" xml:id="i-e88ae934f1dadd5f-0" n="b91d77fe">
            <seg n="525522cc">
              Herr talman! Patrik Björck har frågat jämställdhets- och biträdande
              utbildningsministern om statsrådet har tänkt ta initiativ till
              att utvärdera vårdnadsbidraget ur jämställdhetsperspektiv.
            </seg>
            <seg n="ecf03d7a">
              Arbetet inom regeringen är så fördelat att det är jag som ska
              svara på interpellationen.
            </seg>
            <seg n="f81a5427">
              Det kommunala vårdnadsbidraget är en reform med ett tydligt barn-
              och valfrihetsperspektiv. Vårdnadsbidraget skapar mer tid med
              barnen för de föräldrar som så önskar. Syftet är att möta barnfamiljernas
              behov och att förbättra förutsättningarna att kombinera arbete
              och familjeliv. Föräldrarna är de som har huvudansvaret för barnets
              välbefinnande och som ska se till barnets bästa. Statens roll
              i sammanhanget är att stödja föräldrarna i deras val.
            </seg>
            <seg n="f0741faf">
              Regeringen vill förbättra förutsättningarna för ett aktivt och
              jämställt ansvar för föräldraskapet utan att ta ifrån familjerna
              deras självbestämmande. En modern familjepolitik bör utgå ifrån
              familjens önskemål och behov. Eftersom varje familj är unik och
              har olika önskemål och behov är det viktigt med flexibilitet och
              valfrihet.
            </seg>
            <seg n="63428551">
              Regeringen vill också att familjepolitiken ska underlätta för
              föräldrar att kombinera yrkesliv med familjeliv, genom förbättrade
              möjligheter för båda föräldrarna att delta i arbetslivet och ta
              hand om barnen när de är små. Lagen om kommunalt vårdnadsbidrag
              ger män och kvinnor lika rätt att använda bidraget. Vårdnadsbidraget
              ökar valmöjligheterna och gör det möjligt för fler att anpassa
              arbetstid och föräldraledighetens längd utifrån barnets behov
              och föräldrarnas egna önskemål. Förutsättningarna för män och
              kvinnor att dela mer lika på tiden hemma med de små barnen förbättrades
              också med införandet av jämställdhetsbonusen.
            </seg>
            <seg n="c0b1955f">
              Vårdnadsbidraget, precis som föräldraförsäkringen, handlar om
              att möjliggöra föräldraledighet med barnet när det är litet. Detta
              motsäger inte ett aktivt deltagande på arbetsmarknaden. Vårdnadsbidraget
              är utformat så att det går att kombinera med arbete i valfri utsträckning
              och inte är behäftat med krav på en reducering av arbetstiden.
              Vårdnadsbidragets huvudsyfte är familjepolitiskt, inte att det
              ska stärka arbetslinjen, även om det går att kombinera med att
              arbeta.
            </seg>
            <seg n="02635b9e">
              SCB har vid flera tillfällen på regeringens uppdrag lämnat statistik
              avseende användandet av vårdnadsbidrag. Att bidraget är en kommunal
              förmån innebär att kommunerna getts möjlighet att själva bestämma
              om vissa aspekter, till exempel utformning av ansökningsförfarandet.
              Den befintliga statistiken är därför inte helt likformig då bidraget
              i viss utsträckning kan ha olika utformning och vara anpassat
              till lokala förutsättningar. Av den begränsade statistik som finns
              att tillgå bör man därför inte dra alltför långtgående slutsatser.
              Det finns till exempel ingen kunskap om den som söker bidraget
              är den som vårdar barnet och mycket begränsade kunskaper att tillgå
              om föräldrarnas utbildnings- och arbetsförhållanden.
            </seg>
            <seg n="bc971eb6">
              En framgångsrik jämställdhetspolitik är dock inte avhängig av
              vårdnadsbidragets existens. Volymstatistiken visar att det totalt
              lämnas vårdnadsbidrag för ca 2,5 procent av barnen i åldern 1–3
              år. För barnen i de kommuner som har infört vårdnadsbidrag är
              andelen 4,7 procent, vilket sammanlagt innebär ca 8 500 barn för
              2011. Användandet har legat på ungefär samma nivå sedan det infördes.
              För närvarande finns inget ytterligare statistik- eller utvärderingsuppdrag
              lämnat eller inplanerat.
            </seg>
          </u>
          <note type="speaker" n="69a27fbb">
            Anf. 96 PATRIK BJÖRCK (S):
          </note>
          <u who="patrik_bjorck_a4bbfc" xml:id="i-c3335f0966ae2683-0" n="b9532399">
            <seg n="bab2e448">
              Herr talman! Tack, statsrådet, för svaret!
            </seg>
            <seg n="e4f83271">
              Jag hade frågat jämställdhets- och biträdande utbildningsministern
              om hon hade tänkt ta initiativ till att utvärdera vårdnadsbidraget
              ur ett jämställdhetsperspektiv, och jag hade sett fram emot att
              få diskutera frågan med jämställdhetsministern. Men det kan naturligtvis
              vara lika intressant att diskutera frågan med socialministern,
              och jag tackar för svaret.
            </seg>
            <seg n="99e43169">
              Vad blev svaret på frågan? Jag tolkar det som att svaret blev
              nej. Ministern avslutade sitt anförande med att säga att för närvarande
              finns inget ytterligare statistik- eller utvärderingsuppdrag lämnat
              eller inplanerat. Det är väl ett mycket klart och tydligt nej.
            </seg>
            <seg n="7ddc9fe0">
              Vad som har fått mig att fundera är bland annat en rapport från
              Försäkringskassan. Där framgår att en sammanställning av tidigare
              forskning om effekter av vårdnadsbidrag visar att detta fortfarande
              är ett relativt outforskat område, särskilt forskning om långsiktiga
              effekter. Försäkringskassan menar att de studier som finns emellertid
              visar att vårdnadsbidraget har en negativ påverkan för arbetsutbudet
              för kvinnor, särskilt kvinnor med invandrarbakgrund och låg utbildning
              men även ensamstående kvinnor. Forskningen visar också att vårdnadsbidraget
              påverkar arbetsfördelningen i hemmen. I de familjer som använder
              vårdnadsbidrag är uppdelning av tid med barn och hushållsarbete
              mer ojämn.
            </seg>
            <seg n="bd0e4b15">
              Om Försäkringskassan lägger fram en sådan rapport blir ministerns
              svar märkligt, herr talman. Ministern sade i sitt svar att meningen
              med reformen är att förbättra förutsättningarna att kombinera
              arbete och familjeliv. Om en statlig myndighet konstaterar att
              forskningen säger att resultatet är det motsatta borde väl rimligen
              regeringen vilja utvärdera detta och inte svara nej på frågan.
            </seg>
            <seg n="a7d259e9">
              Statsrådet sade vid flera tillfällen ungefär samma sak i sitt
              svar, nämligen att regeringen vill förbättra förutsättningarna
              för ett aktivt och jämställt ansvar för föräldraskapet. Man vill
              det, men var finner man stöd för att reformen åstadkommer det
              man säger sig vilja? Annars var det ett märkligt svar, särskilt
              som det avslutades med att man inte ens är intresserad av att
              ta reda på vad som verkligen gäller.
            </seg>
            <seg n="535192ab">
              Ministern sade ytterligare att man ska underlätta för föräldrar
              att kombinera yrkesliv med familjeliv. Påståendet att förutsättningarna
              för män och kvinnor att dela mer lika på tiden hemma med de små
              barnen förbättrades också med införandet av jämställdhetsbonusen
              blir lite märkligt eftersom jag inte ens har frågat om detta,
              men jag återkommer till frågan senare, herr talman.
            </seg>
            <seg n="98f07628">
              Jag går tillbaka till den verklighet jag beskriver. Forskningen
              visar på en negativ inverkan på arbetsutbudet för kvinnor. Ministern
              sade visserligen att regeringen inte bryr sig om arbetslinjen
              vid den typen av reformer.
            </seg>
            <seg n="cf986dd8">
              Vi vet i och för sig sedan tidigare att arbetslinjen inte är
              någonting som den här regeringen vårdar särskilt mycket. Skulle
              man inte åtminstone kunna fundera över jämställdhetsaspekten då
              det här särskilt drabbar kvinnor? Det är min fråga.
            </seg>
            <seg n="b85a4b08">
              Nu när socialministern har svarat nej på min första fråga, om
              det finns anledning att utvärdera detta ur ett jämställdhetsperspektiv,
              vill jag få socialministern att förklara för mig varför regeringen
              tycker att det är ointressant att utvärdera en reform där forskningen
              pekar på att det som ministern i sitt svar säger är meningen med
              reformen leder till det totalt motsatta. Forskningen säger att
              de studier som finns pekar på att detta har en negativ inverkan
              på arbetsutbudet för kvinnor. Här säger man att det här är till
              för att förbättra förutsättningarna för ett aktivt och jämställt
              ansvar för föräldraskap och att underlätta för föräldrar att kombinera
              föräldraskap med yrkesliv.
            </seg>
            <seg n="b5f07ae9">
              Varför vill man inte utvärdera det?
            </seg>
          </u>
          <note type="speaker" n="87f13dc8">
            Anf. 97 ANN-CHRISTIN AHLBERG (S):
          </note>
          <u who="ann-christin_ahlberg_4406d0" xml:id="i-853a77896066ca77-0" n="e29db630">
            <seg n="81c5ad9a">
              Herr talman! Jag blev också väldigt förvånad över svaret, framför
              allt att man inte tar jämställdhetsarbetet på större allvar.
            </seg>
            <seg n="807a0c39">
              Vi fick i dag på arbetsmarknadsutskottet skrivelsen Jämställdhet
              – hela regeringens ansvar . I den läser jag vad socialministern
              säger: Att utgå från båda föräldrarnas ansvar för barnen är en
              självklar del i en modern familjepolitik.
            </seg>
            <seg n="1e1f50b7">
              Jag läste innantill vad socialministern säger. Det han skriver
              skulle jag kunna hålla med om som socialdemokrat. Men den här
              regeringen har inte agerat så som det står här.
            </seg>
            <seg n="3b8215a5">
              När det gäller vårdnadsbidraget är det tydligt att det blir kvinnorna
              som tar större ansvar för barnen. Det är kvinnorna som inte får
              möjlighet att komma ut i arbetslivet på samma sätt som männen.
              Det är ofta kvinnor som kommer från något annat land, alltså våra
              invandrarkvinnor, som tar ut vårdnadsbidrag. Det innebär att barnen
              till de kvinnorna inte har möjlighet att vara på förskolan, få
              en språkträning och alla de andra saker som man behöver i en förskola,
              som är så bra.
            </seg>
            <seg n="ea934984">
              Flera studier och forskning visar att miljön och stimulansen
              för små barn är oerhört viktiga under hela skoltiden och sedan
              senare i livet. Vi har debatterat skolans betydelse ganska mycket
              i olika sammanhang. Därför är det oerhört viktigt för barnen,
              för mammorna, ja för föräldrarna. Men vårdnadsbidraget blir helt
              fel signal till familjerna, framför allt till kvinnorna, ur ett
              jämställdhetsperspektiv.
            </seg>
            <seg n="02039a15">
              Jag läser vidare i den lilla foldern. Ministern skriver så här:
              Hur en familj väljer att fördela ansvaret för olika uppgifter
              inom sig går utanför politikens gränser. Okej, det kan man väl
              tycka. Men senare står det: Däremot är det politikens uppgift
              att skapa förutsättningar för kvinnor och män att på lika villkor
              ta ansvar för det obetalda hem- och omsorgsarbetet.
            </seg>
            <seg n="9f16bce7">
              Studierna visar att det är kvinnorna som i huvudsak genom vårdnadsbidraget
              tar än mer ansvar för hem- och hushållsarbete. Här uttrycks en
              politisk vilja, och det är ett politiskt förslag som har lagts
              fram.
            </seg>
            <seg n="58452084">
              Det är inte bara den ojämställda fördelningen av hemarbetet som
              drabbar de här kvinnorna, utan det blir också så att de inte kan
              försörja sig själva. De riskerar att hamna i en fattigdomssituation
              om de separerar. Och pensionen kan bli otroligt liten. Det kanske
              inte bara är ett barn man får, utan två eller tre. Det minskar
              alltså kvinnors möjlighet till självständighet, eftersom vårdnadsbidraget
              låser in dem.
            </seg>
            <seg n="455c55b0">
              Det är också viktigt att påpeka att för både männen och barnen
              är vårdnadsbidraget ett hinder mot att få ett jämställt samhälle,
              och framför allt hinder mot att få tid till varandra. Vårdnadsbidraget
              är faktiskt ingen garant för att föräldrarna tar mer tid med barnen.
            </seg>
          </u>
          <note type="speaker" n="cad26998">
            Anf. 98 HILLEVI LARSSON (S):
          </note>
          <u who="hillevi_larsson_81d8b4" xml:id="i-3bfa4d2468499e51-0" n="6be4d6e4">
            <seg n="5e900dc9">
              Herr talman! Det har gjorts en utvärdering i Norge av vårdnadsbidraget.
              Konsekvenserna var negativa. Det visade sig att det framför allt
              var kvinnor som redan hade en svag ställning på arbetsmarknaden
              och låg lön, med betoning på utländsk bakgrund, som utnyttjade
              det. Det ledde till att de fick en ännu svagare ställning på arbetsmarknaden.
              Ur jämställdhetssynpunkt var det inte positivt.
            </seg>
            <seg n="736179b1">
              När det gäller barnen kunde man konstatera att det blev större
              skillnad i uppväxtvillkoren mellan de barn som fick gå i förskolan
              och dem med en förälder som var hemma med vårdnadsbidrag. Man
              kunde till och med se en tendens till att barnen lärde sig norska
              sämre – vi talar om det norska exemplet. Det gällde de barn som
              kom från hem där föräldrarna hade invandrarbakgrund. Det blev
              en försening i språket, och det är risk att det hänger med upp
              i skolåldern.
            </seg>
            <seg n="cb32cd4f">
              Det var alltså negativt från barnens utgångspunkt.
            </seg>
            <seg n="743d3e4f">
              Man kunde vidare se att det försvagade förskolan. Det fanns ett
              minskat intresse att bygga ut förskolan och satsa på förskolan.
              Tyvärr finns det i det svenska systemet för vårdnadsbidrag en
              koppling där, i och med att det ligger på kommunal nivå, så att
              man betalar ut vårdnadsbidrag i stället för att satsa på förskolan.
            </seg>
            <seg n="4119d1ba">
              Som tur är har vi inte så många som har tagit ut vårdnadsbidraget
              i Sverige hittills, men i förlängningen är risken att man börjar
              resonera som så att om det är många kvinnor – i de flesta fall
              är det kvinnor som tar ut vårdnadsbidraget – som tar ut det ska
              vi kanske inte bygga ut förskolan så mycket. Då drabbar det även
              de kvinnor som vill arbeta och utnyttja förskolan.
            </seg>
            <seg n="7229f287">
              Det här handlar om vilken modell vi vill ha. Hittills i Sverige
              har vi valt modellen en stark föräldraförsäkring. Vi kan se ute
              i Europa att där man inte har det riskerar kvinnorna att tvingas
              vara hemma och bli försörjda eller bli fattiga. Därför är en stark
              föräldraförsäkring viktig att värna. Det är också viktigt att
              värna förskolan, och det är viktigt att kvinnorna faktiskt kommer
              ut på arbetsmarknaden.
            </seg>
            <seg n="403113ca">
              När det gäller tiden hemma med barnen är egentligen den viktiga
              uppgiften att se till att fler män väljer att vara hemma med sina
              barn inom ramen för föräldraförsäkringen.
            </seg>
            <seg n="0fbf56ac">
              Det finns forskning på förskolan som visar att de barn som börjar
              tidigt i förskolan inte lider av det. De klarar sig ofta till
              och med bättre i skolan senare. Det finns alltså ingen anledning
              att satsa på vårdnadsbidrag. Sedan ska vi självklart satsa på
              förskolan. Vi måste minska gruppstorleken, speciellt när det gäller
              de mindre barnen. Men det är en helt annan väg att gå än att fortsätta
              på spåret med vårdnadsbidrag.
            </seg>
            <seg n="b5a9dfe1">
              Vi kan se att konsekvenserna i Norge var så allvarliga att man
              avvecklade vårdnadsbidraget. Det blev sämre jämställdhet. Det
              tenderar att bli en hemmafrumodell där mannen arbetar och kvinnan
              går hemma med barnen. Det försvagar kvinnans ställning och gör
              henne mer beroende. Hon riskerar att halka ur arbetsmarknaden.
              Barnens uppväxtvillkor blev sämre, alltså de barn vars förälder
              var hemma med vårdnadsbidrag. Man ser ökade skillnader i barns
              uppväxtvillkor. Man ser att det riskerar att försvaga förskolan
              och leda till minskad utbyggnad.
            </seg>
            <seg n="38597a67">
              Därför tycker jag att det är viktigt att göra en utvärdering
              också här i Sverige av konsekvenserna av vårdnadsbidraget.
            </seg>
          </u>
          <note type="speaker" n="29e82073">
            Anf. 99 EVA-LENA JANSSON (S):
          </note>
          <u who="eva-lena_jansson_c25f33" xml:id="i-d32871c5d2333eb2-0" n="2f7bf43b">
            <seg n="0324479c">
              Herr talman! Jag tackar Patrik Björck, som har väckt en viktig
              fråga. Jag är nog också lika förvånad över det svar som Göran
              Hägglund har lämnat till Patrik Björck, fast ur ett helt annat
              perspektiv.
            </seg>
            <seg n="d7c8df23">
              2011 sade statsrådet att han var beredd att skrota vårdnadsbidraget,
              eftersom han ville tänka större än så här. Man kan ju fundera
              över varför det har tagit över tre år att tänka större. Man borde
              fundera över vad som har hänt.
            </seg>
            <seg n="3361f69f">
              När regeringen i sitt svar hänvisar till SCB:s utredning kan
              jag berätta för Göran Hägglund att socialförsäkringsutskottet
              har haft en hearing, och jag undrar om socialministern har läst
              protokollet från den. Där deltog samtliga partier inklusive socialministerns
              parti.
            </seg>
            <seg n="7ea16e18">
              Det som då framkom var bland annat det som Hillevi Larsson har
              redogjort för, till exempel att norsk kontantstötte används av
              dem som inte får tillgång till barnomsorgsplatser. Bristen på
              barnomsorg gör att man väljer vårdnadsbidrag, inte för att man
              vill utan för att det inte finns någon annan möjlighet. Detta
              gäller även dem som saknar arbete.
            </seg>
            <seg n="2bddcd00">
              Jag har fått den uppfattningen att hela regeringen har ansvar
              för jämställdhet och integrering. Mina frågor är: Hur tar statsrådet
              ansvaret för dessa frågor utifrån att han ändå vidhåller att vårdnadsbidraget
              ska vara kvar? Hur tar han ansvar för ekonomisk jämställdhet livet
              ut och för att kvinnor ska klara sin egen försörjning, när man
              vet att det här får konsekvenser för kvinnors pension i framtiden?
              Flertalet av dem som väljer vårdnadsbidrag är kvinnor. Har statsrådet
              och regeringen tillsatt någon utredning om det?
            </seg>
            <seg n="ada04028">
              Jag läser i svaret att statsrådet inte tänker ta något initiativ
              för att utvärdera vårdnadsbidraget ur ett jämställdhetsperspektiv.
              Jämställdhetsministern har varit här vid ett flertal tillfällen
              och sagt att hela regeringen ska jobba med frågan. Hur jobbar
              då statsrådet med att jämställdhetsintegrera frågan om vårdnadsbidrag,
              om det nu får de konsekvenser som bland annat redovisades på socialförsäkringsutskottets
              hearing?
            </seg>
            <seg n="48f073b3">
              Flertalet av dem som väljer vårdnadsbidrag är kvinnor med låg
              anknytning till arbetsmarknaden, och det får konsekvenser för
              framtida insatser för dem på arbetsmarknaden, för deras utbildning
              och för deras pension. Men det får också konsekvenser för hur
              barnen integreras i det svenska samhället, eftersom många av dessa
              familjer nyligen har kommit till Sverige.
            </seg>
            <seg n="aca83836">
              Vilket ansvar tar statsrådet för att den politik som han tillsammans
              med regeringen bedriver får sådana effekter? Det måste ju vara
              även socialministerns ansvar att titta på vad det får för effekter,
              utreda dessa och väga dem mot varandra.
            </seg>
            <seg n="c255be31">
              Och vad var det som egentligen fick Göran Hägglund att 2011 säga
              att han var beredd att skrota vårdnadsbidraget, men fortfarande
              inte har gjort det?
            </seg>
          </u>
          <note type="speaker" n="7663ca53">
            Anf. 100 Socialminister GÖRAN HÄGGLUND (KD):
          </note>
          <u who="goran_hagglund_c76ab9" xml:id="i-e88ae934f1dadd5f-1" n="b91d77fe">
            <seg n="0f97b5b0">
              Herr talman! Jag är djupt imponerad över det samlade kollektivet
              av socialdemokrater som vill utvärdera vårdnadsbidraget. Nu är
              det väl inte en utvärdering som ni i första hand är ute efter,
              utan ni vill skrota möjligheten till valfrihet för småbarnsföräldrar.
              Ni har varit emot den här tanken från första början och kommer
              att vara emot den, därför att ni tror er veta bättre än vad Sveriges
              småbarnsfamiljer själva gör.
            </seg>
            <seg n="a3b11b31">
              Ni har ett överhetsperspektiv, ett paternalistiskt tänkande som
              går ut på att alla ska stöpas i samma form. Och det är själva
              grundidén och utgångspunkten, och nåde dem som sticker ut. Då
              ska de fångas in på något sätt.
            </seg>
            <seg n="4d9632be">
              Väldigt mycket av de resonemang som har förts här när det gäller
              att den som använder vårdnadsbidrag är borta från arbetsmarknaden
              gäller också föräldraförsäkringen. Den innebär ju att många människor
              är borta från arbetsmarknaden under en tid och inte står till
              arbetsmarknadens förfogande.
            </seg>
            <seg n="f7b49121">
              Vi har kommit fram till och har en bred enighet om en föräldraförsäkring
              som har en väldigt bra funktion just för att när barn är små är
              det bra om föräldrarna kan ägna dem uppmärksamhet.
            </seg>
            <seg n="cba65c3a">
              För er del tycks det som att det går en knivskarp gräns, och
              den gränsen är inte beroende av vilka barn eller föräldrar som
              vi pratar om, utan gränsen är knipskarp och lika lång för alla
              barn.
            </seg>
            <seg n="db78fa14">
              Det är okej, uppmuntransvärt och bra om man tar hand om sina
              barn fram till en viss ålder. Men därefter är man korkad. Man
              begriper inte sitt eget bästa. Det är precis det som ligger i
              de resonemang som ni för här.
            </seg>
            <seg n="fee2578d">
              Eva-Lena Jansson säger att bristen på barnomsorg kan leda till
              att man använder vårdnadsbidrag. Ja, men i Sverige har vi ju en
              lagstiftning som gör att man har rätt till en barnomsorgsplats,
              och den lagstiftningen är otroligt viktig. Man har rätt till en
              barnomsorgsplats inom en viss tid. Det har kommuner ett ansvar
              för.
            </seg>
            <seg n="a61749eb">
              Här talas det om att barn får en sämre utveckling – underförstått:
              alla borde gå i förskolan. Det råkar vara så att jag har en annan
              uppfattning, nämligen att föräldrar är de som vet sitt barns bästa
              och har det huvudsakliga ansvaret för barnet. Ni är ju tillbaka
              i ett myrdalskt tänkande som leder till något helt annat än det
              som jag tycker är ett modernt samhälle, nämligen att föräldrar
              vet sina barns bästa och känner till sin egen situation bäst.
              Vuxna människor ska kunna bestämma själva. Jag tror inte riktigt
              på klappa-på-huvudet-mentaliteten. Ni tror er veta bättre än föräldrarna.
              Jag tror faktiskt att föräldrarna utifrån sin egen hållning vet
              sitt eget bästa.
            </seg>
            <seg n="3c88b195">
              Varför ska alla göra lika? Varför ska det inte finnas ett utrymme
              för att göra egna val? Väldigt många av era argument går ut på
              att föräldrar väljer fel. Ja, har man den grundsynen, då kan vi
              ta kommandot i varje enskild del av människors liv. Det är ett
              sådant samhälle som jag inte vill ha, herr talman.
            </seg>
            <seg n="f8891521">
              Jag tycker att det finns ett betydande värde i att småbarnsföräldrar
              har ett utrymme att utifrån den egna situationen och det egna
              barnet att kunna avgöra själva, och det tycker ju ni också inom
              ramen för den föräldraförsäkring som vi har. Därutöver tycker
              ni att det ska vara stopp. Det tycker inte jag. Jag tycker att
              det ska finnas ett utrymme för föräldrar att bestämma mer över
              sina egna liv. Jag tror att det leder till ett bättre samhälle
              än när alla gör på exakt samma sätt därför att politiker har kommit
              fram till att man ska göra så.
            </seg>
          </u>
          <note type="speaker" n="33e9a277">
            Anf. 101 PATRIK BJÖRCK (S):
          </note>
          <u who="patrik_bjorck_a4bbfc" xml:id="i-c3335f0966ae2683-1" n="b9532399">
            <seg n="8606ad8d">
              Herr talman! På den första frågan i interpellationen, om statsrådet
              hade tänkt ta initiativ till att utvärdera vårdnadsbidraget ur
              ett jämställdhetsperspektiv, fick vi ett klart och tydigt nej.
              Det leder då till en följdfråga från min sida: Varför vägrar regeringen
              så hårdnackat – trots den uppenbart motsägelsefulla argumentationen
              i svaret – att utvärdera den här frågan ur jämställdhetsperspektiv?
              Den frågan fick jag inget svar på. Jag hoppas att statsrådet utvecklar
              den i sitt nästa inlägg.
            </seg>
            <seg n="986de0e2">
              Det finns en del saker i svaret – som också visas i rapporten
              från Försäkringskassan – som gör att det finns all anledning att
              efterfråga en sådan utvärdering.
            </seg>
            <seg n="147e44b0">
              Det finns också en del i svaret som ställer till det lite grann.
              Bland annat säger statsrådet: Av den begränsade statistik som
              finns att tillgå bör man inte dra alltför långtgående slutsatser.
              Vill då inte statsrådet kunna dra några långtgående slutsatser?
              Uppenbarligen inte. Men det är märkligt för en regeringsföreträdare
              att ha den inställningen.
            </seg>
            <seg n="d217f523">
              Vidare sägs i svaret: Det finns till exempel ingen kunskap om
              den som söker bidraget är den som vårdar barnet. Jag skulle kunna
              tänka mig att om man har insikt om att man totalt saknar kunskap
              om det mesta, borde man inte då söka kunskap? Det är egentligen
              det som frågan handlar om. Någonstans där har statsrådet lite
              grann att utveckla i sina kommande inlägg.
            </seg>
            <seg n="01c2b20a">
              Statsrådet slår fast i svaret att vårdnadsbidragets huvudsyfte
              är familjepolitiskt, inte att det ska stärka arbetslinjen. Det
              är naturligtvis en bra politisk markering. Han hävdar också att
              en framgångsrik jämställdhetspolitik inte är avhängig av vårdnadsbidragets
              existens, och det har vi ju kunnat konstatera. Arbetslinjen är
              alltså inte viktig för statsrådet, och det är inte heller jämställdhetspolitiken.
            </seg>
            <seg n="1ec9484c">
              Vad har då regeringen lyckats med när det gäller jämställdhet?
              Jo, då tar man upp införandet av jämställdhetsbonusen. Om man
              vänder sig till den statliga myndigheten Försäkringskassan och
              frågar hur man där utvärderar jämställdhetsbonusen – för jag misstänker
              att statsrådet inte heller har tänkt utvärdera den – konstaterar
              Försäkringskassan att det inte finns någonting som tyder på att
              jämställdhetsbonusen har haft någon effekt. Det är Laura Hartman,
              analyschef på Försäkringskassan, som säger detta.
            </seg>
            <seg n="03522e56">
              Men vad har regeringen gjort i övrigt när det gäller jämställdhet?
              Lönekartläggningen minskar på grund av regeringens beslut. Löneskillnaderna
              mellan män och kvinnor består med regeringens politik.
            </seg>
            <seg n="e1c1876a">
              Vi vet ju vad det är för politik som gagnar jämställdhet och
              ekonomisk utveckling. Det har att göra med en generös och flexibel
              föräldraförsäkring, som vi socialdemokrater har varit med om att
              bygga ut, förskola av hög kvalitet, barnbidrag till alla barn,
              kostnadsfri mödra- och barnhälsovård. Det är den typen av reformer
              som vi kan utvärdera och som vi vet – forskningen kan ge oss det
              svaret – är det som driver samhället, jämställdheten och även
              ekonomin framåt.
            </seg>
            <seg n="3cd373e2">
              Men av alla de frågor som väcks av denna interpellation kvarstår
              min fråga, herr talman, till socialministern: Om det nu är så
              att man inte ens vet, och det till exempel inte finns någon kunskap,
              om den som söker bidraget är den som vårdar barnet och man konstaterar
              att man inte kan dra några långtgående slutsatser utifrån den
              information man har, varför är man helt ointresserad av att skaffa
              sig den kunskapen? Det är en gåta. Jag undrar om vi kan få svar
              på den.
            </seg>
          </u>
          <note type="speaker" n="a399a3a5">
            Anf. 102 ANN-CHRISTIN AHLBERG (S):
          </note>
          <u who="ann-christin_ahlberg_4406d0" xml:id="i-853a77896066ca77-1" n="e29db630">
            <seg n="b8653237">
              Herr talman! Jag blev väldigt förvånad när socialministern höll
              sitt anförande här. Det känns inte alls som att det stämde med
              de ord som Göran Hägglund skriver i Jämställdhet – Hela regeringens
              ansvar . Det verkar som att det står en ganska nöjd socialminister
              mitt emot mig här som tycker att jämställdhetsarbetet i regeringens
              kamrar är väldigt bra, fastän det står helt stilla.
            </seg>
            <seg n="87648c36">
              Valfriheten för småbarnsföräldrar – ja, den tycker vi socialdemokrater
              också är viktig. Men vårdnadsbidraget är inget bra politikområde
              för att få valfrihet. Valfrihet för många småbarnsföräldrar är
              att ha en god och bra barnomsorg som man kan lita på, men det
              är ingenting som den här regeringen har satsat några större resurser
              på. Det gäller väldigt många föräldrar, oavsett var man pratar
              med dem.
            </seg>
            <seg n="d10e973f">
              Att vi har lagstiftning om att det ska finnas barnomsorg i kommunerna
              – ja, så är det. Men man kanske inte kan få barnomsorg så att
              det faktiskt fungerar, så som arbetslivet ser ut. För det har
              vi ingen lagstiftning. Många kvinnor vittnar om att de jobbar
              på en sida av staden men får åka till en annan sida. Det fungerar
              inte heller.
            </seg>
            <seg n="2d16955f">
              De uttryck som ministern använder, som korkat och andra, får
              stå för honom.
            </seg>
            <seg n="2eeef023">
              Alla ska inte stöpas i samma form. Det tycker inte vi socialdemokrater.
              Läroplanen för förskolan har en hel del vettiga saker som det
              går att läsa om. Alla barn ska där få utvecklas utifrån vad de
              är, och då stöps de inte i samma form. Det kan vara bra för socialministern
              att läsa läroplanen för förskolan, så att han ser att man inte
              stöper alla barn i samma form.
            </seg>
          </u>
          <note type="speaker" n="9c1e9c84">
            Anf. 103 HILLEVI LARSSON (S):
          </note>
          <u who="hillevi_larsson_81d8b4" xml:id="i-3bfa4d2468499e51-1" n="6be4d6e4">
            <seg n="3996249c">
              Herr talman! Det är lustigt, för vad som är viktigt beror lite
              på vilken minister i regeringen man pratar med. I andra sammanhang
              har man fått höra att bidrag är någonting väldigt negativt, men
              vårdnadsbidrag är bra. Arbetslinjen är någonting väldigt positivt
              som bör förstärkas, men i detta fall gör det ingenting att arbetslinjen
              försvagas. Jämställdheten är något som regeringen i andra sammanhang
              säger är viktigt, men här har den inte någon betydelse. Man har
              inte ens intresse av att utvärdera om jämställdheten ökar eller
              minskar.
            </seg>
            <seg n="acc304d5">
              Jag blir lite förvånad över att vissa frågor som annars är grundbulten
              i regeringens politik plötsligt är helt oviktiga.
            </seg>
            <seg n="8b9fd228">
              Jag undrar också vad det är som är så farligt med en utvärdering.
              Det är faktiskt det vi begär. Visar utvärderingen att detta har
              varit lika negativt som i Norge är nästa steg såklart att vi vill
              lägga ned det. Men första steget är en utvärdering. Om detta nu
              är så bra, om föräldrarna nu gör så bra val som ministern säger,
              borde inte detta vara något problem. Då borde man kunna gå vidare
              med en utvärdering.
            </seg>
            <seg n="6ee6f660">
              Det finns också en annan skevhet i regeringens politik. Vårdnadsbidrag
              är jättebra upp till tre års ålder, men från tre års ålder börjar
              det ställas högre krav i förskolan. Det är plötsligt jätteviktigt
              just vid tre års ålder att lära sig mer inför skolstarten. Man
              föreslår en sänkning av betygsåldern, och det är väl bara första
              steget – det kommer väl fler sänkningar. Men när man samtidigt
              ser konsekvenserna i Norge, att det faktiskt har minskat barnens
              möjlighet att klara målen i skolan, är det inget problem? Risken
              är ju att det är precis samma som det har inneburit här i Sverige.
            </seg>
            <seg n="4614894b">
              Jag är faktiskt förvånad över att regeringen inte ens vågar göra
              en utvärdering. Men man kanske är rädd för resultatet av utvärderingen,
              och man vågar inte gå vidare med det.
            </seg>
          </u>
          <note type="speaker" n="5826f17c">
            Anf. 104 EVA-LENA JANSSON (S):
          </note>
          <u who="eva-lena_jansson_c25f33" xml:id="i-d32871c5d2333eb2-1" n="2f7bf43b">
            <seg n="e5881cfe">
              Herr talman! Jag vet inte om statsrådet tror att han är på KD:s
              ting eller någonting sådant, men jag vill i alla fall upplysa
              om att vi ställer frågorna i riksdagen. Vi behöver inte ha partianföranden,
              utan vi ställer frågor.
            </seg>
            <seg n="c71823a4">
              I mitt anförande hänvisade jag till den hearing där det refererades
              till det norska exemplet, vad som hade hänt, varför man hade vårdnadsbidrag
              och inte hade vårdnadsbidrag.
            </seg>
            <seg n="02954091">
              Om statsrådet nu hävdar att det viktigaste är att familjerna
              får vara med barnen kan vi konstatera att det grundläggande kravet
              för att få vårdnadsbidrag är att man avstår från att ha barn på
              förskolan, inte att man är hemma med barnen. Man kan mycket väl
              kombinera det med att ha ett RUT-avdrag och ha en barnflicka,
              utan att vara hemma en enda extra minut. Det är regeringens politik.
              Vi vet att ni tycker att den politiken är bra.
            </seg>
            <seg n="aa2a0b43">
              När SfU hade sin hearing tittade man på just vårdnadsbidraget
              och jämställdhetsbonusen och konstaterade att det ur jämställdhetssynpunkt
              inte var bra. SKL, som var med på hearingen, konstaterade att
              det behöver forskas mer om effekterna av vårdnadsbidraget. Det
              lilla som finns är oroande, säger SKL, såtillvida att det visar
              sig att de som främst utnyttjar det är personer som står långt
              ifrån arbetsmarknaden och har svårt att komma tillbaka.
            </seg>
            <seg n="007da34d">
              Göran Hägglund visste det förmodligen 2011 eftersom han sade
              att han var beredd att skrota vårdnadsbidraget – han ville tänka
              större. Jag frågar mig varför han tänker så lite nu och varför
              han är så fokuserad på dessa frågor – varför han inte vill ta
              ansvar för att titta på jämställdhetsintegrering och titta på
              kvinnors möjlighet att leva ekonomiskt jämställt livet ut, det
              vill säga hur det påverkar pensionerna för kvinnorna. Det tänker
              inte Göran Hägglund göra någon utredning om, och det är beklagansvärt.
            </seg>
          </u>
          <note type="speaker" n="524f7906">
            Anf. 105 Socialminister GÖRAN HÄGGLUND (KD):
          </note>
          <u who="goran_hagglund_c76ab9" xml:id="i-e88ae934f1dadd5f-2" n="b91d77fe">
            <seg n="31738708">
              Herr talman! Låt mig först få säga att det bärande temat i detta
              inlägg var: Lägg ord i socialministerns mun! Det värjer jag mig
              lite grann emot, eftersom jag tycker att det är bra om jag själv
              får uttrycka det som är mina åsikter. Sedan får ni uttrycka det
              som är era åsikter.
            </seg>
            <seg n="610c4658">
              Jämställdhet är självklart otroligt viktigt. Män och kvinnor
              ska ha lika förutsättningar och möjligheter att förverkliga sina
              liv, sina önskemål och sina drömmar på jämbördiga villkor.
            </seg>
            <seg n="6337c16f">
              Den broschyr som Ann-Christin Ahlberg nu har propagerat för vid
              flera tillfällen här i talarstolen är oerhört bra. Den innehåller
              redovisningar av det arbete som sker, departement för departement.
              Det är allt från Utrikesdepartementet till Justitiedepartementet,
              över Socialdepartementet och Utbildningsdepartementet – departement
              för departement. Detta är ett arbete som inte hör hemma inom ett
              snävt område utan berör varje enskilt politikområde. Det är betydelsefullt
              att säga det.
            </seg>
            <seg n="f05d60f8">
              Uppenbarligen skulle jag också tycka att arbetslinjen är oviktig.
              Låt mig få dementera också den utsagan. Arbetslinjen är otroligt
              central i varje samhälle som vill bygga trygghet, välfärd och
              ett deltagande av många människor i alla olika sammanhang.
            </seg>
            <seg n="b3102915">
              Men livet består inte bara av arbete. Jag tror kanske att vi
              skulle kunna få konsensus omkring den poängen. Vi har till exempel
              när det gäller föräldraförsäkringen, som jag försökte betona,
              gjort vissa avsteg eftersom vi tycker att det finns andra värden
              i livet. Vi tycker, till skillnad från Socialdemokraterna, att
              det kan vara en bra poäng att människor som av något skäl, som
              vi inte behöver överpröva, vill stanna hemma lite längre eller
              rigga sitt liv på ett annat sätt, som har beskrivits här i flera
              inlägg, ska ha möjlighet att göra det.
            </seg>
            <seg n="8e363a26">
              Därav mitt uttalande om att man inte ska stöpa alla i samma form
              eller trycka in alla i samma mallar.
            </seg>
            <seg n="af97ecb1">
              Ann-Christin Ahlberg säger att även hon tycker att valfrihet
              är viktigt, men det blir lite som när Henry Ford sade att man
              kunde få Fordbilarna i vilken färg man ville, bara man valde svart.
              Det är ju precis det ni propagerar för. Om nu föräldrar vill någonting
              annat säger vi att det är bra om det kan finnas möjligheter för
              fler att ordna sina liv som de själva önskar.
            </seg>
            <seg n="d90cea0c">
              Jag vet mycket väl att det finns en läroplan för förskolan. Jag
              har varit med och tagit fram och beslutat om den, och den är väldigt
              bra. Men det var inte det som var poängen, utan poängen var att
              vi vet att det finns föräldrar som önskar någonting annat. De
              kanske också skulle kunna få en del möjligheter att ordna sina
              liv på ett annat sätt än det som de allra flesta väljer. Däri
              tycker jag att det ligger ett stort värde.
            </seg>
            <seg n="b8555397">
              Det som är utgångspunkten för själva debatten är frågan om vi
              tänker ta initiativ till att utvärdera vårdnadsbidraget ur ett
              jämställdhetsperspektiv. Då säger jag: Nej, vi har inga sådana
              planer. Som ni vet finns det på Regeringskansliet miljoner, skulle
              jag vilja säga, möjligheter att utvärdera ytterligare, att göra
              mer, att kolla på det och detta. Men vi har för närvarande inga
              sådana planer. Det är det svar jag har att lämna i den delen.
              Det finns alltid en nyfikenhet – vi vill veta mer, och det kan
              vi säga på varje enskilt område. Men just här har vi inga sådana
              planer.
            </seg>
            <seg n="7b1a9017">
              Summa summarum: Jämställdhet är viktig. Arbetslinjen är viktig.
              Det är också viktigt att se att människor har olika önskemål om
              hur de vill utforma sina liv. Jag tycker att det är bra om vi
              som politiker bejakar den viljan.
            </seg>
          </u>
          <note type="speaker" n="934500ed">
            Anf. 106 PATRIK BJÖRCK (S):
          </note>
          <u who="patrik_bjorck_a4bbfc" xml:id="i-c3335f0966ae2683-2" n="b9532399">
            <seg n="59744e4d">
              Herr talman! Nej, var svaret – men fortfarande inte ett ord om
              varför. Socialministern vill inte utvärdera vårdnadsbidraget,
              men vi vet inte varför. Men, herr talman, om vi tittar i svaret
              kanske vi kan få svaret. Det kan ju vara ett bra sätt. Jag läser:
            </seg>
            <seg n="2816ab9d">
              Volymstatistiken visar att det totalt lämnas vårdnadsbidrag för
              ca 2,5 procent av barnen i åldern 1–3 år. För barnen i de kommuner
              som har infört vårdnadsbidrag är andelen 4,7 procent, vilket sammanlagt
              innebär ca 8 500 barn.
            </seg>
            <seg n="12d97460">
              Det enda förmildrande inslaget i regeringens politik, herr talman,
              är väl den låga volymstatistiken för vårdnadsbidraget.
            </seg>
            <seg n="2d09f1c3">
              Om det nu är så att Kristdemokraternas viktigaste bidrag till
              mänskligheten, vårdnadsbidraget, är ett uppenbart fiasko, då kan
              det möjligen vara svaret på varför ministern inte vill veta och
              inte vill utreda.
            </seg>
          </u>
          <note type="speaker" n="16243953">
            Anf. 107 Socialminister GÖRAN HÄGGLUND (KD):
          </note>
          <u who="goran_hagglund_c76ab9" xml:id="i-e88ae934f1dadd5f-3" n="b91d77fe">
            <seg n="50016950">
              Herr talman! Med anledning av det sista som Patrik Björck sade:
              Är det ett fiasko om en mindre grupp får möjlighet att ordna sina
              liv på det sätt de vill?
            </seg>
            <seg n="a05a72c5">
              Säg att andra får möjlighet att till exempel göra som vi gjorde
              när mina barn var små. Vi utnyttjade kommunal dagbarnvårdare,
              och mina barn fanns huvuddelen av tiden på ett kommunalt dagis.
              Om mina grannar hade önskat någonting annat men inte haft möjlighet
              till det och om vi hade gett de grannarna möjligheten att leva
              sina liv som de ville, hade det då varit ett fiasko om de inte
              hade varit många?
            </seg>
            <seg n="10625171">
              I min tillvaro är det inte så. Även den som väljer på ett annat
              sätt än alla andra, än de många, ska få respekt för sitt val och
              ska, när det gäller så viktiga saker som barn, kunna välja själv.
              Här har vi uppenbarligen olika uppfattningar. Jag tycker att det
              ska finnas utrymme även för grupper som inte tillhör majoriteten
              att ordna tillvaron på det sätt som passar dem bäst.
            </seg>
            <seg n="ea2af24b">
              Låg volym är alltså inte ett fiasko. Är det så att det finns
              möjlighet att välja färg på bilar och några få väljer till exempel
              en grön, då är det inte ett fiasko om det är få som väljer en
              grön. Det kanske var rätt färg för dem, och då är det bra om de
              får den möjligheten.
            </seg>
            <seg n="e6d0e1bc">
              I mitt svar – jag antar att Patrik Björck har läst hela svaret
              – står det också att vårdnadsbidraget, som är kommunalt, utformas
              på lite olika sätt i olika kommuner. Det är ungefär hälften av
              kommunerna som använder det. Genomströmningen är ganska stor eftersom
              man använder det när man har utnyttjat huvuddelen av sina föräldrapenningdagar
              och det bara kan användas tills barnet är tre år. Det gör att
              utvärderingar blir av begränsat värde.
            </seg>
            <seg n="2d15cc06">
              Nu råkar det vara så att min grundförutsättning i sammanhanget
              inte är att jag tror att Patrik Björck har gått omkring hela livet
              och önskat utvärdera det här. Han tillhör en partigrupp som tycker
              att det här är fel tänkt från början och vet med sig hur det borde
              vara i tillvaron: Alla ska ha en form och en mall. Det är inte
              mitt samhälle, herr talman.
            </seg>
          </u>
          <note n="4679da86">
            Överläggningen var härmed avslutad.
          </note>
          <note n="8cfa930a">
            17 § Svar på interpellation 2013/14:232 om Skatteverkets skattefelskarta
          </note>
          <note type="speaker" n="2c7ceae2">
            Anf. 108 Finansminister ANDERS BORG (M):
          </note>
          <u who="unknown" xml:id="i-f64ff501f51486af-47" n="8494d646">
            <seg n="93d085f6">
              Herr talman! Jacob Johnson har frågat mig vilka åtgärder jag
              avser att vidta för att minska skattefelet och om jag avser att
              ge möjligheter att genomföra en kvantifierad beräkning av skattefelet,
              till exempel enligt den metod som tillämpas i Nederländerna.
            </seg>
            <seg n="bd41a602">
              Frågorna är ställda mot bakgrund av att Skatteverket har redovisat
              regeringsuppdraget att ta fram en ny uppdaterad så kallad skattefelskarta.
            </seg>
            <seg n="f973b1f7">
              Det är glädjande att Skatteverkets samlade bedömning är att skattefelet
              minskar. Arbetet med att minska fel och fusk, och därmed minska
              skattefelet, är viktigt och behöver fortsätta.
            </seg>
            <seg n="341c45bf">
              Regeringen har redan genomfört ett antal åtgärder för att minska
              fusket, exempelvis ROT- och RUT-avdragen.
            </seg>
            <seg n="8f4de3a9">
              Som exempel på pågående åtgärder mot skattefusk kan jag nämna
              att förslaget på hur ett kontrollsystem inom skatteförfarandet
              kan vara utformat för byggbranschen är på remiss till den 11 april.
            </seg>
            <seg n="a3da4b21">
              Skatteverkets kontroller sker i huvudsak utifrån bedömningar
              av risk och väsentlighet. Det innebär att kontrollresurserna riktas
              till de branscher och områden där risken för fel och fusk bedöms
              vara störst. Regeringens bedömning är att detta arbetssätt har
              förbättrat skattekontrollen och ökat upptäckten av fel och fusk.
            </seg>
            <seg n="aa9b97b0">
              Enligt vad jag har erfarit från Skatteverket genomför myndigheten
              förstudier om möjligheterna att införa ett ökat slumpmässigt inslag
              i kontrollverksamheten. Jag avser att följa Skatteverkets fortsatta
              arbete.
            </seg>
          </u>
          <note type="speaker" n="c5b12945">
            Anf. 109 JACOB JOHNSON (V):
          </note>
          <u who="jacob_johnson_31d6eb" xml:id="i-e661b9f289710dad-2" n="bb2dd8b0">
            <seg n="9c3d46b0">
              Herr talman! År 2007 redovisade Skatteverket en beräkning av
              det så kallade skattefelet, det vill säga skillnaden mellan inbetalade
              skatter och vad som skulle betalas in om alla privatpersoner och
              företag betalade i enlighet med gällande regelverk. Beräkningen
              landade på 133 miljarder kronor, motsvarande ca 9 procent av de
              totala skatteintäkterna eller nästan 20 miljarder mer än alla
              punktskatter i form av energiskatter och skatt på alkohol, tobak,
              vägtrafik med mera. Det är alltså en mycket betydande summa.
            </seg>
            <seg n="b2f8c362">
              Respekten för skattesystemet och dess trovärdighet är ju i hög
              grad beroende av att vi alla, såväl enskilda som företag, betalar
              skatt i enlighet med fastställda regler. Det är därför viktigt
              att återkommande kunna följa hur skattefelet utvecklas för att
              se om åtgärder mot skattefusk verkar så att skattefelet och skattefusket
              minskar.
            </seg>
            <seg n="20be1849">
              Vi har från Vänsterpartiets sida efterlyst en ny uppskattning
              av skattefelet. Vi välkomnade därför att regeringen i regleringsbrevet
              för 2013 gav Skatteverket ett uppdrag som bestod av tre delar,
              nämligen att ta fram en ny skattefelskarta, att kvantifiera skattefelet
              och att beskriva felets förändring mellan 2007 och 2012.
            </seg>
            <seg n="196b29f6">
              Skatteverket redovisade i början av detta år sitt uppdrag. När
              det gäller de olika delarna kan man konstatera att Skatteverket
              varken lyckades kvantifiera skattefelet, trots det tydliga uppdraget,
              eller presentera en ny skattefelskarta.
            </seg>
            <seg n="ea9ca37a">
              Man redovisar i stället en skatte informations karta samt gör
              bedömningen att resultatet tyder på att skattefelet har minskat
              mellan 2007 och 2012. Verket stöder sig då främst på olika enkätundersökningar
              som visar att företagare och privatpersoner har en mindre tillåtande
              attityd till skattefusk än tidigare. Det är naturligtvis glädjande
              men knappast något bevis för att skattefelet i verkligheten har
              minskat.
            </seg>
            <seg n="1356edfe">
              Skatteverket redovisar även så kallade top-down-undersökningar
              utifrån nationalräkenskaperna. Å ena sidan indikerar dessa att
              de svarta inkomsterna i hushållssektorn har minskat sett över
              en längre tid, men å andra sidan redovisas mycket enhetliga –
              närmast konstanta – värden för den period som uppdraget avser,
              alltså 2007–2012. Exempelvis uppskattades de svarta inkomsterna
              i hushållssektorn ligga mellan 5 och 9 procent av bnp i början
              av 1970-talet men förvånansvärt konstant på drygt 2 procent för
              perioden 2005–2011.
            </seg>
            <seg n="3eafdf04">
              Dessa beräkningar tyder på att de svarta inkomsterna i hushållssektorn
              verkligen har minskat sedan 1970-talet, men inte under perioden
              2007–2012, vilket är den period som skulle granskas.
            </seg>
            <seg n="806aaf19">
              Finansministern säger i sitt svar att det är glädjande att Skatteverkets
              samlade bedömning är att skattefelet minskar. Det kan jag förstå
              att ministern tycker, men han borde väl vara mindre nöjd med att
              Skatteverket inte vare sig lyckats kvantifiera felet eller redovisat
              en ny skattefelskarta. Hur säker känner sig finansministern på
              att skattefelet verkligen minskade under perioden 2007–2012 med
              tanke på de konstanta bedömningarna av svartarbetet inom hushållssektorn
              med hjälp av top-down-beräkningar från nationalräkenskaperna?
            </seg>
          </u>
          <note type="speaker" n="cd5b0cd3">
            Anf. 110 LOTTA OLSSON (M):
          </note>
          <u who="lotta_olsson_5715f3" xml:id="i-67f0202498d4a34d-0" n="2e5708c8">
            <seg n="c3a502a9">
              Herr talman! Ett fungerande skattesystem är grunden för ett välfärdssamhälle.
              Bara genom att människor betalar sin skatt har vi resurser till
              välfärden. För att det systemet ska fungera över tid är det nödvändigt
              att det är ett system som människor i allmänhet tycker är rimligt
              och rättvist.
            </seg>
            <seg n="88a96adf">
              De allra flesta människor vill vara goda och samhällsnyttiga
              medborgare och skattebetalare. Det finns ett värde i att faktiskt
              vara och känna sig som en god medborgare – att dra sitt strå till
              stacken. Befolkningen måste dock stå bakom systemet och känna
              tillit till systemet. Bara då kommer man också att betala sin
              skatt och bidra.
            </seg>
            <seg n="4d4bb424">
              Därför är attityder till svartarbete hos människor intressant
              att följa. Ungdomsstyrelsen har gjort en stor attitydundersökning
              under 2013. Här kan man se att ungas attityder till svartarbete
              har förändrats över tid.
            </seg>
            <seg n="71d4361e">
              År 2002 svarade 30 procent av ungdomarna mellan 16 och 29 år
              att det kunde vara rätt att anställa svart. År 2013 hade den siffran
              minskat till 16 procent – en attitydförändring. Det verkar utifrån
              denna undersökning som att attityderna till vårt skattesystem
              har förbättrats. Ungdomar ser det som mer rätt att betala skatt
              i vårt nuvarande system än de gjorde 2002.
            </seg>
            <seg n="78fdb5ab">
              Det har blivit lättare att både vara laglydig, men också att
              kunna jobba och tjäna extra utan att skatten gör att det inte
              lönar sig. RUT-reformen har varit en sådan viktig reform. Många
              som tidigare inte ansåg sig ha råd att betala tjänster vitt betalade
              dem svart, vilket innebar att både den som köpte tjänsten och
              den som utförde den var eller blev skattesmitare. I dag anlitar
              man inte heller någon för reparationsarbeten i hemmet svart –
              ROT-avdraget gör att det inte finns någon riktig marknad för det
              längre.
            </seg>
            <seg n="fbaab814">
              Politiken kan inte göra allt, men vilka lagar och skatteregler
              vi skapar påverkar människors attityder till att betala skatt.
              Det är något som politiken påverkar. Vi ska inte tillbaka till
              ett samhälle där vi tar bort möjligheten för många att tjäna en
              extra slant eller att få lönen att räcka till, så att man ska
              tvingas arbeta svart. Svenska folket förtjänar att få behålla
              sin alliansregering.
            </seg>
          </u>
          <note type="speaker" n="29f0b4b7">
            Anf. 111 EVA-LENA JANSSON (S):
          </note>
          <u who="eva-lena_jansson_c25f33" xml:id="i-d32871c5d2333eb2-2" n="2f7bf43b">
            <seg n="0ebf9cf2">
              Herr talman! Jag hade egentligen inte tänkt gå upp i den här
              debatten, men med utgångspunkt i det Lotta Olsson sade i sitt
              inlägg måste jag tillägga att det skattefusk som man har beskrivit
              på skattekontoret är omfattande. Det handlar om miljarder som
              undandras varje år. Det måste man ta på största allvar, vilket
              jag tycker att Jacob Johnson gör i den här interpellationen.
            </seg>
            <seg n="07123c8b">
              När man säger att fusket har minskat genom ROT- och RUT-avdragen
              vill jag nämna ett tydligt exempel här ifrån Helsingfors, där
              två välkända politiker från Moderaterna hade haft svart städhjälp.
              När man införde RUT-avdraget fortsatte de köpa svarta städtjänster
              trots att de hade inkomster på flera hundra tusen tillsammans
              varje månad. När sonen flyttade hemifrån utökades städområdet
              för den som städade till att omfatta även sonens lägenhet, utan
              att det ledde till att hon fick vita inkomster. Att det skulle
              vara automatik i att man får skatteavdrag och därmed börjar köpa
              tjänster vitt är alltså inte med sanningen överensstämmande.
            </seg>
            <seg n="24456056">
              Däremot kan det ha fått effekten att personer som tidigare inte
              köpte tjänsten kanske nu köper den, men man ska inte utgå från
              att de som har köpt svart nu börjar köpa vitt. Så är inte fallet.
              Det finns ingen naturlig gång som säger att man börjar köpa sådant
              som är dyrare bara för att man tillhandahåller möjligheten att
              göra RUT-avdrag för det. Tycker man att det är billigt att köpa
              svart fortsätter en del att köpa svart.
            </seg>
            <seg n="05b3e0a7">
              Herr talman! Det vore bra om Lotta Olsson tog del av de uppgifter
              som Skatteverket har tillhandahållit oss riksdagsledamöter.
            </seg>
          </u>
          <note type="speaker" n="ee3c43b4">
            Anf. 112 Finansminister ANDERS BORG (M):
          </note>
          <u who="unknown" xml:id="i-f64ff501f51486af-48" n="8494d646">
            <seg n="aa481b9e">
              Herr talman! Det här är en viktig diskussion. Sverige är ett
              land som är känt för att ha en välfungerande offentlig förvaltning
              och där det finns stort förtroende för myndigheter, politiker,
              stat och våra gemensamma institutioner. En viktig del av det är
              att man hos oss också, i förhållande till andra länder och enligt
              de flesta undersökningar, i relativt begränsad utsträckning undviker
              att betala sina skatter.
            </seg>
            <seg n="54e35c6e">
              Jag tycker att den bedömning av skattefelets utveckling som Skatteverket
              har gjort är relevant, och den är också glädjande om man ser till
              hur attityderna har förändrats och hur uppfattningen om skattefelet
              har förändrats. Det går naturligtvis hand i hand: Tror man att
              andra betalar sin skatt är man själv också mer benägen att göra
              det. Tror man däremot att det finns mycket av illojal konkurrens
              i termer av skattefusk är man mindre benägen att själv betala
              sin skatt.
            </seg>
            <seg n="173a02dd">
              Man kan konstatera att sedan 2006 har den andel som säger att
              de känner till någon som skattefuskar minskat från 31 procent
              till 16 procent i dag. De som inte känner någon som skattefuskar
              har ökat från 58 procent till 76 procent. Den andel som känner
              någon som svartarbetar har gått från 48 till 27 procent, och den
              andel som inte känner någon som svartarbetar har ökat från 42
              till 65 procent. Andelen företag som upplever att de är utsatta
              för svart konkurrens har minskat från 23 procent till 17 procent,
              och andelen som inte upplever det har ökat från 55 till 71 procent.
              Det finns alltså rätt mycket som tyder på att det har skett en
              betydande förskjutning här.
            </seg>
            <seg n="f9dc4e22">
              Då är frågan: Vad ska vi göra med skattefelskartan? Vilka är
              alternativen? Man ska komma ihåg att den gamla skattefelskartan
              kostade mellan 1 och 2 miljoner att ta fram. Det berodde på att
              vi tidigare hade en slumpmässig inriktning av skattekontrollen.
              Vi valde slumpmässigt ut företag för revision, och så fick man
              därigenom en bred bild av hur skattefelet fördelade sig.
            </seg>
            <seg n="d2e28362">
              Sedan några år tillbaka har Skatteverket tagit initiativ till
              att revisionen i stället riktas mot de branscher, företag och
              personer som man tror har en högre sannolikhet att ha skattefuskat,
              alltså att ha undandragit sig skatt. Det är en logisk struktur
              på organisationen att man helt enkelt inriktar sig på de branscher
              där man vet att det finns mer skattefusk – alltifrån städbransch
              till byggbransch och ett antal andra kontantbranscher, där vi
              tror att fusket har varit mer förekommande. Man har också en riskbaserad
              kontroll på individer som man riktar sig mot.
            </seg>
            <seg n="c3acf5fd">
              Att kombinera den arbetsmodellen med att man gör en fullskalig
              skattefelskarta skulle kosta över 60 miljoner kronor. Det är inte
              rimligt. Vi gör inga andra offentliga undersökningar som kostar
              60 miljoner kronor. Det skulle motsvara i storleksordningen 10
              procent av hela SCB:s resurser för undersökningar.
            </seg>
            <seg n="d2780dab">
              Vad man däremot kan göra och som vi har för avsikt att göra är
              att ge uppdrag till Skatteverket att tillsammans med vetenskaplig
              expertis arbeta igenom hur man kan ta fram ett statistiskt underlag
              och statistiska metoder för att löpande och återkommande kontrollera
              hur man upplever att skattefelet utvecklas. Det är en viktig del
              av att den riskbaserade skattekontrollen ska fungera väl. Jag
              kan alltså avisera att vi kommer att ge Skatteverket ett sådant
              uppdrag och att en del av de forskningsmedel som verket har till
              sitt förfogande ska användas för att skapa en bättre grund för
              skattefelskartan.
            </seg>
          </u>
          <note type="speaker" n="ff7a2db6">
            Anf. 113 JACOB JOHNSON (V):
          </note>
          <u who="jacob_johnson_31d6eb" xml:id="i-e661b9f289710dad-3" n="bb2dd8b0">
            <seg n="6b3be98e">
              Herr talman! Det är naturligtvis glädjande att attityderna till
              skattefusk har förbättrats. Men som jag sade tidigare: Det är
              inget strikt bevis för att skattefelet har minskat. Tyvärr kunde
              inte Skatteverket i sin undersökning göra en kvantifierad bedömning
              av skattefelet, som man uppskattar till 133 miljarder kronor.
              Man har hänvisat till att man kanske behöver göra slumpmässiga
              kontroller.
            </seg>
            <seg n="285fafc5">
              Det som finansministern säger är intressant – att man avser att
              ge ett uppdrag och att titta på andra metoder för att ta fram
              det här. Det är klart att den gamla skattefelskartan, som ganska
              noggrant talade om vilka branscher som hade störst skattefel och
              om det var fråga om svartarbete, internationella transaktioner
              och så vidare, var ett bra underlag för detta. Man bör naturligtvis
              kunna ha något slags kombinerad metod, där man går in djupare
              och har ett större urval på sådana områden där det är större risk
              och där man har ett mindre urval på områden med mindre risk.
            </seg>
            <seg n="c79c6d71">
              Jag har också hört den här siffran, drygt 60 miljoner kronor,
              som generaldirektör Hansson berättade om när han var i skatteutskottet
              och pratade om detta. I och för sig är detta inte någon årlig
              kostnad, för man förväntas inte göra en skattefelskarta varje
              år. Men det kanske vore lämpligt att göra det till exempel vart
              fjärde år. Då får regeringar leva upp lite grann till utvecklingen,
              och man kan följa upp det här.
            </seg>
            <seg n="f306fa4a">
              Skatteverket lyckades alltså inte redovisa någon ny skattefelskarta.
              Däremot redovisar man en så kallad skatteinformationskarta, där
              Skatteverket klassificerar vilken informationsnivå som olika skatter
              har. Skatteverket bedömer om man har god tillgång till information
              för att kunna sätta rätt skatt. Ju högre nivå, desto bättre är
              det. Högst informationsnivå, enligt Skatteverket, har till exempel
              fastighetsavgiften, energiskatten samt inkomst av tjänst, alltså
              alla vanliga löntagares arbetsinkomst. Där har Skatteverket full
              koll, så att säga. Lägst informationsnivå har enligt sammanställningen
              skatteslag som moms och bolagsskatt.
            </seg>
            <seg n="ae23745d">
              Hur ser finansministern på de stora skillnaderna i informationsnivå
              för olika skatter? Det var en sak som slog mig när jag läste rapporten.
              Momsen ger en bra bit över 300 miljarder kronor i skatteintäkter.
              Och när det gäller bolagsskatten finns det fortfarande generösa
              avdragsmöjligheter. Man kan till exempel titta i den skattestatistiska
              årsboken för 2013. År 2011 – det är de senaste siffrorna – betalade
              företag bara 13,4 procent i skatt som andel av resultatet efter
              finansnetto, trots att bolagsskatten 2011 formellt var 26,3 procent.
              Man skulle alltså kunna säga att det reella bolagsskatteuttaget
              2011 var ungefär hälften av den formella skatten.
            </seg>
            <seg n="c13a6677">
              Finns det anledning, finansministern, att vidta åtgärder så att
              skatteinformationsnivån för exempelvis bolagsskatten höjs, till
              exempel genom att man minskar olika avdragsmöjligheter?
            </seg>
          </u>
          <note type="speaker" n="980ccee3">
            Anf. 114 LOTTA OLSSON (M):
          </note>
          <u who="lotta_olsson_5715f3" xml:id="i-67f0202498d4a34d-1" n="2e5708c8">
            <seg n="4ab1a717">
              Herr talman! Det är alltid viktigt att komma ihåg var man kommer
              ifrån. Det är inte så länge sedan det allmänna ordspråket var:
              Rösta rött och jobba svart! Nu har vi inte haft en röd regering
              på nästan åtta år.
            </seg>
            <seg n="9e4dafc9">
              Att ha ett skattesystem som människor egentligen inte respekterar
              och där man ser det som självklart att jobba svart är förödande
              för skattemoralen. Att skattesystemet främjar laglydighet och
              arbete är viktigt. Bara så kan vi klara vårt välfärdsland.
            </seg>
            <seg n="5ecfa919">
              Dessutom är det avgörande att man inte flyttar kapital till diverse
              skatteparadis. Här har regeringen arbetat aktivt med att få till
              samarbetsavtal med mängder av länder i världen. Det finns i dag
              inte många skatteöar att flytta kapital till. Under Alliansens
              regeringstid har samarbetsavtal skrivits med alla länder utom
              tre. Ett av dem är Hongkong.
            </seg>
            <seg n="e94c8f96">
              Den frivilliga rättelse som regeringen har infört – man har fem
              år på sig att göra en rättelse och betala in sin skatt – har också
              varit framgångsrik. Det har kommit in mängder med tidigare obetalda
              skatter. Uppåt 1 miljard kronor har kommit in till statskassan
              sedan detta infördes. Sedan 2010 har antalet personer som kommit
              in med självrättelser ökat från 400 till drygt 1 800. Välkomna
              hem, alla förmögenheter!
            </seg>
          </u>
          <note type="speaker" n="a5c67b76">
            Anf. 115 EVA-LENA JANSSON (S):
          </note>
          <u who="eva-lena_jansson_c25f33" xml:id="i-d32871c5d2333eb2-3" n="2f7bf43b">
            <seg n="617dbc0c">
              Herr talman! Jag försökte redovisa att det hade varit ett stort
              skatteundandragande. Och jag säger: Man åstadkommer inte förändringar
              och kommer inte åt alla som skattefuskar bara för att man sänker
              skatten. En del kommer att välja att fortsätta att fuska med skatten.
              Då kan man konstatera att en del röstar blått och köper tjänster
              svart.
            </seg>
            <seg n="43b0028e">
              Den arbetskraft som utför de här tjänsterna är väldigt utsatt.
              När du befinner dig i en position där du har svart arbete har
              du svårt att ställa krav på arbetsmiljö, på villkor, på bostäder
              och på vad som helst som alla andra tar för givet när de har ett
              vitt jobb. Det handlar om krav på ledighet och så vidare.
            </seg>
            <seg n="b45e34f6">
              De som är utsatta är de som har det svarta jobbet. Men framför
              allt handlar det om att arbetsgivarna undandrar pengar som skulle
              gå till det allmänna. Skatteverket redovisar, som sagt, att det
              handlade om 60 miljarder. Bara i byggbranschen pratar man om 10
              miljarder. Då kan man undra: Varför har det tagit så lång tid
              för regeringen att tycka att det här är viktigt? Det är först
              nu man vill göra en utvärdering. Varför har man inte velat gå
              på djupet när det gäller dem som begår allvarliga skattebrott?
            </seg>
            <seg n="3ea63ef3">
              Den här regeringen har jagat sjuka med blåslampa. 75 000 har
              blivit utförsäkrade från sjukförsäkringen. Men när vi har skattefuskare
              i miljardklassen är man faktiskt ganska feg från regeringens sida.
              Min fråga är: Varför tar man inte de här frågorna på allvar?
            </seg>
          </u>
          <note type="speaker" n="0e3ecfd9">
            Anf. 116 FREDRIK SCHULTE (M):
          </note>
          <u who="fredrik_schulte_6d2a2e" xml:id="i-8df976b0efae468b-1" n="54854aa3">
            <seg n="ae97be32">
              Herr talman! Precis som Eva-Lena Jansson hade inte jag heller
              tänkt gå upp i den här debatten. Men på grund av de argument som
              Eva-Lena Jansson framförde känner jag mig kallad och manad.
            </seg>
            <seg n="308c8e8e">
              Det är något märkligt hur Socialdemokraterna och Vänsterpartiet
              förhåller sig till de här frågorna. Vad är det som skapar svarta
              jobb? Och vad är det som är drivkraften för att jobba svart?
            </seg>
            <seg n="c4c3ef87">
              Precis som Eva-Lena Jansson var inne på går man miste om pension.
              Man går miste om möjlighet till a-kassa. Man går miste om möjlighet
              till sjukersättning och så vidare. Det är klart att det är bättre
              att jobba vitt, betala skatt och känna sig delaktig i samhället.
            </seg>
            <seg n="c1ca6742">
              Vad är det som får människor att köpa tjänster som är svarta,
              och vad är det som får människor att arbeta svart? Jo, det är
              generellt sett tre saker.
            </seg>
            <seg n="13b97cb2">
              Det första är att ju dyrare en vara är, desto mer benägen är
              man att köpa den svart och att slippa skatt. Det är ganska enkelt.
              Kostar en vara dubbelt så mycket jämfört med tidigare kommer människor
              i mindre utsträckning att handla varan. Och när de gör det kommer
              de att öka den svarta konsumtionen av den.
            </seg>
            <seg n="bc4380ca">
              Det andra är just skatterna. Människor kan tycka att skatterna
              är för höga. De tycker inte att de får tillbaka tillräckligt.
              Det kostar för mycket, och man kan inte riktigt se korrelationen
              mellan vad man betalar in i skatt och vad man får tillbaka. Då
              kommer den svarta konsumtionen och produktionen att öka.
            </seg>
            <seg n="20a056da">
              I till exempel Ryssland finns det omfattande studier kring detta.
              Där hade man ganska höga skatter, och man fick i princip inte
              ut någonting av det. Så sänkte man skatterna radikalt. Helst plötsligt
              började människor att betala in skatterna på ett helt annat sätt.
            </seg>
            <seg n="7b3c9b07">
              För det tredje är det avgörande hur pass enkla eller komplicerade
              varor eller tjänster det är man säljer. Det är väldigt sällan
              raketforskare jobbar svart, lärare jobbar svart eller sjuksköterskor,
              läkare och civilingenjörer jobbar svart. Det är oftast i branscher
              där det är enklare eller mindre krav på utbildning man tillhandahåller
              svarta tjänster. Det är inom byggsektorn, städsektorn, barnpassning,
              restaurangbranschen eller taxibranschen. Det är där man ser det
              stora skattefusket.
            </seg>
            <seg n="544288f6">
              Vad är det då regeringen har gjort? Jo, vi har sett till att
              göra det billigare speciellt för den typen av varu- och tjänsteproduktion.
              Vi har sänkt restaurangmomsen. Vi har infört RUT och ROT.
            </seg>
            <seg n="ba99e2e7">
              Vi har gjort det billigare att anställa framför allt unga som
              jobbar i många av de branscherna där det svarta arbetet förekommer.
              Det är i de branscherna som ungdomar börjar ta sig in på arbetsmarknaden.
            </seg>
            <seg n="0d8d9582">
              Det är klart att RUT och ROT inte är någon garanti för att man
              ska ta bort allt skattefusk i samhället. Men det är alldeles uppenbart
              att den politik vi har fört mycket tydligt och mycket målmedvetet
              har varit till för att bekämpa skattefusket och svartarbetet.
              Resultatet är också att den svarta sektorn tydligt har minskat.
            </seg>
            <seg n="42a22bad">
              Det är väldigt svårt att mäta detta. Jag vill ge heder till Jacob
              Johnson som problematiserar frågan och ändå erkänner att skattefusket
              har minskat. Men att som Eva-Lena Jansson här gå fram och påstå
              att vi inte bryr oss om de här frågorna, inte har jobbat med dem
              och inte har fokuserat på det därför att vi inte har mätt detta
              är bara larv.
            </seg>
          </u>
          <note type="speaker" n="0da2321f">
            Anf. 117 HILLEVI LARSSON (S):
          </note>
          <u who="hillevi_larsson_81d8b4" xml:id="i-74a1d363236ecd66-0" n="6be4d6e4" next="i-230ccf00464dac25-0">
            <seg n="0230042a">
              Herr talman! Det är ändå viktigt att slå fast att det handlar
              om brottslighet. I andra sammanhang är man väldigt hård. Vi har
              till exempel nämnt jakten på sjuka och arbetslösa. Det kan till
              och med vara så att man begår ett misstag. Det behöver inte ens
              vara ett medvetet fel man gör som kan leda till väldigt dramatiska
              konsekvenser för den enskilde.
            </seg>
            <seg n="5b2acec7">
              Vi måste ändå slå fast att skattefusk är ett brott. Det är allvarligt
              eftersom det undandrar väldigt mycket skatteresurser som skulle
              kunna användas till skola, vård och omsorg, insatser för jobb
              och så vidare. Det är väldigt viktigt. Det fusk vi talar om inom
              till exempel socialförsäkringen är trots allt en liten andel.
              Det är inte gigantiska summor om man jämför med skattefusket.
              Skattefusket beräknas uppgå till över 100 miljarder.
            </seg>
            <seg n="6b1705d8">
              I det här sammanhanget får man se kostnaden för att försöka ringa
              in var vi har skattefusk som en investering. Det är på samma sätt
              när man ger myndigheter som Ekobrottsmyndigheten resurser för
              att jaga skattebrottslingar. Det är en investering. Det kan te
              sig som en kostnad först. Men man ser att för varje skattekrona
              som man satsar får man in flera skattekronor genom att man kan
              ringa in brottslingarna. Det ger i bästa fall också en förebyggande
              effekt. När man vet att man riskerar att åka fast ökar chansen
              att man sköter sig. Det är väldigt viktigt.
            </seg>
            <seg n="b41aee24">
              När det gäller RUT och ROT kan man se att det i dag finns ett
              fusk. Det är inte så att det är helt problemfritt. Det finns många
              som fortfarande köper tjänster svart som man skulle kunna få RUT-avdrag
              för. Det är för att man tycker att det är för dyrt.
            </seg>
            <seg n="165bbd30">
              Det finns egentligen inte någon nedre gräns. Det kan vi se när
              man i dag utnyttjar papperslösa på arbetsmarknaden. Det är de
              som står på den absoluta botten på arbetsmarknaden. Man är beredd
              att betala under 100 kronor per dag.
            </seg>
            <seg n="75e272c9">
              Tyvärr är det inte automatiskt så när man inför skatteavdrag
              att alla plötsligt kommer att utnyttja tjänsten vitt. Risken finns
              att skattefusk fortsätter. Man är helt enkelt inte beredd att
              betala människor den lön som de behöver för att klara sig och
              för det arbete de lägger ned.
            </seg>
            <seg n="d84a592a">
              När det gäller ROT-avdraget finns det tyvärr ett omfattande fusk
              även där. Vi kan se att man trissar upp arbetskostnaden. Sedan
              försöker man minimera materialkostnaden. Det har fått fortgå alldeles
              för länge. Nu säger regeringen att den ska göra någonting åt det.
              Hittills har det varit så att man kan begära ut pengar kontant
              utan att lämna in en faktura. Det öppnar för fusk.
            </seg>
            <seg n="0f3f4331">
              De seriösa hantverkarna vill att vi ska göra något åt det. Det
              kan vi se över hela arbetsmarknaden i dag. Där det finns fusk,
              som till exempel inom byggbranschen och transportsektorn, är det
              de seriösa företagen som bönar och ber att vi ska göra någonting
              åt problemen. De riskerar att bli utkonkurrerade.
            </seg>
            <seg n="ba6abe06">
              Det är ett sjukt system där man nästan måste skattefuska för
              att klara sig ekonomiskt. Man blir utkonkurrerad av andra som
              har satt i system att skattefuska. Det är en fruktansvärt allvarlig
              utveckling.
            </seg>
            <seg n="453728bf">
              Ibland när man diskuterar skattefrågor känns det som att det
              är ett speciellt område där det handlar mer om incitament och
              att vilja betala skatt. När det gäller övriga brott har vi ambitionen
              att alla ska följa lagen. Gör man inte det ska det bli en påföljd.
            </seg>
            <seg n="9747690b">
              Vi borde ha den ambitionen också här. Jag tror att vi skulle
              kunna få in mer skattepengar om vi satsar mer på området.
            </seg>
          </u>
          <note n="84c1165d">
            Anf. 118 GUNNAR ANDRÉN (FP):
          </note>
          <u who="hillevi_larsson_81d8b4" xml:id="i-230ccf00464dac25-0" n="6be4d6e4" prev="i-74a1d363236ecd66-0">
            <seg n="8838151d">
              Herr talman! Jag tror för min del att det viktigaste som har
              hänt på det här området under senare år, ett decennium eller så,
              är att attityden till svartarbete har förändrats. Det anses numera
              lite fulare och nästan klandervärt att jobba svart och även att
              köpa svarta tjänster. Det föreligger absolut inte någon partipolitisk
              oenighet om detta. Det är det allra viktigaste med den undersökning
              som vi här har fått.
            </seg>
            <seg n="8493e7f4">
              Vi kan se till vad som har skett. Frisörer ska ägna sig åt att
              klippa hår, gärna en hästsvans till exempel, och inte åt att frisera
              sina eller andras ekonomier. Tvätterier är en annan bransch där
              det förekommit mycket. De ska ägna sig åt att tvätta kläder eller
              vad det nu kan vara och inte åt att tvätta pengar.
            </seg>
            <seg n="9ad5df15">
              Detta är två ganska bra exempel på de många åtgärder som behövs.
              Hillevi Larsson var inne på andra åtgärder i andra branscher där
              det behövs. Inom transportbranschen vet vi att det förekommer
              väldigt mycket svartarbete av olika slag, och i byggnadsbranschen,
              som inte minst Anders Karlsson ofta påpekar, föreligger det väldigt
              stora behov att gå vidare på det området. Jag är helt övertygad
              om att det gör det.
            </seg>
            <seg n="3796551a">
              Det finns ibland en attityd från Socialdemokraterna och Vänsterpartiet
              här att man missaktar de reformer som har gjorts. Det tycker jag
              är tråkigt. Jag tror att vi i grund och botten är överens om införandet
              av ROT-systemet, som innebär en skattesänkning på ett visst arbete,
              att vi inför till exempel personalliggare eller kräver att alla
              ska lämna kvitton. Det är saker vi är överens om.
            </seg>
            <seg n="ee9858c4">
              Särskilt viktigt är det som Hillevi Larsson också var inne på.
              Alla sådana åtgärder syftar till att utjämna konkurrensen mellan
              dem som inte vill följa lagarna och dem som är väldigt besjälade
              av det. Det finns ingen som är så gynnad som organiserad brottslighet
              av att vi inte har en ordentlig kontrollapparat.
            </seg>
            <seg n="d25d99f4">
              Om vi inte har en ordentlig kontrollapparat riskerar vi att de
              seriösa företagen slås ut. Det som har hänt har skett i stor politisk
              enighet. Det är väldigt viktigt att erinra om det, herr talman.
              Sedan kan man alltid diskutera om det har gått tillräckligt fort
              och om rättssäkerheten har tillgodosetts på alla punkter. Men
              totalt sett är det en väldigt viktig attitydförändring som har
              skett under ett antal år i Sverige, nämligen att det är klandervärt
              att ägna sig åt svartarbete.
            </seg>
            <seg n="341e7298">
              Vi ska vara positiva till att det är på det sättet. Sedan behöver
              vi göra saker på väldigt många fler områden. Det gäller inte minst
              de områden som har nämnts här, nämligen transportområdet och byggnadsområdet.
            </seg>
          </u>
          <note type="speaker" n="b3718807">
            Anf. 119 Finansminister ANDERS BORG (M):
          </note>
          <u who="unknown" xml:id="i-f64ff501f51486af-49" n="8494d646">
            <seg n="81bf1b50">
              Herr talman! Skattesystemets legitimitet är central för att ekonomin
              ska fungera väl och för att vi ska ha starka offentliga finanser
              och ha råd med den välfärd vi behöver.
            </seg>
            <seg n="1e513084">
              Jag tror att det är tre egenskaper i skattesystemet som är mest
              centrala. Den första är att vi ska ha låga snedvridande effekter
              i skattesystemet så att vi kan få in skatteintäkterna med låga
              negativa effekter på jobb, investeringar och tillväxt. Ju mer
              skada skatterna ställer till med i samhällsekonomin, desto mer
              impopulära får vi anta att de blir. Ju mindre skada de gör, desto
              mer värdefull är den välfärd vi får för skattepengarna.
            </seg>
            <seg n="b67b0dfa">
              Den andra utgångspunkten tror jag är rättssäkerhet och enkelhet
              – att det är enkelt att göra rätt, att man uppfattar att skattesystemet
              är enkelt att använda för människor och att man utan stora ansträngningar
              kan se till att den skatt man ska betala betalas in.
            </seg>
            <seg n="14999d5d">
              Den tredje tror jag är att det finns en känsla av att man gemensamt
              i samhället betalar skatterna, det vill säga att man upplever
              att de flesta medborgare i samhället betalar sina skatter ungefär
              på det sätt som de bör göra.
            </seg>
            <seg n="14534dc7">
              Det är därför jag tror att denna typ av undersökningar som Skatteverket
              har gjort om allmänhetens attityder är centrala. Det är viktigt
              att företagare uppfattar att konkurrensen från företag som skattefuskar
              är på väg ned och att det är en rätt kraftig nedgång som vi ser
              och som vi ser brett över branscher. Det är viktigt att människor,
              inte minst ungdomar men också andra, upplever att det är färre
              som svartarbetar och att normen är att man inte gör det. Det ger
              också en indikation om hur det förhåller sig ute i samhället.
            </seg>
            <seg n="61347da5">
              Det vi vet från andra områden är att allmänhetens bedömningar
              av inflationsförväntningar, arbetslöshet eller vad vi nu talar
              om är effektiva sätt att mäta vad vi har för nivå på olika samhällsfenomen.
              Det är också så vi gör sakbedömningar på andra områden när det
              gäller till exempel arbetskraftsundersökningar. Då frågar vi helt
              enkelt människor hur mycket de arbetar, och sedan bedömer vi det.
              Det är det som är grunderna för det mesta av den statistik vi
              har.
            </seg>
            <seg n="e8fc0d9b">
              Sedan kan man kanske tycka att det som nu har gjorts, som är
              en attitydundersökning från ett opinionsundersökningsföretag som
              jag tror heter Demoskop, är en annan sak än att göra statistiskt
              baserade undersökningar som vi normalt sett låter Statistiska
              centralbyrån göra.
            </seg>
            <seg n="f03b5546">
              Jag tror att det är klokt att lägga ett uppdrag på Skatteverket
              att helt enkelt, med hjälp av de forskare som arbetar på området,
              ta fram ett bra underlag för hur vi ska kvantifiera och mäta skattefel
              över tiden. Jag inser att det finns ett antal svårigheter i detta
              som kanske skiljer det från en del andra områden, men jag är övertygad
              om att man med breda statistiska urval kan få fram en bra och
              grundlig information. Den kan då användas för att kalibrera inom
              vilka områden vi gör undersökningar av skattefel och skattefusk.
            </seg>
            <seg n="e540125a">
              Jag tror att den grundläggande inriktning som Skatteverket har
              valt är rätt viktig: att vi helt enkelt koncentrerar resurserna
              på att söka efter skattefel på de områden och de branscher där
              vi tror att de finns och att vi därtill gör lite djupare revisioner.
            </seg>
            <seg n="2b7e30e0">
              Jacob Johnson har rätt i att den ena delen av arbetet är att
              Skatteverket följer upp lagar och regler. Den andra delen är naturligtvis
              att skärpa lagar och regler som vi har gjort på en hel del områden.
              Jag kan nämna att vi här i vår kommer att få den stora företagsskatteutredningen,
              där huvudinriktningen vad jag erfar är att titta på olika vägar
              att relativt kraftigt begränsa möjligheterna till ränteavdrag.
              Det kan både göra systemet bättre fungerande samhällsekonomiskt
              och minska möjligheterna till skatteundandragande.
            </seg>
          </u>
          <note type="speaker" n="b09a9126">
            Anf. 120 JACOB JOHNSON (V):
          </note>
          <u who="jacob_johnson_31d6eb" xml:id="i-e661b9f289710dad-4" n="bb2dd8b0">
            <seg n="f91c8b12">
              Herr talman! Det var lite felciterat där, Fredrik Schulte. Jag
              erkände inte att skattefelet har minskat; jag ifrågasatte tolkningen
              av Skatteverkets rapport. Däremot välkomnade jag att attityderna
              till skattefusk har förbättrats. Det är trots allt en viss skillnad.
            </seg>
            <seg n="7080d73d">
              Jag tolkar finansministerns besked här om det nya uppdraget som
              ett slags underkännande av Skatteverkets uppdrag. Man klarar bara
              en halv av tre möjliga uppgifter, egentligen. Det kom ingen kvantifierad
              beräkning, det kom ingen ny skattefelskarta och man kunde inte
              visa direkt hur skattefelet har utvecklats under perioden 2007–2012.
              Det är väl positivt att man gör ett omtag med hjälp av forskare.
            </seg>
            <seg n="792422a8">
              Jag har en uppföljande fråga till Anders Borg: Hur ser tidsperspektivet
              ut? Och har finansministern en åsikt om ifall vi då kan få se
              en ny kvantifierad skattefelskarta?
            </seg>
            <seg n="0695f258">
              Det handlar naturligtvis också om åtgärder mot skattefusket.
              Från Vänsterpartiets sida anser vi att det bör tas fram en nationell
              handlingsplan mot skattefusk, svartjobb och social dumpning. Det
              ska vara en plan som sträcker sig över lång tid och som omfattar
              flera myndigheter med uppdrag att samverka. Vi efterlyser till
              exempel personalliggare inom byggbranschen och på sikt också inom
              andra branscher som städ- och flyttbranschen. Vi vill ha Månadsuppgiftsutredningens
              förslag om individuell redovisning av löner och skatter på månadsbasis.
            </seg>
            <seg n="a2d499a6">
              Jag får avsluta med att tacka för debatten och ge ministern en
              liten läxa och ett litet medskick: bättre uppföljning av skattefelet,
              och där har vi fått ett halvt löfte. Vi vill också ha fler konkreta
              åtgärder mot skattefusket.
            </seg>
          </u>
          <note type="speaker" n="3b25e9af">
            Anf. 121 FREDRIK SCHULTE (M):
          </note>
          <u who="fredrik_schulte_6d2a2e" xml:id="i-8df976b0efae468b-2" n="54854aa3">
            <seg n="c49fb38d">
              Herr talman! Jag brukar i vanliga fall ha ganska tuffa debatter
              med Jacob Johnson. Men nu har han en försonlig och konstruktiv
              ton, och det tycker jag att man ska välkomna. Vi är ju alla överens
              om att skattefusket måste minska.
            </seg>
            <seg n="a4cc4454">
              Däremot reagerar jag skarpt på Hillevi Larssons och Socialdemokraternas
              argumentation. Det är inte seriöst. Hillevi Larsson går upp här
              och gör en poäng av att skattefusk är brottsligt. Det är väl ingen
              som tycker annorlunda. Frågan är: Vad är det Socialdemokraterna
              gör för att ändra på det? Föreslår ni att vi ska höja straffen
              för dem som skattefuskar och för dem som arbetar svart? Finns
              det något sådant konkret förslag från Socialdemokraterna? Nej,
              det finns det inte. Jag tror aldrig att Socialdemokraterna har
              kommit fram med ett förslag om att skärpa straffen mer än vad
              Moderaterna gör. Ökar ni anslagen till Skatteverket för att genomföra
              sådana här kontroller? Nej. Googla Socialdemokraterna och budget
              2013 så ser ni på sista sidan att det är noll kronor i anslagsökning
              till Skatteverket!
            </seg>
            <seg n="b17ce925">
              Det gör att det bara är larv och trams att stå här och kräva
              mer kontroller och mer pengar när det egna partiet faktiskt inte
              föreslår det. Det enda som Socialdemokraterna vill göra är att
              de vill minska på RUT- och ROT-avdragen. Det ska bli mindre möjligheter
              att använda sig av dessa avdrag – det som har varit verktyget
              inte för att eliminera svartarbetet fullständigt men för att minska
              det påtagligt. Man vill lägga på en kilometerskatt som kommer
              att göra att den svenska åkeribranschen kommer att få det tufft
              med utländsk illegal, svart arbetskraft. Man vill höja restaurangmomsen,
              man vill höja arbetsgivaravgifterna för ungdomar och man vill
              diskutera att återinföra arvs- och gåvoskatten och förmögenhetsskatten.
              Allt detta är sådant som kommer att öka skattefusket.
            </seg>
            <seg n="61fb6bbb">
              Ge seriösa och konkreta besked, Hillevi Larsson! Nu har du chansen.
              Vad vill ni konkret göra för att minska fusket? Och kom inte och
              påstå sådant som ni inte föreslår.
            </seg>
          </u>
          <note type="speaker" n="707f3f59">
            Anf. 122 HILLEVI LARSSON (S):
          </note>
          <u who="hillevi_larsson_81d8b4" xml:id="i-3bfa4d2468499e51-2" n="6be4d6e4">
            <seg n="ffc168f4">
              Herr talman! Lösningen på alla problem är inte hårdare straff.
              Det framhålls här att det redan i dag finns påföljder. Problemet
              är att risken att åka fast är så liten. Det är det man måste förstärka.
            </seg>
            <seg n="ec3e1602">
              Dessutom har skatteutskottets S-grupp väckt en kommittémotion
              som handlar om många åtgärder som vi vill vidta på området. Bland
              annat gäller det krav på månadsredovisningar och krav på personalliggare.
              Det är exempel på reformer för att öka upptäckten och ringa in
              dem som skattefuskar. Det handlar både om att förebygga att man
              fuskar från början eftersom man vet att man riskerar att åka fast
              och om att ringa in dem som väl har fuskat.
            </seg>
            <seg n="99d680e9">
              Min motfråga är: Vad gör regeringen för att följa upp dessa förslag,
              som skulle kunna leda till att vi minskar skattefusket och får
              in mer skattepengar? Inte minst skulle vi kunna förbättra situationen
              för de seriösa företagen.
            </seg>
            <seg n="c92f98cc">
              Det är nämligen ett av de allra största problemen: Företagare
              säger att de riskerar att få lägga ned om ingenting händer och
              om regeringen inte kommer till skott med åtgärder. När så många
              andra har satt i system att skattefuska blir det ju en dominoeffekt
              där man tvingas antingen följa med och själv skattefuska, för
              att överleva i konkurrensen, eller lägga ned sin verksamhet. Det
              är den verklighet många seriösa företag står inför i dag, och
              det har inte förbättrats. Inom vissa branscher har det mångdubbelt
              förvärrats.
            </seg>
            <seg n="069036d8">
              Mina frågor är därför: Vad gör egentligen regeringen på det här
              området? Om man inte ens vill titta på var skattefusket finns,
              hur ska man komma åt det? Det första steget är ju att se en aktuell
              redovisning, och sedan gäller det att ringa in områdena där det
              finns skattefusk. Det här är en investering, för om vi genomför
              de förslag där man ökar kontrollen av oseriös verksamhet kan vi
              få in mer skattepengar. De miljarder vi går miste om varje år
              ska vi ha in, och de seriösa företagen ska ha bra villkor.
            </seg>
          </u>
          <note type="speaker" n="52584410">
            Anf. 123 Finansminister ANDERS BORG (M):
          </note>
          <u who="unknown" xml:id="i-f64ff501f51486af-50" n="8494d646">
            <seg n="93958aa9">
              Herr talman! Låt mig till att börja med tacka Jacob Johnson för
              att vi har haft den här viktiga debatten. Skattefelskartan har
              utgjort en viktig grund för skattepolitiken och även för ett mer
              effektivt sätt att jobba med skattefelen. Skattesystemet är centralt
              inte bara ur samhällsekonomisk synvinkel utan också ur ett bredare
              perspektiv när det gäller tilltro till myndigheter, tilltro till
              samhället och tilltro till en fungerande gemenskap i vårt land.
            </seg>
            <seg n="ba1f0a34">
              Jag vill på en punkt invända mot Jacob Johnsons beskrivning.
              Jag vill verkligen inte underkänna det arbete Skatteverket har
              gjort på området; de har utifrån de utgångspunkter som fanns för
              uppdraget levererat ett bra svar. Däremot finns det starka skäl
              att vidta ytterligare åtgärder och göra ytterligare undersökningar,
              samt kanske utveckla nya instrument för att se om vi kan skapa
              en skattefelskarta som går att följa över tid och som även fungerar
              som en inriktningsgrund för den riskbaserade skattekontrollen.
            </seg>
            <seg n="5661c526">
              Sedan är det naturligtvis så att regeringen vidtar breda åtgärder
              på området. Vi har genomfört en hel rad förslag, inte minst inom
              skattelättnader, som gör att skattekilarna har minskat och som
              gör att skatteundandragandet minskar. Vi har lagt fram ett antal
              tunga förslag för att förbättra kontrollen av uppföljningen, och
              det ligger ett antal sådana som nu är på väg fram. Vi har också
              ändrat regelverket på viktiga punkter för att helt enkelt minska
              skatteundandragandet, där de stora förändringar som har gjorts
              kring ränteavdragen i bolagsskatten kanske är det mest centrala.
            </seg>
          </u>
          <note n="4679da86">
            Överläggningen var härmed avslutad.
          </note>
          <note n="f7720acf">
            18 § Svar på interpellationerna 2013/14:239, 240 och 253 om åtgärder
            mot svag tillväxt
          </note>
          <note type="speaker" n="494f08f5">
            Anf. 124 Finansminister ANDERS BORG (M):
          </note>
          <u who="unknown" xml:id="i-f64ff501f51486af-51" n="8494d646">
            <seg n="2c4c32e8">
              Herr talman! Peter Persson har frågat statsministern genom vilka
              åtgärder regeringen avser att minska arbetslösheten och värna
              industrisysselsättningen. Interpellationen har överlämnats till
              mig. Han har också frågat mig hur regeringen avser att få fart
              på den svenska tillväxten och minska arbetslösheten. Jag väljer
              att ge ett gemensamt svar på dessa interpellationer.
            </seg>
            <seg n="f29be21c">
              Sedan finanskrisen inleddes 2008 har läget i världsekonomin varit
              bekymmersamt. Svensk ekonomi har visat stor motståndskraft under
              en djup och utdragen lågkonjunktur. En viktig förklaring till
              detta är att regeringen har stöttat tillväxten aktivt. Sverige
              är ett av få länder i EU som har kunnat behålla en expansiv finanspolitik
              genom hela lågkonjunkturen.
            </seg>
            <seg n="bbb640b2">
              Regeringen har genomfört omfattande åtgärder för att sänka arbetslösheten.
              Drivkrafterna till arbete har stärkts genom jobbskatteavdraget
              och den återupprättade arbetslinjen i socialförsäkringssystemen.
              Utbildnings- och arbetsmarknadspolitiken har reformerats för att
              bättre rusta människor för jobb och förbättra matchningen.
            </seg>
            <seg n="9891e335">
              Arbetskraftsefterfrågan på unga och grupper med svag förankring
              på arbetsmarknaden har stimulerats med flera åtgärder, till exempel
              sänkta socialavgifter för unga och nystartsjobb. Regeringens samtal
              med arbetsmarknadens parter har resulterat i stöd till yrkesintroduktionsavtal.
              Vi har också gjort omfattande reformer för att stärka företagens
              internationella konkurrenskraft, vilket är särskilt viktigt för
              många industriföretag. Det rör sig bland annat om sänkt bolagsskatt,
              infrastruktursatsningar och satsningar på forskning och utveckling.
            </seg>
            <seg n="2a2ae1ae">
              Den förda politiken har bidragit till att sysselsättningen ökat
              med över 200 000 personer sedan 2006. Tunga bedömare såsom OECD,
              Finanspolitiska rådet och Konjunkturinstitutet bedömer att åtgärderna
              leder till varaktigt lägre arbetslöshet. Politiken kommer därför
              fortsatt att inriktas mot ytterligare sänkta trösklar in på arbetsmarknaden
              och stärkta jobbchanser för de grupper som har det svårast att
              hitta jobb.
            </seg>
          </u>
          <note type="speaker" n="01c70e51">
            Anf. 125 PETER PERSSON (S):
          </note>
          <u who="peter_persson_b021b6" xml:id="i-bbc35c498d47b7dd-0" n="0e9e974d">
            <seg n="54e09118">
              Herr talman! Jag tackar finansministern för svaret.
            </seg>
            <seg n="8ac9128d">
              Jobben är den avgjort viktigaste frågan och den moderatledda
              regeringens stora misslyckande. Runt 400 000 människor är i dag
              arbetslösa i vårt land. Det är 140 000 fler än när Borg blev finansminister.
              Det är så hans ämbete ska mätas.
            </seg>
            <seg n="6a8e5aa0">
              Jobben är viktiga för den självkänsla de ger till enskilda människor.
              Det handlar om friheten att med egen inkomst råda över sitt eget
              liv. Arbetet bidrar dock också med inkomster till det gemensamma
              – jobben är grunden för att kunna upprätthålla välfärden. Därför
              skrev jag tre olika interpellationer för att debattera jobbmisslyckandet.
            </seg>
            <seg n="7bccc895">
              Den första gick till statsministern eftersom jag tycker att han
              i partiledardebatten talade om arbetslösheten som ett marginalproblem.
              Han nämnde grupper med svag anknytning till arbetsmarknaden, som
              nykomna till Sverige och ungdomar. Arbetslösheten är inte ett
              marginalproblem – det är ett brett samhällsproblem i Sverige.
            </seg>
            <seg n="30a32075">
              Därför skrev jag en andra interpellation, till finansministern,
              om åtgärder mot svag tillväxt. Det gjorde jag inte minst mot bakgrund
              av att låg tillväxt tillsammans med skattesänkningar på nära 140
              miljarder har skapat ett hål i de offentliga finanserna. När Anders
              Borg blev finansminister 2006 hade Sverige 65 miljarder i överskott
              i offentliga finanser. I år förväntas ett underskott på 87 miljarder
              kronor i de offentliga finanserna. Det är en försämring med 152
              miljarder på åtta år. Det är så finansministern ska mätas.
            </seg>
            <seg n="abc8cdca">
              Den tredje interpellationen handlade om strategin för att minska
              arbetslösheten när nu skattesänkningspolitiken har misslyckats.
            </seg>
            <seg n="8fb2d555">
              Finansministern gjorde konststycket att slå ihop dessa tre olika
              politikområden i ett svar här i kammaren. Jag är glad över att
              finansministern är i kammaren och förvisso över att få ett svar
              på mina interpellationer. Men hans svar gör mig djupt orolig,
              för det kan sammanfattas med en självgodhet mitt i massarbetslöshetens
              Sverige: Det finns bara en väg. Vi har lyckats med politiken.
              Det vi föresatte oss har vi klarat.
            </seg>
            <seg n="2927ff64">
              Jag tror att finansministern egentligen känner sig alltmer ensam
              i den oreda och det haveri som är och kommer att vara eftermälet
              till jobbpolitiken. Den enda vägens politik à la Borg är ett stort
              misslyckande, herr talman.
            </seg>
          </u>
          <note type="speaker" n="e3268aa4">
            Anf. 126 LOTTA OLSSON (M):
          </note>
          <u who="lotta_olsson_5715f3" xml:id="i-67f0202498d4a34d-2" n="2e5708c8">
            <seg n="48789f60">
              Herr talman! Sverige är ett välfärdsland, och det vill vi att
              det ska fortsätta vara. Det ska vara ett land där alla får möjlighet
              att utbilda sig och där man får vård och omsorg när man är i behov
              av det.
            </seg>
            <seg n="2f667cce">
              För att Sverige även i fortsättningen ska vara ett välfärdsland
              behöver så många som möjligt i befolkningen ha ett arbete att
              gå till, genom anställning eller i eget företag, inte bara i dag
              utan även i morgon och i framtiden. Vi måste också klara jobben
              för att våra offentligt finansierade verksamheter ska få de resurser
              de behöver för att driva en bra verksamhet.
            </seg>
            <seg n="18a9be5e">
              Sverige har i dag den högsta sysselsättningsgraden i EU. 79,6
              procent av befolkningen mellan 20 och 64 år arbetar. Det är så
              vi har klarat vår samhällsekonomi. Det finns ingen trollformel
              bakom ekonomisk framgång, bara hårt arbete.
            </seg>
            <seg n="06d028e8">
              Förutsättningarna för ett land som vill skapa jobb är att det
              finns många och starka företag. Vi vet att Sverige har varit ett
              land med starka företag. Det har gett oss det välstånd vi har
              i dag. Företagandet ger människor jobb, och jobben leder till
              löner till anställda men också till skatteintäkter till stat,
              landsting och kommun. Därför är företagandet och företagsklimatet
              strategiskt viktigt. Det finns inget annat sätt att skapa välfärd.
              Företagandet är viktigt för vård, för skola och för omsorg.
            </seg>
            <seg n="a4a3c7a3">
              Företagen finns dock inte för evigt. Vi vet att företag upphör
              och att de kanske flyttar sin verksamhet. Därför måste det hela
              tiden startas nya företag.
            </seg>
            <seg n="de187abe">
              Vi vet att det finns många unga i dag som vill starta företag
              och som har idéer, produkter och tjänster. För dem och för alla
              andra måste politiken göra vad politiken kan. Många av de län
              i landet som har den högsta arbetslösheten har ett företagsklimat
              som inte är gynnsamt. Det borde inte vara så, och det behöver
              inte vara så. Alla våra kommuner måste arbeta aktivt för att skapa
              ett bra företagsklimat.
            </seg>
            <seg n="1315fd41">
              Självklart har vi en tung lågkonjunktur bakom oss som har påverkat
              nyföretagandet, men just därför är det extra viktigt att trygga
              jobben och att fler nya företag startas.
            </seg>
            <seg n="ba850bb0">
              Våra kommuner kan göra mycket för att skapa förutsättningar för
              fler företag. Många av de faktorer som påverkar det finns med
              i Svenskt Näringslivs rankning av företagsklimatet. Vi vet att
              företag startas oftare och lättare i de kommuner som har ett bra
              företagsklimat. Ett gott företagsklimat är ett gott jobbklimat.
            </seg>
          </u>
          <note type="speaker" n="fb84c6c3">
            Anf. 127 HILLEVI LARSSON (S):
          </note>
          <u who="hillevi_larsson_81d8b4" xml:id="i-3bfa4d2468499e51-3" n="6be4d6e4">
            <seg n="9a53f817">
              Herr talman! Vi ser nu effekterna av regeringens politik. Jobbskatteavdraget
              har inte lett till sänkt arbetslöshet. Arbetslösheten har fortsatt
              att öka. Det som kallas för återupprättad arbetslinje inom socialförsäkringarna
              har inte heller lett till att arbetslösheten har sjunkit.
            </seg>
            <seg n="251d2ef8">
              Jag vill också ifrågasätta det ordval man väljer. I praktiken
              handlar det om att människor som har betalat in till sin försäkring
              sedan inte får ut ersättningen när de väl behöver den. Även om
              man väljer att kalla detta för ett bidrag är det faktiskt en försäkring.
              Man har tagit resurser från försäkringen som människor har betalat
              in till i alla år som de har arbetat. Sedan har man lagt detta
              på skattesänkningar som den gruppen naturligtvis inte omfattas
              av.
            </seg>
            <seg n="a8eaf934">
              Vi kan också se att trots att det har blivit svårt att vara sjukskriven
              i Sverige i dag ökar nu sjukskrivningstalen. Det betyder antagligen
              att det finns ett stort mörkertal, det vill säga att det finns
              människor som har blivit utförsäkrade och som fortfarande är sjuka
              men som inte längre kvalificerar sig. Trots att många har utförsäkrats
              ökar sjukskrivningstalen, och det handlar framför allt om psykiska
              diagnoser som utbrändhet, ångest och stress. Mycket har med arbetslivet
              att göra, där man har rustat ned arbetsmiljöarbetet och företagshälsovården
              som fanns till just för att förebygga sjukskrivningar. Man kan
              se ett direkt samband. Det här är tyvärr en misslyckad politik
              för de arbetslösa, för de sjuka – ja, för hela vårt land.
            </seg>
            <seg n="e4bc8cee">
              Det står också i ministerns svar att man har satsat på att öka
              matchningen och på att rusta de arbetslösa bättre för jobben.
              Men det är ett totalt misslyckande. Vi kan nämligen se att trots
              att vi har så hög arbetslöshet – 8 procent är massarbetslöshet
              – fungerar inte matchningen. Var femte rekrytering misslyckas.
              Var femte gång som arbetsgivarna söker personal hittar de alltså
              inte människor med rätt kompetens. Det borde ge svaret på vad
              man ska göra i stället, det vill säga satsa på utbildning. Se
              till att de arbetslösa som inte har grundskolekompetens eller
              inte har gymnasiekompetens får hjälp med det. Inte ens det kan
              Arbetsförmedlingen hjälpa till med i dag. Så låst är regelverket.
            </seg>
            <seg n="77f3e3aa">
              Man kan se att arbetslösheten är dubbelt så hög bland dem som
              inte har gymnasiekompetens. De blir inlåsta i arbetslöshet och
              hamnar i värsta fall i fas 3. Det är ett gigantiskt misslyckande.
              Det är nämligen de långtidsarbetslösa som har hamnat i fas 3,
              35 000 människor. Det växer hela tiden, trots riksdagens tillkännagivande
              om att vi ska stoppa anvisningarna till fas 3 eftersom det inte
              fungerar. Det är en svindyr reform som dessutom har undanträngningseffekter.
              Det är klart att det är billigare att ha någon i fas 3 när arbetsgivaren
              får 5 000 kronor i månaden för den arbetslösa, och den arbetslösa
              försörjs inte ens av arbetsgivaren. Det är antingen staten som
              betalar ersättning eller kommunen genom försörjningsstöd. Den
              arbetslösa får ingen riktig lön och har inga rättigheter.
            </seg>
            <seg n="9918a095">
              Hela åtgärdspaketet som regeringen har lagt fram har fått förödande
              konsekvenser. Det är dyr politik men ineffektiv.
            </seg>
            <seg n="21df3ec1">
              När det gäller Arbetsförmedlingen krävs det en total reformering
              av hela verksamheten som handlar om att se till att arbetslösa
              får den utbildning som krävs för jobben. Se till att sluta satsa
              resurser på fas 3, jobbcoacher och sådant som inte har fungerat!
            </seg>
          </u>
          <note type="speaker" n="337d938c">
            Anf. 128 EVA-LENA JANSSON (S):
          </note>
          <u who="eva-lena_jansson_c25f33" xml:id="i-2dd652cd03cecd18-0" n="2f7bf43b" next="i-a01980619fc67157-0">
            <seg n="26d41448">
              Herr talman! Äntligen har vi Anders Borg i talarstolen så att
              vi kan få lite svar från honom på några frågor. Jag har förstått
              från tidigare debatter att finansministern sällan lyssnar på frågor,
              men jag ska ändå pröva att ställa några.
            </seg>
            <seg n="7e9fca0b">
              När Anders Borg tillträdde sade han att det kommer att dröja
              upp till två år innan regeringens politik ger full effekt. Det
              skulle betyda 2008. Varför hänvisar finansministern då till 2006?
              År 2006 styrde Socialdemokraterna. Borde man inte räkna från kanske
              2007 – i september 2007 hade regeringens politik verkat i cirka
              nio månader? Det vore kanske rimligt.
            </seg>
            <seg n="f60e8460">
              I sista meningen i svaret skriver regeringen dessutom: Politiken
              kommer därför fortsatt inriktas mot att ytterligare sänka trösklarna
              in på arbetsmarknaden och stärka jobbchanserna för de grupper
              som har det svårast att hitta jobb.
            </seg>
            <seg n="2d0f9be0">
              Handlar det då om att utöka gruppen i fas 3? Det är ju det regeringen
              har satsat på. Innebär det fler sänkta skatter? Innebär det sänkt
              studiebidrag, eller håller regeringen kvar vid förslaget att inte
              sänka studiebidraget?
            </seg>
            <seg n="e083dbae">
              Precis som Hillevi Larsson beskriver är över 400 000 arbetslösa
              och 35 000 i fas 3. Det häpnadsväckande är att industrin efterfrågar
              personer. Och det är problem med matchningen eftersom regeringen
              har dragit ned på utbildningarna.
            </seg>
            <seg n="fb8c2db2">
              När regeringen skriver att man har haft ansvarsfull politik tänkte
              jag fråga finansministern om han tycker att det är ansvarsfullt,
              och jag riktar också frågan till Lotta Olsson, att gå från 65
              miljarder i överskott till 87 miljarder i underskott. Är det verkligen
              att vara ansvarsfull?
            </seg>
            <seg n="9c54c818">
              Jag har en fråga till. Vi ska se om han svarar på den. Delar
              han statsministerns uppfattning om att industrin är praktiskt
              taget borta? Om man läser finansministerns svar på frågan om svag
              tillväxt kan vi inte riktigt se att finansministern har svarat
              på Peter Perssons interpellation när det gäller de frågor som
              handlar om att värna industrisysselsättningen.
            </seg>
            <seg n="88b9b972">
              Finansministern gjorde det enkelt för sig genom att slå ihop
              tre interpellationer till en och därmed försöka besvara dem samtidigt.
              Men egentligen innehåller svaret väldigt lite om konkreta åtgärder,
              konkreta insatser, mer än att han har sänkt skatten med 130 miljarder.
            </seg>
            <seg n="7d5ed71d">
              Finansministern får gärna utveckla sitt svar lite mer om han
              har tid, lust och ork.
            </seg>
          </u>
          <note n="f68a4a82">
            Anf. 129 GUNNAR ANDRÉN (FP):
          </note>
          <u who="eva-lena_jansson_c25f33" xml:id="i-a01980619fc67157-0" n="2f7bf43b" prev="i-2dd652cd03cecd18-0">
            <seg n="e7f86942">
              Herr talman! Det är viktigt med perspektiv i den ekonomiska politiken.
              Peter Persson gjorde ganska stor sak av att regeringen och allianspartierna
              under de senaste åren medverkat till att sänka skattetrycket med
              140 miljarder kronor. Det är mycket pengar. Det har gått de offentliga
              kassorna förbi, kan man säga. Det är Peter Perssons poäng. Men
              om man ska få fler jobb måste man samtidigt öka efterfrågan. Jag
              tycker att det finns ett glapp i Peter Perssons argumentation
              på den här punkten. Därför, herr talman, skulle jag vilja ställa
              några kontrollfrågor till Peter Persson.
            </seg>
            <seg n="88923935">
              Den första kontrollfrågan, som jag ställt tidigare, är: Hur många
              fler Volvobilar hade det sålts i Sverige om vi inte ökat köpkraften
              för de svenska bilkonsumenterna? Hur många fler Volvobilar hade
              det sålts, och hur många jobb hade då skapats?
            </seg>
            <seg n="417e22a4">
              Den andra kontrollfrågan är: Hur många nya jobb hade det skapats
              om man inte sänkt arbetsgivaravgifterna för unga människor? Det
              handlar inte, som med jobbskatteavdraget, om 99 miljarder men
              dock om ungefär 17 miljarder per år. 17 miljarder kronor är också
              en summa. Hur många nya jobb hade det skapats om man haft kvar
              en hög arbetsgivaravgift för unga människor?
            </seg>
            <seg n="08d3c3f2">
              Den tredje kontrollfrågan handlar om ROT- och RUT-avdragen som
              en sänkt skatt på arbete. Hur många nya jobb hade det skapats
              om man inte hade sänkt skatten för arbete med ROT och RUT med
              ungefär 16 miljarder kronor, som det var förra året? Hur många
              nya jobb hade det skapats?
            </seg>
            <seg n="4584ad72">
              Herr talman! Man kan fundera på vad som är alternativet. Man
              kan fundera på effekten totalt sett om staten visserligen hade
              haft 140 miljarder kronor mer att fördela, även på landstingen
              och kommunerna, men svenska konsumenter hade haft lika mycket
              mindre. Deras börsar hade då varit ganska mycket tunnare. Vad
              skulle de ha köpt för?
            </seg>
            <seg n="fc5356de">
              Min sista kontrollfråga till Peter Persson är därför: Vad skulle
              man ha köpt om man haft 140 miljarder kronor mindre? Staten, landstingen
              och kommunerna kunde ha köpt för den summan, men hade det blivit
              samma sysselsättning?
            </seg>
            <seg n="7d247a26">
              Det är mina kontrollfrågor till Peter Persson.
            </seg>
          </u>
          <note type="speaker" n="054b9d23">
            Anf. 130 FREDRIK SCHULTE (M):
          </note>
          <u who="fredrik_schulte_6d2a2e" xml:id="i-8df976b0efae468b-3" n="54854aa3">
            <seg n="73100337">
              Herr talman! Skolfrågorna och de sjunkande kunskapsnivåerna i
              skolan är ett hett politiskt ämne för närvarande. På det temat
              skulle jag vilja ställa en klurig liten mattefråga. Jag tror faktiskt
              inte att ens finansministern, trots hans skicklighet i matematik
              och ekonomi, kan svara på den. Frågan lyder: Hur många procent
              är 100 kronor?
            </seg>
            <seg n="55ec07be">
              Det går inte att svara på den frågan, för den är felställd. Procent
              fungerar inte på det sättet, utan procent är en del av någonting.
              På samma sätt blir det ganska knasigt när Socialdemokraterna säger
              att vi ska höja skatterna, för då får vi in mer pengar till välfärden.
              Det fungerar inte så. Skatter är procentsatser, en del av något.
              Det betyder att om vi har en stor ekonomi kan låga skatter till
              och med ge mer pengar än en liten ekonomi med väldigt höga skatter.
              Det är förklaringen till att vi kunnat sänka skatterna och ändå
              få mer pengar till välfärden.
            </seg>
            <seg n="23ef1588">
              Peter Persson beklagar sig i en av interpellationerna över att
              tillväxten är för låg, men det är just tack vare att vi haft en
              så god tillväxt jämfört med alla andra länder som vi klarat av
              konststycket att sänka skatterna och samtidigt få in mer pengar
              till välfärden.
            </seg>
            <seg n="a48c692c">
              Tittar vi på länderna i västvärlden ser vi att det mellan 2006
              och 2013 bara var Luxemburg, Norge och Australien, alltså ett
              i det närmaste skatteparadis och två extremt råvaruexporterande
              länder, som hade bättre tillväxt än Sverige. Tittar vi på enbart
              den här mandatperioden ser vi att vi mellan 2010 och i dag spöar
              samtliga de tre länderna. Vilket land tycker Peter Persson har
              varit bättre än Sverige, som vi borde kunna jämföra oss med i
              termer av tillväxt?
            </seg>
            <seg n="3523e1a3">
              Nåväl, låt mig gå tillbaka till matematiken. Vi kan på det temat
              ställa oss frågan: Hur mycket lägre blir arbetslösheten om vi
              får 200 000 fler i jobb? Återigen beror det på hur många som jobbar
              från början och hur många som söker jobb. Nu blir det lite knepigt,
              men det fungerar på så sätt att arbetslösheten är en andel av
              något, just andelen av arbetskraften, så många som befinner sig
              på arbetsmarknaden, söker jobb eller jobbar.
            </seg>
            <seg n="61b8d49d">
              Då finns det två sätt att sänka arbetslösheten. Det ena är att
              skapa fler jobb. Det andra är att trolla bort människor. Nu kan
              man inte trolla bort människor hur som helst, utan politikens
              metod har varit att förtidspensionera dem. Det ägnade sig Socialdemokraterna
              aktivt åt under sin tid vid makten. De förtidspensionerade människor
              så att siffrorna skulle se bättre ut, så att det skulle se ut
              som att arbetslösheten var låg när utanförskapet, det totala antalet
              människor som levde på olika former av bidrag, i själva verket
              var konstant under de goda tider som Sverige hade samtidigt som
              Göran Persson var statsminister.
            </seg>
            <seg n="d3db7a04">
              Vi har trots den globalt sett värsta ekonomiska krisen sedan
              andra världskriget ökat antalet jobb med 200 000. Vi har minskat
              antalet bidragstagare, alltså utanförskapet, med 200 000. På så
              sätt har vi sett till att Sverige haft den bästa tillväxten i
              hela Västeuropa. Vilket land är bättre? Svara på det!
            </seg>
          </u>
          <note type="speaker" n="66b2d851">
            Anf. 131 Finansminister ANDERS BORG (M):
          </note>
          <u who="unknown" xml:id="i-f64ff501f51486af-52" n="8494d646">
            <seg n="11ff6a09">
              Herr talman! Det är väl bekant att världsekonomin befunnit sig
              i en långvarig kris. Det är den tyngsta ekonomiska recession vi
              upplevt sedan depressionen på 30-talet. I den omgivning vi befinner
              oss i framstår det som alldeles tydligt och uppenbart att svensk
              ekonomi klarat det bättre än grannländernas. Väger man samman
              offentliga finanser och utvecklingen på arbetsmarknaden samt utvecklingen
              av tillväxten finns det inte något land som kan uppvisa lika starka
              siffror som Sverige. Vi har alltså ett starkare finansiellt sparande.
              Regeringen tog stort ansvar i början av mandatperioden genom att
              kraftigt öka det finansiella sparandet och hade därigenom sparat
              i ladorna för att kunna möta en besvärlig kris.
            </seg>
            <seg n="f3167113">
              Vi har minskat skuldsättningen, och vi har säkrat att vi slipper
              göra nedskärningar i den offentliga ekonomin. I såväl Danmark
              som Finland, för att inte tala om övriga Europa, skärs det nu
              ned och skatter höjs. Det ser vi inte i Sverige.
            </seg>
            <seg n="97b248cf">
              Låt oss titta på de breda och centrala variablerna för arbetsmarknaden.
              Man kan då titta på arbetskraftsdeltagande, man kan titta på sysselsättningsgrad,
              man kan titta på sysselsättningsutveckling, man kan titta på långtidsarbetslöshet,
              man kan titta på arbetade timmar och man kan titta på arbetslöshet.
              Väger vi ihop alla de variablerna står sig Sverige starkare än
              jämförbara länder i Europeiska unionen.
            </seg>
            <seg n="0d79b02b">
              Vi har alltså haft en ökning av arbetskraften trots att vi ligger
              bland dem som har det högsta arbetskraftsdeltagandet. Vi har haft
              en sysselsättningsgrad som gör att vi i dag ligger före de andra
              europeiska länderna i sysselsättningsnivå. Vi har haft en sysselsättningsökning
              och en minskning av utanförskapet med ungefär 200 000 personer.
              Vi har en långtidsarbetslöshet som ökat mindre än i de flesta
              jämförbara länder, och i dag tillhör vi den handfull länder som
              har den lägsta nivån i Europa.
            </seg>
            <seg n="0ec6f37f">
              Man kan i det här sammanhanget särskilt notera att vi ansträngt
              oss för att hålla ihop Sverige. Vi har fått statistik från Socialstyrelsen
              om hur det ser ut med biståndsmottagande, det vi tidigare kallade
              socialbidrag. Då kan vi notera att andelen socialbidragstagare
              som andel av befolkningen nu är lägre än när alliansregeringen
              tillträdde. Vi har gått från 5,8 till 5,7 procent. Under hela
              mandatperioden har vi alltså haft siffror som under dessa åtta
              år varit lägre än under de åtta åren dessförinnan när Socialdemokraterna
              styrde. Då låg socialbidragstagandet på påtagligt högre nivåer.
              Detta har alltså varit fallet trots den värsta ekonomiska krisen
              sedan 1930-talet. Det tycker jag är väldigt positivt.
            </seg>
            <seg n="74f4dcde">
              Denna framgång för jobbpolitiken, den ekonomiska politiken och
              konkurrenskraften bygger på en bred politik där ekonomiskt ansvarstagande,
              drivkrafter, prioritering av kunskap och förstärkt företagsklimat
              förstärker en utveckling där vi som land står tryggare, har fler
              i arbete och upplevs som mer konkurrenskraftiga än de flesta andra
              länder. Det här är det grundläggande svaret på den oro som Peter
              Persson visar i sina tre interpellationer.
            </seg>
            <seg n="fd51cccf">
              Det som är lika tydligt är att vi trots att det är fem månader
              kvar till valdagen inte får några besked om vilken politik Socialdemokraterna
              vill driva i Sverige, vilka partier de ska samarbeta med och vilken
              politik dessa står för. Det budgethål som vi ser i den socialdemokratiska
              ekonomisk-politiska motionen är mörkt och djupt. Man har tappat
              sin finansiering, man står och utlovar löften vitt och brett i
              kommun efter kommun och man lägger fast en politik som med stigande
              sjukfrånvarokostnader skulle underminera stabiliteten i de offentliga
              finanserna. Fem månader före valdagen får vi inga besked från
              Socialdemokraterna. Vi får ingenting veta om vad de vill göra,
              för de saknar jobbpolitik.
            </seg>
          </u>
          <note type="speaker" n="8644636d">
            Anf. 132 PETER PERSSON (S):
          </note>
          <u who="peter_persson_b021b6" xml:id="i-bbc35c498d47b7dd-1" n="0e9e974d">
            <seg n="1c27d414">
              Herr talman! Finansministern andas uppgivenhet och räknar upp
              de vanliga gamla schlingmannska argumenten. Jag har haft några
              debatter med Anders Borg den här perioden. Jag har framför allt
              haft dem för att fästa uppmärksamhet på arbetslösheten som samhällsproblem.
              Det är en massarbetslöshet som biter sig fast. Värst drabbas ungdomar
              och de många långtidsarbetslösa.
            </seg>
            <seg n="41288b3c">
              Det jag tycker är mest plågsamt är att regeringen försöker vifta
              bort arbetslösheten som samhällsproblem. I stället försöker man
              säga att det är ett enskilt problem. Det är mitt problem som arbetslös.
              Det antyds att man är lat eller ovillig att arbeta.
            </seg>
            <seg n="eea59f01">
              Finansministern säger i dag att det bara finns två vägar att
              få fler jobb. Den första är att sänka skatterna. De har nu sänkts
              med nära 140 miljarder, och fem jobbskatteavdrag har genomförts.
              Hur många jobb har det givit? Finansministern rabblar upp att
              200 000 nya jobb har skapats. Men befolkningen har vuxit med 500
              000. Det viktiga är att arbetslösheten har ökat. Det finns ingen
              vetenskap som säger att fler jobb har skapats på grund av jobbskatteavdragen.
            </seg>
            <seg n="a036bd31">
              Därutöver säger finansministern att drivkrafterna till arbete
              har stärkts genom den återupprättade arbetslinjen i socialförsäkringssystemen.
              Jag tycker att man ska kalla det för vad det är: utförsäkringslinjen.
              Av dem som är arbetslösa i dag har bara 40 procent arbetslöshetsersättning.
              Övriga har annan inkomstförsörjning, särskilt försörjningsstöd.
              De som har a-kassa har bara 40 procent av tidigare ersättning.
            </seg>
            <seg n="04913985">
              Regeringen verkar se arbetslösa som fuskare. Jag tycker att det
              är skamligt. Är det så, finansministern, att arbetslösheten skulle
              öka om vi förbättrade arbetslöshetsförsäkringen? Hur mycket, finansministern,
              skulle i så fall arbetslösheten öka med?
            </seg>
            <seg n="dcf04b8d">
              Herr talman! Vi har en tröttkörd och misslyckad regering som
              bara upprepar två saker: Sänk skatten! Försämra för de arbetslösa!
              I stället hade det behövts näringspolitik, utbildningspolitik,
              bostadspolitik och annat som skapar jobb och medverkar till utveckling
              där marknaden sviker. Men den moderatledda regeringen vill ge
              marknaden fritt spelrum också på en plats där den inte borde vistas,
              nämligen i välfärden.
            </seg>
            <seg n="af6a01b6">
              Till herr Andrén, den gode mannen, vill jag säga: Dina kontrollfrågor
              får ställas till nästa socialdemokratiska finansminister.
            </seg>
          </u>
          <note type="speaker" n="abcdb226">
            Anf. 133 LOTTA OLSSON (M):
          </note>
          <u who="lotta_olsson_5715f3" xml:id="i-67f0202498d4a34d-3" n="2e5708c8">
            <seg n="fdf9f8b7">
              Herr talman! Vår ekonomi har varit robust under den långa lågkonjunktur
              vi snart hoppas se slutet på. Vår tydliga arbetslinje har varit
              framgångsrik, med fler personer i arbete och lägre skatter än
              2006, samtidigt som skatteintäkterna ökat då fler arbetar. Även
              om vi har en trist ungdomsarbetslöshet är den betydligt lägre
              än i de flesta andra länder i EU.
            </seg>
            <seg n="2695583d">
              Den svenska ekonomin är dock enormt beroende av exportindustrin.
              Hälften av vår bruttonationalprodukt kommer från vår export. Den
              traditionella basindustrin med varor från skog, gruvnäring och
              verkstadsindustri är viktig för den svenska exporten. För basindustrin
              är energifrågorna enormt viktiga. En långsiktig och robust energipolitik
              med säkrad energitillgång och rimliga prisnivåer behövs för att
              den svenska basindustrin ska våga satsa framåt. En ökning av energipriset
              med 1 öre per kilowattimme skulle exempelvis innebära en ökad
              kostnad för Stora Enso Fors med 5,4 miljoner kronor, för Avesta
              Jernverk med 3,5 miljoner kronor och för SSAB i Borlänge med 5
              miljoner kronor, enligt riksdagens utredningstjänst.
            </seg>
            <seg n="2f1c33c1">
              Varje förlorat jobb i basindustrin är ett hot mot den svenska
              välfärden. De jobb som finns här ger viktiga skatteintäkter för
              stat, landsting och kommun. Vi behöver säkra de svenska jobben.
              Bara så kan vi säkra vård, skola och omsorg.
            </seg>
            <seg n="861f573d">
              Alliansen har en gemensam energipolitik som säkrar energiförsörjningen
              och ger konkurrenskraftiga priser på energi. Vi har dessutom aldrig
              haft en så stark utbyggnad av den alternativa energiproduktionen.
            </seg>
            <seg n="a96ed017">
              Min fråga är hur Socialdemokraterna tillsammans med sina samarbetspartner
              ska få till en bra energipolitik som den svenska industrin kan
              lita på. Detta borde bekymra dem.
            </seg>
          </u>
          <note type="speaker" n="df4b7bf4">
            Anf. 134 HILLEVI LARSSON (S):
          </note>
          <u who="hillevi_larsson_81d8b4" xml:id="i-3bfa4d2468499e51-4" n="6be4d6e4">
            <seg n="cf8db7ec">
              Herr talman! Vi socialdemokrater anklagas ofta för att ha försökt
              gömma folk på vår tid. Men om man tittar på regeringens politik
              verkar det enda problemet vara de som uppbär ersättning från försäkringarna,
              som regeringen kallar bidrag. Men är det då inget problem med
              alla dem som hamnat utanför? Är det inget problem med alla utförsäkrade,
              varav många drabbats av fattigdom?
            </seg>
            <seg n="5c97d885">
              Det finns en siffra som man aldrig analyserar, nämligen hur många
              som försörjs av sin partner eller av sina föräldrar. Det är ingen
              självklarhet att man får försörjningsstöd i dag. Det är hårda,
              rigorösa regler även där. Trycket har också ökat på socialtjänsten.
              Dessutom är man inte berättigad till försörjningsstöd om man har
              en partner som har en inkomst. Det som händer då är att hela familjen
              blir fattigare. Hela familjen ska leva på en inkomst. Det mäts
              aldrig i statistiken. Man talar om att utanförskapet har minskat
              och att det inte finns någon fattigdom. Men antalet människor
              som inte är registrerade någonstans har ökat. Många av dem försörjs
              av sina föräldrar, inte minst arbetslösa ungdomar. Den som till
              exempel blivit arbetslös eller sjuk får försörjas av partnern.
              Hela familjen döms då till fattigdom.
            </seg>
            <seg n="8d1a6ba9">
              Samtidigt som vi tittar på den förda politiken måste vi komma
              ihåg att befolkningen har ökat med nästan en halv miljon. Då är
              det inte konstigt att sysselsättningen ökar. Den intressanta siffran
              är hur stor andel av befolkningen som är arbetslös, och den siffran
              är högre nu än tidigare. Det är vad regeringen borde fokusera
              på.
            </seg>
            <seg n="fc0b184f">
              Det är 20 procent fler i dag som inte är behöriga till gymnasiet
              jämfört med 2006. Det finns enorma behov inom utbildningssystemet.
              Det är ett av de områden som regeringen borde satsa på, men av
              någon obegriplig anledning gör man inte det.
            </seg>
          </u>
          <note type="speaker" n="1ed21664">
            Anf. 135 EVA-LENA JANSSON (S):
          </note>
          <u who="eva-lena_jansson_c25f33" xml:id="i-2dd652cd03cecd18-1" n="2f7bf43b" next="i-a01980619fc67157-1">
            <seg n="65d5c908">
              Herr talman! Det är obegripligt hur finansministern kan vara
              så påtagligt nöjd med situationen när det finns 400 000 arbetslösa.
            </seg>
            <seg n="c6f94abd">
              Det är lite trist för debatten när finansministern och Lotta
              Olsson använder färdigskrivna manus utan att ens lyssna på de
              frågor vi ställer. Jag förstår att det underlättar för finansministern
              därför att han inte behöver fundera över vad han ska säga. Han
              kan läsa innantill och låtsas som att det regnar.
            </seg>
            <seg n="78ed203a">
              Är finansministern nöjd med att ha gått från 65 miljarder i överskott
              till 87 miljarder i underskott? Är han nöjd med situationen 400
              000 arbetslösa? Varför använder han statistik över andelen sysselsatta
              från 2006 när hans politik inte skulle ge effekt förrän 2008?
              Det är väl relevant att svara på de frågorna? Jag förstår att
              det är pinsamt att svara på frågorna. Så misslyckad som den politiken
              har varit skulle jag också skämmas.
            </seg>
            <seg n="fed0ba21">
              Sedan vill jag vända mig till Fredrik Schulte. SSR:s ordförande
              Heike Erkers säger att många som söker jobb, inte har a-kassa,
              som måste betala hyran, går till socialtjänsten och behöver försörjningsstöd.
              Sjukförsäkringen fungerar inte heller som den borde. De som inte
              står till arbetsmarknadens förfogande och är sjuka måste gå till
              socialtjänsten och få försörjningsstöd.
            </seg>
            <seg n="3a0a3035">
              Ni har gjort så att de sjuka skjuts över kanten, en efter en
              trillar över kanten, och de står utan skyddsnät. En del belastar
              socialbidragskostnaderna. Sedan säger finansministern att han
              är nöjd med situationen. Det är skrämmande att sjuka går på försörjningsstöd
              och att finansministern är nöjd med 400 000 arbetslösa. Skäms!
            </seg>
          </u>
          <note n="37dd0124">
            Anf. 136 GUNNAR ANDRÉN (FP):
          </note>
          <u who="eva-lena_jansson_c25f33" xml:id="i-a01980619fc67157-1" n="2f7bf43b" prev="i-2dd652cd03cecd18-1">
            <seg n="c73e23d2">
              Herr talman! Jag vill tacka Peter Persson för svaret som jag
              fick att jag ska vänta till nästa socialdemokratiska finansminister.
              Det är oroande att jag ska behöva vänta på svaren så länge.
            </seg>
            <seg n="7c1644b5">
              Dess bättre, herr talman, gav Peter Persson själv svaren i sitt
              anförande, nämligen när han talade om behovet av ökade intäkter
              för de arbetslösa. Det skulle skapa fler jobb. Jag måste hålla
              med om att det är just detta som är poängen. Utan ökad efterfrågan
              blir det inga fler jobb.
            </seg>
            <seg n="487b65d7">
              Peter Persson var tidigare kommunstyrelsens ordförande i Jönköping.
              Jag minns flera av de debatter som dåvarande oppositionsledaren
              Mona Sahlin och dåvarande ekonomiske talesmannen Thomas Östros
              hade hösten 2009 om kommunernas ekonomi. De skrev flera debattartiklar,
              och Anders Borg tvingades att här svara på frågor om hur mycket
              kommunerna behövde för att slippa friställa personal.
            </seg>
            <seg n="205f8fc1">
              Det är samma sak där, nämligen att utan efterfrågan och pengar
              i kassorna kan man inte anställa på det sätt vi vill. Jag tackar
              Peter Persson för det goda svar han gav på frågan, nämligen att
              om det inte finns en ordentlig efterfrågan blir det inga jobb.
            </seg>
            <seg n="03d9c8ba">
              Socialdemokraterna borde vara glada för att vi sänkte momsen
              på lagad mat. Ni hade de frågorna med i ert eget program den 31
              augusti 2010. Ni ska vara glada över att vi har sett till att
              det har blivit fler jobb i restaurangbranschen. Det var ni själva
              som lade fram förslaget. Skäms inte för att vi har genomfört er
              politik.
            </seg>
          </u>
          <note type="speaker" n="83354d95">
            Anf. 137 FREDRIK SCHULTE (M):
          </note>
          <u who="fredrik_schulte_6d2a2e" xml:id="i-8df976b0efae468b-4" n="54854aa3">
            <seg n="7bcc7a55">
              Herr talman! Apropå Eva-Lena Janssons uttalande om att vi inte
              svarar på frågor. Jag ställde en fråga: Vilket land tycker ni
              har lyckats bättre än Sverige? Jag fick inget svar på den frågan.
              Det är kanske inte så konstigt.
            </seg>
            <seg n="b3972e75">
              I mitt första anförande sade jag att Sverige är bäst i västvärlden
              i fråga om tillväxt. I fråga om statsskuldens utveckling sedan
              2006 är Sverige bäst i hela västvärlden. Om vi tittar på vem som
              har tillskjutit mest resurser till välfärden under samma tid är
              Sverige bäst i västvärlden. Om vi tittar på sysselsättningsökningen
              och sysselsättningen totalt sett är Sverige bäst i hela västvärlden.
            </seg>
            <seg n="1c5ea715">
              Det stämmer inte att detta förklaras av att befolkningen har
              ökat. Vi kan konstatera att utanförskapet, det vill säga de som
              totalt sett lever på olika typer av bidrag, har minskat med 200
              000, från en miljon till 800 000. Om vi tittar på AKU, det vill
              säga Statistiska centralbyråns sammanställning av människor i
              arbetsför ålder, kan vi konstatera att andelen som är hemmavarande
              och övriga ej i arbetskraften, de som lever på sin partner, som
              Hillevi Larsson påstår, eller som inte finns någonstans i statistiken,
              har minskat. Socialbidragen har, precis som Anders Borg sade,
              minskat.
            </seg>
            <seg n="f5e66801">
              Det enda som har ökat är arbetslösheten. Det beror på att människor
              som tidigare var förtidspensionerade har börjat söka jobb. Det
              är klart att det är tufft för dem att komma tillbaka. Det är det
              som skapar matchningsproblemen.
            </seg>
            <seg n="300d858a">
              Den öppna arbetslösheten, det vill säga det mått som Göran Persson
              trumfade med, är lika låg i dag som då. Skillnaden är att vi har
              redovisat de verkliga problemen på ett mycket tydligare sätt.
            </seg>
            <seg n="5ca8d478">
              Vad vill ni göra? Jo, ni vill höja bidragen och byta namn på
              åtgärder och tro att det löser problemen. Det är inte en ansvarsfull
              väg och inte en bra väg för Sverige.
            </seg>
          </u>
          <note type="speaker" n="1c181d96">
            Anf. 138 ANDERS KARLSSON (S):
          </note>
          <u who="anders_karlsson_4d09f1" xml:id="i-c1fc0990b6a1413b-0" n="4525b271">
            <seg n="f779307c">
              Herr talman! Det här är väl en av många debatter som Peter Persson
              har haft med finansminister Anders Borg om det som vi benämner
              massarbetslöshet.
            </seg>
            <seg n="0a50ca1a">
              Anders Borg och den borgerliga regeringen gick till val 2006
              på att stoppa utanförskapet och sänka arbetslösheten. Sju år senare
              har arbetslösheten ökat. Ingen har förnekat det, men Anders Borg
              har inte sagt ett ord om det utan i stället pratat om sysselsättningen.
              Flera andra har tidigare talat om skillnaden mellan antalet sysselsatta
              och arbetslöshet; befolkningen har ökat med 500 000.
            </seg>
            <seg n="1cd7b43b">
              Det som är viktigt i det svenska samhället, och det som har byggt
              välståndet i Sverige, är att vi har skapat jobb, att det råder
              en hög sysselsättning bland människor i Sverige. Det har andra
              länder tagit efter. Med hjälp av barnomsorg och jämställdhetsarbete
              har kvinnorna kommit ut på arbetsmarknaden. Inte bara männen jobbar.
              Det har byggt vårt välstånd. Vi ska slå vakt om detta och fortsätta
              att jobba så.
            </seg>
            <seg n="db9152ef">
              Att gå till ett jobb och ha en egen försörjning ger både stolthet
              och värdighet. Statsministern säger: 160 000 är födda i ett annat
              land, 120 000 har en utbildningsnivå som motsvarar högst grundskola
              och 60 000 är över 55 år.
            </seg>
            <seg n="7be3afb3">
              Är det förklaringen? Ska de som inte har ett jobb att gå till
              skuldbeläggas? Nej, det är en dåligt förd politik som skapar detta.
              Jag måste ställa frågan igen till dig, Anders Borg: Varför fixar
              du inte de jobb du gick till val på 2006?
            </seg>
            <seg n="ad42f4da">
              Då har jag ytterligare en fråga till dig, finansministern. Du
              och jag hade en debatt i Almedalen 2006 om arbetslösheten och
              arbetsmarknaden. Du sade att man inte kan göra någonting åt arbetslösheten
              för att jämviktsarbetslösheten är 6 procent. Nu har vi haft en
              arbetslöshet under en lång tid på 7 ½–8 procent. Min retoriska
              fråga är: Är det detta som är jämviktsarbetslösheten? Du gjorde
              en lång utläggning om ekonomiska incitament och så vidare för
              att inflationen inte skulle dra i väg. Skulle du kunna beskriva
              det i dag? Är det 7 ½–8 procents arbetslöshet som är jämviktsarbetslöshet?
              Är det därför oviljan att sänka arbetslösheten är så stark hos
              regeringen?
            </seg>
            <seg n="90b830fb">
              Det finns 80 000 människor, påstås det, som skulle kunna få jobb
              inom industrin om man bara gav dem rätt utbildning. Arbetsmarknadspolitiken
              har ni fullständigt raserat under er tid. Är modellen – för att
              man ska ha den höga jämviktsarbetslösheten – att inte ge möjligheter
              för människor som har svårt att komma ut på arbetsmarknaden? Är
              det egentligen detta som det syftas till i svaret?
            </seg>
            <seg n="92a378ac">
              Peter Persson har ställt ett antal frågor här. Inte någon av
              dem har finansministern behagat svara på, mer än att jobbskatteavdraget
              och sänkta skatter ger mer jobb.
            </seg>
            <seg n="f61756ae">
              Jag skulle kunna citera en före detta LO-ordförande som sade:
              Det kallas för hästskitsteorin. Ju mer havre man ger till hästen,
              desto mer blir det i spillningen till fåglarna efteråt. Är det
              detta som är idén – att göda dem som redan har det bra för att
              de sämre lottade i samhället ska få det lite bättre?
            </seg>
            <seg n="64003a6b">
              Svaren är finansministern skyldig såväl Peter Persson som oss
              andra som deltar i denna debatt.
            </seg>
          </u>
          <note type="speaker" n="21626273">
            Anf. 139 MONICA GREEN (S):
          </note>
          <u who="monica_green_650948" xml:id="i-2fa1d510c3667caf-0" n="d879f76b">
            <seg n="bc2c9785">
              Herr talman! Sverige är ett bra land att leva i, men någonting
              håller på att gå sönder.
            </seg>
            <seg n="84438f36">
              För åtta år sedan var det 6 procents arbetslöshet här i landet.
            </seg>
            <seg n="e47d192a">
              Jag skulle i och för sig uppskatta om finansministern lyssnade
              på mig. Jag har dessutom, herr talman, lämnat in tre interpellationer,
              och ingen av dem tänker Anders Borg, vill inte Anders Borg, svara
              på. Om jag går in i debatten med anledning av Peter Perssons interpellation,
              bara för att kanske ändå få en debatt med Anders Borg, tycker
              jag att det är på sin plats att han lyssnar på vad jag har att
              säga. Annars spelar det ingen roll.
            </seg>
            <seg n="e73857f0">
              Dessutom skulle jag vilja veta varför Anders Borg förhalar svaren
              på mina interpellationer. De handlar om de här frågorna. Anders
              Borg klarar av att svara Peter Persson men inte mig. Anders Borg
              hänvisar till att han är ute i landet, reser och har andra åtaganden,
              men just nu sitter han här. Ändå säger han att han inte har möjlighet
              att svara på mina frågor angående skattesänkningar.
            </seg>
            <seg n="a439737a">
              När det gäller skattesänkningar slogs ni med näbbar och klor
              i höstas för att ni måste få sänka skatten ytterligare. Om ni
              inte får sänka med 3 miljarder till kommer alla budgetregler att
              brytas sönder. Allting kommer att falla. Ni hade särskilda scenarier
              i Rosenbad. Ni tog in förståsigpåare som skulle undervisa er och
              som sade: Det kommer aldrig att gå; budgetreglerna kommer att
              rasa samman. Allting kommer att falla om ni inte får sänka skatten
              med ytterligare 3 miljarder.
            </seg>
            <seg n="f6d80625">
              Sedan hände det någonting vid årsskiftet. Anders Borg fick en
              uppenbarelse. Han insåg att det var valår. Plötsligt säger Anders
              Borg: Nej, vi ska inte sänka skatterna mer. Nu ska antagligen
              samma personer som i höstas fick intyga hur viktigt det var att
              sänka skatterna intyga hur viktigt det är att inte sänka skatterna.
            </seg>
            <seg n="37df5ad4">
              Jag tycker att Anders Borg fifflar och tricksar och har undergrävt
              sin egen trovärdighet på detta sätt. Nu vet vi som är minnesgoda
              att Anders Borg i februari 2010 sade precis likadant: Nej, vi
              ska inte sänka skatterna nu. Så säger Anders Borg när det är valår,
              och sedan fortsätter han att sänka skatterna.
            </seg>
            <seg n="13be6e8e">
              Ni säger att ni fixar jobben. Det var 6 procents arbetslöshet
              när ni vann valet 2006. Nu säger Anders Borg att det möjligtvis
              kan bli 6 procents arbetslöshet om två år. Alltså har vi tio förlorade
              år med den borgerliga regeringen. Ni kan skylla på sossarna och
              på den internationella lågkonjunkturen, men ni sade att ni skulle
              fixa jobben. Det har ni inte gjort. Ni har misslyckats med det
              ni gick till val på.
            </seg>
            <seg n="69fcec91">
              Människor lider, människor hamnar utanför det som ni kallar för
              utanförskap, det vill säga att människor har en ersättning, en
              trygghet. Det har de förlorat nu. Ni har slagit sönder människors
              framtidstro. De har ingenting att leva på utan får leva på sina
              anhöriga, som Hillevi Larsson så tydligt påpekade. Ändå är ni
              väldigt nöjda med massarbetslösheten, med 87 miljarder i underskott,
              och ni har mage att påstå att det går fantastiskt bra och att
              ni är bäst i världen.
            </seg>
            <seg n="295307b5">
              Jag vet vad människor tycker om det här. Ni har misslyckats med
              det som ni gick till val på, nämligen att minska arbetslösheten.
              Vi behöver en ny regering.
            </seg>
          </u>
          <note type="speaker" n="e5b3cf0a">
            Anf. 140 Finansminister ANDERS BORG (M):
          </note>
          <u who="unknown" xml:id="i-f64ff501f51486af-53" n="8494d646">
            <seg n="981d1b42">
              Herr talman! De frågor som ställts här är vad regeringen gör
              för att minska arbetslösheten och vad vi gör för att få fart på
              den ekonomiska tillväxten. Det är två grundfrågor vi debatterar.
              Jag har väldigt noggrant besvarat dem och redovisat för kammaren
              och ledamöterna i riksdagen vad regeringen gör.
            </seg>
            <seg n="9ec65016">
              Det första som vi måste ta som utgångspunkt är att vi är i den
              mest allvarliga och besvärliga ekonomiska krisen sedan mycket
              lång tid. Vad är det som har hänt i Sverige? Vi har den högsta
              sysselsättningsgraden av alla de europeiska länderna. Vi har ett
              stort arbetskraftsdeltagande som har utvecklats väl under krisen.
              Sysselsättningen har ökat med 200 000, och långtidsarbetslösheten
              är bland de lägsta. Det är siffror som tyder på att den svenska
              modellen har klarat krisen i bättre skick än de flesta andra länders.
            </seg>
            <seg n="3bfbcda7">
              Därtill kan vi väga in att tillväxtsiffrorna är högre och att
              de offentliga finanserna är starkare. Det här är alltså en ekonomisk
              utveckling som präglas av att vi framgångsrikt har fört Sverige
              förbi den avgrund som upplevts i många andra länder.
            </seg>
            <seg n="2cc23590">
              Jag vill särskilt understryka att jag tycker att det är positivt
              att andelen socialbidragstagare är lägre, trots den värsta krisen
              sedan depressionen, än när den här regeringen tillträdde. Det
              är ett positivt resultat av att vi har höjt människors inkomster
              genom att vi har haft en reallöneutveckling som är starkare än
              i andra länder och genom att vi klarat den sociala sammanhållningen.
            </seg>
            <seg n="b45f5465">
              Vad är det för politik som vi vill föra för att minska arbetslösheten
              och få fart på den ekonomiska tillväxten? Där har vi varit väldigt
              tydliga. Det första är att vi måste hålla ordning på stabilitetsfaktorerna
              i ekonomin. Offentliga finanser måste vara starka. Vi måste ha
              en låg skuldsättning, vi måste upprätthålla låg inflation och
              vi måste upprätthålla en hög grad av finansiell stabilitet. Vi
              måste förstärka drivkrafterna i ekonomin både för företag och
              för människor att arbeta, investera, spara, starta företag, driva
              företag, anställa människor, producera nya varor och vinna nya
              framgångar på världsmarknaden. Det är med de drivkrafterna vi
              bygger en stark ekonomisk utveckling.
            </seg>
            <seg n="088839f7">
              Sedan handlar det naturligtvis om en fundamental tilltro på att
              kunskap är central. Vi har tidigarelagt betyg, och vi har utvidgat
              undervisningstiden. Vi satsar mer på läxläsning och har fler nationella
              prov. Med betyg, undervisning, läxor och prov bygger man resultat
              i skolan.
            </seg>
            <seg n="a270f485">
              Det här är den utgångspunkt vi har för vår politik. Stabilitet,
              drivkrafter och kunskap – det är så man långsiktigt minskar arbetslösheten
              och stärker den ekonomiska tillväxten.
            </seg>
            <seg n="09ea328a">
              Mot det här står tre grundläggande problem i den socialdemokratiska
              politiken, som vi alltså inte får några som helst inlägg kring
              i den här diskussionen. Det finns ett stort budgethål. 15 miljarder
              av finansieringen har fallit. 15 miljarder av finansieringen finns
              inte mer. 15 miljarder av finansieringen kan inte användas. Till
              det kommer omfattande löften om att man ska öppna sjukförsäkringen
              så att utgifterna exploderar.
            </seg>
            <seg n="c1734da5">
              Det här är ett grundläggande problem.
            </seg>
            <seg n="ead81fbc">
              Det andra är att i den grundläggande orienteringen i kunskapspolitiken,
              med betyg från årskurs 4, med betyg från årskurs 6, säger Socialdemokraterna
              nej. Då undergräver man naturligtvis förutsättningarna för att
              minska arbetslösheten och få fart på ekonomin.
            </seg>
            <seg n="d3bfd51a">
              Så är det skatterna. Hur logiken är när man vill höja skatten
              särskilt för ungdomar och restauranger är mycket svårt att förstå.
            </seg>
            <seg n="393aa570">
              Vi redovisar vår politik öppet, tydligt och klart. Vi svarar
              på de frågor som finns i interpellationerna. Socialdemokraterna
              vill inte diskutera budgethål. De vill inte diskutera kunskap,
              och de vägrar att ge svar om sin egen skattepolitik.
            </seg>
          </u>
          <note type="speaker" n="cabb8445">
            Anf. 141 PETER PERSSON (S):
          </note>
          <u who="peter_persson_b021b6" xml:id="i-bbc35c498d47b7dd-2" n="0e9e974d">
            <seg n="19e72164">
              Herr talman! Jag vill först säga att Fredrik Schulte besökte
              samtliga trollerikurser som Per Schlingmann genomförde. Han lärde
              sig att blanda statistik och lägga ut dimridåer. Men han tappade
              nyligen trollstaven för ett ögonblick när han sade: Arbetslösheten
              är lika låg nu som då Persson styrde. Jag erinrar om Borgs, Reinfeldts
              och andras härnadståg i tre år mot massarbetslöshet och utanförskap.
              Därmed föll trolleritricket.
            </seg>
            <seg n="6b2a4797">
              Jag är också förvånad över att finansministern ännu inte – men
              han har en chans till – mer kraftfullt har sagt: Bidragsslussarna
              ökar! Socialdemokraterna föröder alla framgångar, när vi talar
              om anständighet för de arbetslösa. Jag hade önskat att han hade
              sagt det, för då hade jag hänvisat till kontrollfråga fem.
            </seg>
            <seg n="6d9b24fe">
              Gunnar Andrén sade att en anständig arbetslöshetsförsäkring är
              ett måste, en 80-procentsnivå. I dag säger Göran Hägglund att
              man nog måste justera arbetslöshetsförsäkringen. Hotar han också
              din samtid och framtid, Anders Borg? Öppnar han bidragsslussarna
              så att de sköljer över och föröder Finansdepartementet?
            </seg>
            <seg n="0e0876f6">
              Nej, finansministern, jag tror att det är så som Reinfeldt sade
              i sitt installationstal: En borgerlig regering ska bedömas utifrån
              hur många jobb den skapar. Just så är det, finansministern.
            </seg>
          </u>
          <note type="speaker" n="418cccfe">
            Anf. 142 ANDERS KARLSSON (S):
          </note>
          <u who="anders_karlsson_4d09f1" xml:id="i-c1fc0990b6a1413b-1" n="4525b271">
            <seg n="b84d80f2">
              Herr talman! I sitt svar till Peter Persson säger finansministern
              att trösklarna åter ska sänkas. För mig innebär det som finansministern
              säger att med de höga löner som man i dag har i Sverige kan man
              inte sänka arbetslösheten. Vad har man annars trösklar till? Har
              sjukvårdsbiträden, hotell- och restaurangpersonal och så vidare
              så mycket betalt att trösklarna ytterligare måste sänkas? Är det
              så, Anders Borg? Har de för mycket betalt, eftersom det är ett
              hinder för att skapa fler jobb? Den frågan är berättigad att ställa.
            </seg>
            <seg n="bf6ecc60">
              Det här landet har, såvitt jag vet, inte ökat sin välfärd och
              skapat den förhållandevis höga sysselsättningsgrad som vi har
              på grund av att vi har konkurrerat med låga löner. Vi har konkurrerat
              med bland annat hög kompetens och leveranssäkerhet. Men här säger
              Anders Borg att trösklarna är för höga. De anställda har för mycket
              i lön.
            </seg>
            <seg n="cf22221c">
              Sedan använder han också sociala avgifter och arbetsgivaravgifter.
              Jag vill poängtera för finansministern – och för statsministern
              för den delen och även för Stefan Attefall, som sitter vid finansministerns
              sida – att sociala avgifter är avsatt löneutrymme för löntagare.
              De har avstått löneutrymme där 18 ½ procent betalas in till pensioner,
              till arbetsgivaravgifter och så vidare. På ett bräde kan finansministern
              stryka det och säga: Ja, vi sänker trösklarna. Alltså är löneutrymmet
              för stort för löntagarna. För mig är det en bakvänd politik som
              flera länder har försökt att driva. Deras politik har gått baklänges,
              och det har den här också gjort i sju år. Låt oss byta regering
              den 14 september!
            </seg>
          </u>
          <note type="speaker" n="38c9b46d">
            Anf. 143 MONICA GREEN (S):
          </note>
          <u who="monica_green_650948" xml:id="i-2fa1d510c3667caf-1" n="d879f76b">
            <seg n="d9e18a52">
              Herr talman! Det pratas mycket om att man ska sänka trösklarna,
              alltså att löntagarna tjänar för mycket. I stället för att sänka
              trösklarna tycker jag att vi ska öppna dörren för de arbetslösa
              och se till att de får rätt utbildning och rätt matchning. Det
              har den borgerliga regeringen tyvärr inte lyckats med.
            </seg>
            <seg n="40e1d767">
              Anders Borg fortsätter att prata med sin bänkkamrat och struntar
              i vad vi säger. Det tycker jag är mycket nonchalant.
            </seg>
            <seg n="b72ca9fd">
              Vi är här för att diskutera. Anders Borg påstår att han svarar
              på interpellationer här i kammaren. Mina interpellationer vägrar
              han att svara på. Därför är jag här i kväll, för att få en chans
              att debattera med Anders Borg.
            </seg>
            <seg n="fe259b2a">
              Ni har misslyckats med skolan. Kunskapen sjunker som en sten.
              Sedan står Anders Borg och säger: Vi är duktiga på skolan. Ändå
              sjunker resultaten för varje år som går när vi har en borgerlig
              regering. Man testar och vill införa fler betyg. Vad sägs om fler
              lärare och mindre klasser? Jag tror att det är betydligt bättre
              än att hålla på att testa och stämpla små barn i pannan för att
              visa deras kunskap.
            </seg>
            <seg n="03490b90">
              Förutom att ni har misslyckats med skolan har ni misslyckats
              med jobben. Ni påstår att ett antal tusen fler jobb har kommit
              till. Ja, men vi är ju betydligt fler människor i det här landet.
              Då kan man inte tricksa som Anders Borg gör och säga: Så många
              tusen fler har fått jobb. Men det har flyttat in många människor,
              och det föds många människor. Vi har en arbetslöshet på 8 procent,
              och den har ni inte lyckats fixa, det som ni gick till val på.
            </seg>
            <seg n="b68627dc">
              Jag beklagar att ni har slagit sönder det försäkringssystem som
              vi hade där människor kunde gå mellan jobb och vara sjuka. Men
              nu står man utan ersättning över huvud taget och tvingas leva
              på anhöriga. Det här duger inte, Anders Borg.
            </seg>
          </u>
          <note type="speaker" n="64573242">
            Anf. 144 Finansminister ANDERS BORG (M):
          </note>
          <u who="unknown" xml:id="i-f64ff501f51486af-54" n="8494d646">
            <seg n="5ab2e660">
              Herr talman! I en diskussion om hur vi får fart på tillväxten
              och hur vi minskar arbetslösheten måste utgångspunkten ändå vara:
              Hur har den ekonomiska politiken fungerat? Då är det centralt
              att redovisa att tillväxtsiffrorna i Sverige är högre än i andra
              europeiska länder, högre än i de allra flesta OECD-länder. Det
              är centralt att redovisa att vi har haft en sysselsättningsökning
              i privat sektor på 200 000 personer. De offentliga finanserna
              är starkare när det gäller skulder, finansiellt sparande, uthållighet
              och möjligheter att stimulera mer än i nästan alla jämförbara
              länder.
            </seg>
            <seg n="1a6d456c">
              Vad som är särskilt glädjande är att vi under de här åren har
              kunnat hålla ihop Sverige på ett sätt som många andra länder inte
              har gjort. Andelen som lever med låga materiella förhållanden
              har från 2006 till i dag minskat från 2 ½ procent till 1,3 procent.
              Sverige har i dag den lägsta andelen låglönejobb av alla europeiska
              länder. Finland har nästan dubbelt så hög nivå som Sverige när
              det gäller andelen låglönejobb, och Finland är nr 2.
            </seg>
            <seg n="0ab151c1">
              Alltså: tillväxt, sysselsättning, offentliga finanser och sammanhållning.
              Sverige har klarat den här krisen bättre än de allra flesta andra
              länder.
            </seg>
            <seg n="32b26026">
              Tittar vi på inriktningen på vår politik med stabilitet, drivkrafter
              och kunskap är det ju en politik som är väl belagd att leda till
              just lägre arbetslöshet och långsiktigt starkare tillväxt. Med
              betyg, prov, undervisningstid och läxläsning bygger man en stark
              skola. Här finns de konflikter som vi ska diskutera fram till
              valdagen. Det är konflikter som vi välkomnar: ett socialdemokratiskt
              budgethål, en socialdemokratisk skattechock för ungdomar och en
              socialdemokratisk kunskapspolitik som underkänner betyg, läxläsning
              och undervisningstid.
            </seg>
            <seg n="0249a5ea">
              Det finns en politik för tillväxt, och det finns en politik som
              gör att tillväxten stannar av. Socialdemokraternas politik är
              en politik för högre arbetslöshet. Det, herr talman, är en god
              sammanfattning av denna debatt.
            </seg>
          </u>
          <note n="4679da86">
            Överläggningen var härmed avslutad.
          </note>
          <note n="6b6b9602">
            19 § Svar på interpellation 2013/14:343 om regionalt utvecklingsansvar
          </note>
          <note type="speaker" n="9f269e58">
            Anf. 145 Statsrådet STEFAN ATTEFALL (KD):
          </note>
          <u who="stefan_attefall_abc65a" xml:id="i-f64ff501f51486af-55" n="a412e4d5">
            <seg n="bd651bcc">
              Herr talman! Karin Åström har frågat mig när jag avser att hörsamma
              riksdagens begäran och återkomma med en proposition när det gäller
              regionalt utvecklingsansvar.
            </seg>
            <seg n="40d61236">
              Regeringen har varit tydlig med att eventuella landstingssammanslagningar
              och överförande av ansvaret för det regionala tillväxtarbetet
              till landsting eller kommunala samverkansorgan ska kunna ske när
              det finns brett stöd för sådana förändringar. Sådana förändringar
              ska vara väl grundade och noggrant analyserade utifrån ett verksamhetsperspektiv.
              De ska beakta statens roll på regional nivå samt utgå från länens
              unika förutsättningar.
            </seg>
            <seg n="94a229c4">
              Regeringen har sedan 2009 beviljat ansökningar om att föra över
              ansvaret för det regionala tillväxtarbetet till landstinget i
              Halland och till Gotlands kommun och i två propositioner till
              riksdagen lämnat förslag om förändringar när det gäller regionalt
              utvecklingsansvar. Riksdagen sade nyligen ja till regeringens
              förslag om regionalt utvecklingsansvar i Jönköpings, Örebro och
              Gävleborgs län. För två veckor sedan föreslog regeringen i proposition
              att även landstingen i Östergötland, Jämtland och Kronoberg ska
              överta det regionala utvecklingsansvaret.
            </seg>
            <seg n="72410860">
              Regionfrågan är mångfasetterad. Det handlar bland annat om att
              den regionala nivån ska vara ordentligt förberedd ur ett verksamhetsperspektiv.
              Det handlar också om hur ansvaret bäst ska kunna fungera utifrån
              länets unika förutsättningar. Regeringen gjorde därför bedömningen
              hösten 2013 att inte förändra kompetensfördelningen mellan stat
              och landsting i de län som inte har kommunala samverkansorgan,
              det som brukar kallas regionförbund.
            </seg>
            <seg n="3611b694">
              Den statliga förvaltningens organisation bör vara ändamålsenlig
              med en tydlig ansvarsfördelning. Organiseringen av den statliga
              förvaltningen är ett viktigt styrinstrument för regeringen. Hur
              organisationsförändringar genomförs är avgörande för att uppnå
              syftet med förändringarna och begränsa kostnaderna.
            </seg>
            <seg n="db4c6ce8">
              Interpellationen handlar om de län där man inte har kommunala
              samverkansorgan. För att genomföra så pass omfattande förändringar
              behöver noggranna analyser göras.
            </seg>
            <seg n="01ea972d">
              Regeringen noterar riksdagens tillkännagivande och kommer att
              återkomma till riksdagen.
            </seg>
          </u>
          <note type="speaker" n="f7cad23e">
            Anf. 146 KARIN ÅSTRÖM (S):
          </note>
          <u who="karin_astrom_a1d5e2" xml:id="i-d102745aa1a714b7-0" n="956e74a6">
            <seg n="4575cf54">
              Herr talman! Egentligen handlar den här frågan om en mycket efterlängtad
              reform och en startpunkt för att öka medborgarnas delaktighet.
              Så har det varit hela tiden ända sedan 1996 när man började prata
              om det regionala utvecklingsansvaret.
            </seg>
            <seg n="a1a358d2">
              Svaret som ministern ger väcker så oerhört många frågor. Vi har
              i denna kammare debatterat frågan för bara några veckor sedan,
              och fortfarande går det inte att finna en logisk förklaring till
              regeringens och ministerns ställningstagande, när de bland alla
              nio inlämnade ansökningar från olika län om att få ta över det
              regionala utvecklingsansvaret valde ut endast sex. Tre lämnades
              utanför, bland annat mitt hemlän Norrbotten. Det här har föranlett
              många frågor: Varför?
            </seg>
            <seg n="aa20f934">
              Först vill jag slå fast att det här inte är en ny fråga. Statsrådet
              känner mycket väl till frågan, precis som flera av oss som har
              varit med under mycket lång tid i den process som har pågått.
              Själv har jag varit delaktig från 1996 som fritidspolitiker och
              senare som riksdagsledamot under många år.
            </seg>
            <seg n="5d9026a8">
              I mitt hemlän är frågan väl analyserad och väl förankrad på många
              områden under alla dessa år. Ansökningar om att få bilda region
              har gjorts otaliga gånger, med otaliga avslag tidigare.
            </seg>
            <seg n="a2eb1b3e">
              Men så hände något förra våren. Kommunerna och landstinget var
              överens om att bilda ett gemensamt KSO, ett kommunalt samordningsorgan,
              för att gemensamt kunna hantera utvecklingsfrågorna. Vid kontakter
              med ministern och hans departement för drygt ett år sedan sade
              de att Norrbotten inte alls behövde bilda något KSO eftersom en
              proposition var på väg. Det stod fullständigt klart att Norrbotten
              skulle beviljas ett regionalt utvecklingsansvar, så man behövde
              inte göra något mer. Det var oerhört glädjande för hela Norrbotten
              och för alla dem som hade jobbat med frågan.
            </seg>
            <seg n="d770870a">
              En promemoria kom från ministerns departement våren 2013 som
              sade att Norrbotten uppfyller kraven och kommer att få detta.
              Och vad gjorde vi i Norrbotten? Ja, vi är ganska lyhörda, och
              vi brukar följa vad regeringen säger. Vi gjorde som regeringen
              och ministern sade. Vi lade KSO på hyllan och sade att vi inte
              behövde införa det. Varför skulle vi införa en fjärde beslutsnivå
              om vi nu ändå var klara för att överta det regionala utvecklingsansvaret?
            </seg>
            <seg n="7a81549b">
              Herr talman! Vår planeringsprocess uppe i Norrbotten fortsatte.
            </seg>
            <seg n="1d03391e">
              Men något hände under sommaren i fjol. Och vad var det egentligen
              som hände? Jo, plötsligt kom det en artikel på höstkanten där
              regeringen och ministern meddelade att ett av de tre län som inte
              fick överta utvecklingsansvaret var Norrbotten. Det hade de lovat
              tidigare. Skulle vi inte få det?
            </seg>
            <seg n="e017b5fa">
              Det är helt obegripligt vad som har hänt och varför ministern
              och regeringen svek norrbottningarna på detta sätt. Vi har fortfarande
              inte fått några svar på de frågorna. Vad var det som var fel?
              Ministern och hans departement hade tidigare sagt att det var
              utrett och att Norrbotten var klart att få överta det regionala
              utvecklingsansvaret. Frågan kvarstår: Vad var det som var fel?
            </seg>
          </u>
          <note type="speaker" n="94137a11">
            Anf. 147 Statsrådet STEFAN ATTEFALL (KD):
          </note>
          <u who="stefan_attefall_abc65a" xml:id="i-f64ff501f51486af-56" n="a412e4d5">
            <seg n="5f8e02ce">
              Herr talman! Regeringen har inte gett några löften om det ena
              eller det andra tidigare. Men det är korrekt att regeringen har
              skickat ut ett förslag på remiss som bland annat inkluderade att
              Norrbotten skulle kunna bilda en region.
            </seg>
            <seg n="2aad2ecc">
              Det som sedan har hänt är att regeringen har gjort en samlad
              bedömning efter att ha hanterat dels remissomgångarna, dels de
              ansökningar som kommit in från en rad olika län, sammanlagt nio.
              Vi har också tittat på ett antal länsstyrelsefrågor och gjort
              en samlad bedömning av detta.
            </seg>
            <seg n="33906fa8">
              Vi konstaterade då att för de län som hade fört över ansvaret
              för regionala utvecklingsfrågor från länsstyrelsen, alltså staten,
              till regionala samverkansorgan, så kallade regionförbund, var
              vi i det läget beredda att löpa linan ut beträffande regionbildningar.
              Däremot var vi inte beredda att gå vidare med de län som staten
              fortfarande hade kvar det regionala utvecklingsansvaret för.
            </seg>
            <seg n="a728a06b">
              Sett över en längre tid har det skett en utveckling av dessa
              frågor som gör att vi har fler och fler regioner. Vi har också
              haft en omfattande diskussion runt om i landet om att län kanske
              kan gå samman för att bilda gemensamma regioner, och vi vet att
              man i flera områden säger att den diskussionen ska fortsätta även
              efter valet.
            </seg>
            <seg n="fe341029">
              Denna diskussion lever på olika sätt. Men i detta läge var regeringen
              inte beredd att gå längre än så här. Det var det som meddelades
              samlat i den artikel som Karin Åström hänvisar till.
            </seg>
            <seg n="028e9b4a">
              Man kan diskutera detta, och man ha olika uppfattningar. Men
              det var den bedömning regeringen gjorde, och på den har vi levererat
              propositioner till riksdagen. Sedan har riksdagen uttalat en önskan
              om att vi ska gå vidare och gå snabbare fram med att exempelvis
              bilda region även för Norrbotten, och där kommer vi självklart
              att analysera riksdagsbeslutet och återkomma till riksdagen i
              sinom tid.
            </seg>
          </u>
          <note type="speaker" n="5ce94c5b">
            Anf. 148 KARIN ÅSTRÖM (S):
          </note>
          <u who="karin_astrom_a1d5e2" xml:id="i-d102745aa1a714b7-1" n="956e74a6">
            <seg n="98f3ba80">
              Herr talman! Jag förstår inte – det hänger inte ihop logiskt.
              Jag känner bara att ministern och departementet har bedragit och
              svikit Norrbotten, eftersom man gick ut i ett tidigt skede och
              förklarade: Ni behöver inte alls bilda ett kommunalt samverkansorgan,
              för ni är klara för att direkt överta ett regionalt utvecklingsansvar.
            </seg>
            <seg n="be98fcb0">
              Det här hänger inte ihop, ministern. Jag måste säga det.
            </seg>
            <seg n="5517ce5f">
              I ditt svar hänvisar du till tre faktorer som varit avgörande
              för att ansökan inte skulle beviljas. För det första skriver du
              att det måste finnas ett brett stöd för en sådan förändring. Då
              kan jag tycka så här.
            </seg>
            <seg n="3969a8d3">
              Det har varit 18 års utredande, otaliga konferenser, debatter
              med mera där många människor har varit oerhört delaktiga och engagerade.
              Vi har massor med förtroendevalda ute i vårt län som har varit
              med och debatterat och som har förväntat sig att vi nu skulle
              kunna överta utvecklingsansvaret. Vi har hundraprocentig enighet
              i alla våra kommuner och landsting om att göra denna KSO-organisering.
            </seg>
            <seg n="0e00a749">
              Vi har också ett landstingsfullmäktige som har sagt att 85 procent
              av dem röstade för att göra det här, så nog måste jag säga att
              det är en majoritet, en oerhört bred majoritet, som har sagt ja
              till det. Det kallar jag verkligen ett brett stöd.
            </seg>
            <seg n="4683c109">
              För det andra skriver ministern i svaret att sådana här förändringar
              ska vara väl grundade och noggrant analyserade utifrån ett verksamhetsperspektiv.
              Vad är det för analys, och vad menar ministern med verksamhetsperspektiv?
            </seg>
            <seg n="7bf2ae3a">
              Departementet meddelade förra våren att det här skulle ske. Med
              experternas och givetvis ministerns godkännande skulle då inget
              mer utredande ske, inget analyserande över huvud taget av någon
              sorts verksamhet, eftersom allt redan var klart. Vi har hyllmeter
              med analyser och utredningar som redan är klara, så för vår del
              är allting färdiganalyserat. Det är bara ett beslut från ministern
              och regeringen som fattas i frågan.
            </seg>
            <seg n="f5cd31df">
              För det tredje skriver ministern i svaret att avslaget berodde
              på länets unika förutsättningar. Då undrar jag och jättemånga
              med mig: Vad då? Vad är det för skillnad mellan oss och de regioner
              som ni har beviljat detta? Vad är det för unika förutsättningar
              som skiljer Norrbotten från till exempel Jämtland när man tänker
              på struktur och hur uppbyggnaden ser ut? Vad gör de här unika
              förutsättningarna för skillnad? Det skulle jag vilja ha en förklaring
              till, för det är de tre faktorerna som ministern anger i sitt
              svar på varför man denna gång, då på höstkanten, inte var beredd
              att gå vidare med att ge Norrbotten det regionala utvecklingsansvaret.
            </seg>
          </u>
          <note type="speaker" n="3b23396c">
            Anf. 149 Statsrådet STEFAN ATTEFALL (KD):
          </note>
          <u who="stefan_attefall_abc65a" xml:id="i-f64ff501f51486af-57" n="a412e4d5">
            <seg n="87b0ccf1">
              Herr talman! Vi kanske ska använda orden med viss försiktighet.
              Jag kan förstå att man upplever besvikelse över att ett antal
              förväntningar inte infriats, men att säga att vi har svikit norrbottningarna
              för att vi inte har hörsammat den här ansökan tror jag är att
              gå väl långt.
            </seg>
            <seg n="2a9589e5">
              Det handlar faktiskt om att titta på allt det som händer i Norrbotten.
              Jag tror personligen att Norrbotten just nu är i ett känsligare
              läge än många andra län när det gäller att kasta sig in i stora
              omorganisationer på det här området. Inte minst med den stadsomvandling
              som sker i Kiruna och de stora investeringar som görs bland annat
              i gruvnäringen och på många andra områden tror jag att man ska
              vara lite försiktig med organisationsförändringar – som dessutom,
              om jag förstår Karin Åström rätt, helst ska ske oerhört snabbt
              och dramatiskt.
            </seg>
            <seg n="b12cb629">
              Norrbotten har, som Karin Åström säger, säkerligen hyllmeter
              med utredningsmaterial. Ni har under lång tid diskuterat regionalt
              samarbete. Ni har till och med skickat in en ansökan till regeringen
              om att få bilda ett fyrlänssamarbete med Västerbotten, Västernorrland
              och Jämtland. Även om inte alla de delarna av regionerna var med
              i den slutliga ansökan var diskussionerna långt framskridna om
              att bilda en Region Norr.
            </seg>
            <seg n="e8d202c4">
              Det var sedan den diskussionen tog slut som man kom fram till
              att man ville skicka in ansökan om att bilda en egen region i
              just Norrbotten. Västerbotten, som också har bildat ett regionalt
              samverkansorgan, har inte skickat in en ansökan medan Jämtland
              har gjort det.
            </seg>
            <seg n="316dacd2">
              Det finns alltså olika lösningar i norra Sverige. Att man då
              inte på en gång har beviljat Norrbottens ansökan tycker jag inte
              är så dramatiskt som Karin Åström får det att framstå.
            </seg>
            <seg n="d69039d5">
              Det viktiga är att vi bedriver en bra verksamhet och att vi ser
              till att de oerhört goda förutsättningar som just nu råder i Norrbotten
              kan utvecklas med fullt stöd och full kraft och uppbackning från
              både statliga myndigheter och berörda kommuner och landsting.
              Jag tycker alltså att det är lite dramatiska ordval som Karin
              Åström använder sig av.
            </seg>
            <seg n="02b03a7c">
              Norrbotten kommer att utvecklas positivt, och Norrbotten kommer
              säkert att fortsätta diskussionerna om hur kommuner och landsting
              ska organisera sig i relation till staten. Den diskussionen får
              vi återkomma till. Men den samlade bedömning som regeringen gjorde
              förra hösten var att man i det här läget inte vill gå vidare med
              att ytterligare förändra kompetensfördelningen mellan staten och
              regionala organ.
            </seg>
            <seg n="a382201e">
              Där man redan hade gjort den kompetensfördelningen var man dock
              beredd att löpa linan ut eftersom det innebär att vi kan få bort
              de kommunala samverkansorganen. De infördes ju en gång i tiden
              som en försöksverksamhet och inte som något med permanent status.
            </seg>
            <seg n="3e27a9db">
              Jag tycker att man måste se det här över tid och ta diskussionerna
              steg för steg. Jag är helt övertygad om att vi kommer att återkomma
              till just Norrbotten längre fram. Det har vi fått en hälsning
              om från riksdagen, och den kommer vi självklart att beakta i vårt
              fortsatta arbete.
            </seg>
          </u>
          <note type="speaker" n="8519d445">
            Anf. 150 KARIN ÅSTRÖM (S):
          </note>
          <u who="karin_astrom_a1d5e2" xml:id="i-d102745aa1a714b7-2" n="956e74a6">
            <seg n="bd314f7f">
              Herr talman! Dramatiska ordval – det må så vara, men det blev
              faktiskt väldigt dramatiskt när vi fick reda på regeringens och
              ministerns beslut i frågan genom en tidningsartikel. Vi var dessutom
              fullständigt på det klara med att departementet och ministern
              på våren hade sagt: Ni behöver inte bilda något kommunalt samverkansorgan.
              Därför gjorde vi aldrig det i Norrbotten. Vi var lydiga i det,
              skulle jag vilja säga, och vi trodde och litade på regeringen
              och ministern. Men så blev inte utfallet. Det är det som har hänt,
              och det är faktiskt störande.
            </seg>
            <seg n="8d84c5fb">
              Ministern pratar om stora organisationsförändringar. Jag måste
              säga att jag känner till länsstyrelsen mycket väl. De har oerhört
              duktiga handläggare som jag tidigare har jobbat ihop med. Det
              är inga problem med att organisationen skulle bli större, för
              det kommer den inte att bli. Man flyttar helt enkelt över personal
              från ett ställe till ett annat. Ibland flyttar man inte ens över
              dem; de byter bara hatt. Så fungerar det uppe i Norrbotten, och
              så har de gjort i en del andra län som har fått den här överföringen
              av det regionala utvecklingsansvaret. Det kommer absolut inte
              att bli stora organisationsförändringar av den typ som ministern
              talar om här.
            </seg>
            <seg n="62cd9fc2">
              Det är klart att Norrbotten är ett fantastiskt län. Vi har tillväxt
              så det bara knakar. Jag är oerhört stolt och glad över att alla
              kommuner nu är socialdemokratiska. De är alla socialdemokratiskt
              ledda, och landstinget är socialdemokratiskt lett. De har alla
              stått bakom att vi ska gå vidare och överta det regionala utvecklingsansvaret.
              Vi tycker nämligen att det är viktigt att de folkvalda i hela
              länet, även uppe i Kiruna, har möjlighet att vara delaktiga och
              ha ett större engagemang då det gäller det regionala utvecklingsansvaret.
            </seg>
          </u>
          <note type="speaker" n="7bca57ac">
            Anf. 151 Statsrådet STEFAN ATTEFALL (KD):
          </note>
          <u who="stefan_attefall_abc65a" xml:id="i-f64ff501f51486af-58" n="a412e4d5">
            <seg n="8f09b9bc">
              Herr talman! Jag håller med om att det händer mycket spännande
              i Norrbotten. Det är extra skojigt eftersom jag har mina rötter
              på mammas sida i Norrbotten.
            </seg>
            <seg n="9551e894">
              Det jag tror att man ska ha klart för sig är att det viktigaste
              är verksamheten. Vad blir det för verksamhet i praktiken? Då kanske
              inte organisationsformerna, särskilt inte på kort sikt, alltid
              är viktigast att diskutera. Det är snarare att hitta bra kontinuitet,
              bra verksamhet och bra samverkan mellan olika nivåer.
            </seg>
            <seg n="c9f61fd5">
              Jag för en ständig dialog med landshövdingen i Norrbotten. Jag
              vet också vilket viktigt arbete länsstyrelsen bedriver. Men jag
              tror att Karin Åström lite grann underskattar den omorganisation
              man skulle tvinga fram om man skulle göra stora förändringar,
              åtminstone på kort sikt. Jag föreslår att hon gör ett studiebesök
              och diskuterar just de här sakerna med länsledningen i Norrbotten.
            </seg>
            <seg n="88718a71">
              Det är ju inte så att det finns ett visst antal personer som
              bara över en natt byter arbetsgivare från stat till kommun. Många
              arbetsuppgifter är fördelade på olika personer. Det krävs omorganisationer,
              och det krävs formella uppsägningar om inte människor själva säger
              upp sig. Det innebär en rad olika förändringar som gör att man
              måste göra sådana saker under ordnade former.
            </seg>
            <seg n="8b1be90b">
              Det är skillnad när man redan har överfört det här till ett kommunalt
              samverkansorgan. Då har man oftast någon sektion som man kan lyfta
              från ett kommunalt organ in i ett annat kommunalt organ. Det är
              ur både facklig synpunkt och arbetsgivarsynpunkt mycket smidigare
              och enklare. Jag skulle alltså vilja vädja till Karin Åström att
              inte underskatta de frågorna.
            </seg>
            <seg n="52a1be9d">
              Jag är som sagt helt övertygad om att Norrbotten kommer att utvecklas
              positivt. Vi ska självklart beakta riksdagens beslut och återkomma
              så fort det är praktiskt möjligt.
            </seg>
          </u>
          <note n="4679da86">
            Överläggningen var härmed avslutad.
          </note>
          <note n="9d39b4d0">
            20 § Svar på interpellation 2013/14:332 om styrningen av demokratiinstitutet
            Idea
          </note>
          <note type="speaker" n="48c0b718">
            Anf. 152 Statsrådet HILLEVI ENGSTRÖM (M):
          </note>
          <u who="hillevi_engstrom_7acd0f" xml:id="i-f64ff501f51486af-59" n="52c4a7ee">
            <seg n="59005269">
              Herr talman! Bodil Ceballos har frågat mig om uppföljningen av
              de åtgärder som vidtogs från och med 2012 gällande styrningen
              av Internationella institutet för demokrati och fria val, Idea,
              samt vad regeringen avser att göra med anledning av den information
              om Idea som framkommit i svenska medier i början av mars.
            </seg>
            <seg n="825819be">
              I samband med uppmärksamheten kring Idea 2012 vidtogs på svenskt
              initiativ en rad åtgärder och en multilateral reformprocess initierades
              för att stärka organisationens rutiner för styrning och regeltillämpning
              samt för en ansvarsfull bidragshantering. Som en del av denna
              process tillsattes på svenskt förslag en medlemsstatsbaserad arbetsgrupp
              om Ideas styrning.
            </seg>
            <seg n="af6753ba">
              Det kan också nämnas att Sverige var pådrivande till att en extern
              konsultfirma skulle följa en intern systemrevision. Bland andra
              konkreta åtgärder som genomförts kan jag nämna reformeringen av
              planerings- och budgeteringsarbetet, tillsättandet av en internrevisor
              samt översynen av Ideas visslarpolicy. Som ett resultat av dessa
              åtgärder har under 2013 Ideas kostnader för konsultupphandling
              minskat med 30 procent, medan resekostnaderna minskat med 40 procent.
            </seg>
            <seg n="9436f33b">
              En slutlig rapport om genomförandet av rekommendationerna från
              den externa systemrevisionen kommer att presenteras för Ideas
              medlemsländer vid rådsmötet i juni 2014. Regeringen följer utvecklingen
              inom Idea löpande. Vår bedömning är att en del har gjorts men
              att mycket återstår att göra.
            </seg>
            <seg n="da491c31">
              Lönenivån inom Idea kan visserligen jämföras med lönerna inom
              liknande internationella organisationer, men regeringens utgångspunkt
              är att biståndspengar ska användas effektivt och komma världens
              fattiga och förtryckta till del.
            </seg>
            <seg n="6f45f98c">
              Sverige har mot den bakgrunden begärt att lönen för den nästkommande
              generalsekreteraren inte ska överskrida företrädarens lön. Regeringen
              kommer dessutom i samarbete med övriga medlemsstater att bevaka
              att Ideas löneskalor inte utvecklas åt fel håll.
            </seg>
            <seg n="c9a5547e">
              Uppgifter har förekommit i medierna om att biståndspengar skulle
              ha använts till att ersätta amorteringar på privata bostadslån.
              Ideas sekretariat hävdar att så inte har skett, och jag kan inte
              närmare kommentera exakt vad som hänt i det enskilda fallet. Samtidigt
              är det ett faktum att nuvarande ersättningssystem möjliggör ersättning
              för amorteringar, då sådana utgifter finns med i den totala beräkningen
              av boendekostnaden. Detta är enligt min mening oacceptabelt.
            </seg>
            <seg n="a03b0a71">
              Regeringen begärde med anledning av de uppgifter som förekommit
              i medierna ett extrainsatt möte med Ideas styrkommitté den 14
              mars. Sverige begärde vid mötet att Ideas ersättningssystem skulle
              ses över för att helt utesluta möjligheten att någon skulle kunna
              ersättas för amorteringar på bostadslån. Sverige föreslog därutöver
              att internrevisorn skulle undersöka helheten av policyer som berör
              förmåner samt undersöka hur stängningen av kontoret i Accra har
              skett. Sverige framförde också att vi förutsatte att organisationens
              visslarpolicy efterlevs samt föreslog i detta sammanhang att sekretariatet
              ånyo skulle informera de anställda om innehållet i visslarpolicyn.
            </seg>
          </u>
          <note type="speaker" n="33802d10">
            Anf. 153 BODIL CEBALLOS (MP):
          </note>
          <u who="bodil_ceballos_02855b" xml:id="i-4863cc934f1d66b7-2" n="5235a8c5">
            <seg n="7965a8ad">
              Herr talman! Jag vill börja med att tacka för svaret. Det svarar
              på en hel del av de frågor jag ställde, men det svarar inte direkt
              på om ministern tycker att 120 000 kronor skattefritt i månadslön,
              förutom betalda bostadskostnader, är en skälig lön eller inte.
              Jag konstaterar dock att ministern inte tycker att det är okej
              att betala amorteringar på lån med hjälp av biståndsmedel.
            </seg>
            <seg n="dfbd04ad">
              Jag kan också konstatera att ministern inte tycker att det är
              okej att nästa chef får en högre lön än den tidigare hade, och
              det är ju tur, för i min verklighet handlar det om svindlande
              summor, oavsett om det är vanligt i internationella organisationer,
              och det rimmar illa med huvuduppdraget i det här fallet, det vill
              säga att minska fattigdomen.
            </seg>
            <seg n="52da907c">
              Herr talman! Jag reser mycket i mitt uppdrag som utrikespolitisk
              och biståndspolitisk talesperson för Miljöpartiet men också som
              aktiv i några ideella biståndsorganisationer. Jag har på olika
              resor i flera sammanhang träffat representanter för Idea och människor
              som deltar i deras utbildningar. Min bild är att Idea genomför
              ett mycket viktigt arbete för att stärka demokratin, politiska
              partier och folkligt deltagande runt om i världen och att efterfrågan
              på att få delta i deras verksamheter är hög. Därför känns det
              extra tråkigt att lokala kontor får stänga medan chefer skor sig.
            </seg>
            <seg n="11e62774">
              Jag uppskattar förstås att regeringen har tagit initiativ till
              en systemrevision med mera och att vissa kostnader har minskat,
              men jag hade önskat att även de oskäliga lönerna hade hamnat på
              en mer skälig nivå som är mer i paritet med kostnadsläget här
              i Sverige. Det är ju ändå inte i New York som vi bor och verkar.
              I och för sig är det dyrt i Norge också, som den tidigare chefen
              kommer från, men om det visar sig att vinsten för den tidigare
              chefen på 3,7 miljoner svenska kronor indirekt tillkommit med
              hjälp av biståndsmedel i stället för med hjälp av den redan skyhöga
              lönen är det mycket allvarligt. Nu säger ministern att det inte
              är klarlagt att så är fallet men att systemet medger det. Jag
              hoppas att det blir klarlagt vad som faktiskt har skett och att
              systemet då ändras.
            </seg>
            <seg n="c19331db">
              Herr talman! Idea är inte den enda organisation som jobbar med
              demokratiarbete i världen. Vi har till exempel Awepa, som är en
              organisation för europeiska parlamentariker som arbetar gentemot
              afrikanska parlamentariker. Vi har våra svenska PAO, det vill
              säga partianknutna organisationer som arbetar direkt mot våra
              kolleger i andra länder. Sedan har vi civilsamhällets organisationer,
              som också i mångt och mycket arbetar med demokrati och utvecklingen
              av mänskliga rättigheter. Det finns massor av bra organisationer
              som arbetar runt om i världen med utvecklingsfrågor av olika slag
              och som gör ett fantastiskt arbete för demokrati, fattigdomsbekämpning,
              fred, klimat, miljö, mänskliga rättigheter med mera, men sällan
              skrivs det i den nationella pressen om allt gott som biståndet
              faktiskt leder till. Det handlar då inte bara om FN-organ, internationella
              givare, svenska organisationer utan också om mängder av små helt
              ideella organisationer som inom sina områden når fantastiska resultat
              för små pengar. Det läser vi sällan om.
            </seg>
            <seg n="3497f60f">
              Men eftersom det blivit så krångligt för de små aktörerna att
              ansöka om medel och sedan redovisa dem från den gemensamma skattefinansierade
              biståndskassan är det många som enbart använder egna insamlade
              medel, det vill säga inget från skattebetalarnas gemensamma kassa
              och biståndsbudgeten.
            </seg>
            <seg n="8c38696f">
              Men när larmet går dras alla biståndsaktörer över en kam. Det
              är mycket tragiskt när den verksamhet som människor i Sverige
              solidariskt bidrar till uppfattas som korrupt, byråkratisk och
              drivet mer av egen vinning än av en verklig vilja att bidra till
              minskad fattigdom, mindre förtryck, bättre klimat eller en fredligare
              värld. Det gynnar inte människors vilja att fortsätta bidra till
              en värld med mindre orättvisor och jämnare fördelning av världens
              rikedomar, och det borde ju Ideas chefer ha förstått. Jag skulle
              vilja veta hur ministern vill sätta bättre fokus på alla de goda
              resultat som vi ser i biståndet, så att vi inte bara får läsa
              om skandalerna.
            </seg>
          </u>
          <note type="speaker" n="7943cf37">
            Anf. 154 Statsrådet HILLEVI ENGSTRÖM (M):
          </note>
          <u who="hillevi_engstrom_7acd0f" xml:id="i-f64ff501f51486af-60" n="52c4a7ee">
            <seg n="ffbde6f7">
              Herr talman! Tack, Bodil Ceballos, för interpellationen, som
              jag tycker är väldigt angelägen. Jag måste hålla med om att det
              är väldigt mycket inom Idea som man måste förbättra. Det är svindlande
              summor, skattefria löner på enorma belopp. Det är klart att det
              finns skäl att ifrågasätta detta.
            </seg>
            <seg n="4b0d1187">
              Vi ska också komma ihåg att Sverige är en av totalt 29 medlemmar
              i Idea, och vi har en röst. Dessutom är organisationen uppbyggd
              på ett sådant sätt att det är svårt med styrningen, och det är
              ett annat problem. Jag har själv besökt Idea, och jag tvivlar
              inte alls på att det finns en väldigt hög kompetens och att man
              gör nytta, men det är angeläget att vi också får revision av det
              slag som vi tycker är viktigt här i Sverige, det vill säga med
              oberoende internrevision. Vid mitt besök ställde jag just den
              frågan och fick till svar att det inte var en oberoende internrevisor.
            </seg>
            <seg n="f5901f84">
              Vi måste fortsätta påverkansarbetet tillsammans med de 28 andra
              medlemsstaterna. Det är så klart viktigt att inte internrevisorn
              rapporterar till generalsekreteraren, utan det ska ske till styrelsen.
              Det finns alltså goda skäl att vara ifrågasättande.
            </seg>
            <seg n="9ec1cd36">
              Sverige är den största givaren av basbudgetstöd. Nu har vi inte
              höjt basbudgetstödet sedan organisationen inrättades 1995, och
              alltsedan dess har det varit mer eller mindre problem. Tidigare
              regeringar, även socialdemokratiska regeringar, har också stått
              här i talarstolen och talat om Idea.
            </seg>
            <seg n="d18fc13b">
              Jag tycker att det är viktigt att det sker förbättringar. Jag
              håller med Bodil Ceballos om att det finns många andra organisationer
              som vi kan lägga stora summor på, och det får vi titta närmare
              på. Det är också viktigt att den organisation som jobbar med demokrati
              själv är demokratisk, transparent och har en tydlig visslarpolicy.
              Där har jag ingen annan uppfattning än Bodil Ceballos.
            </seg>
            <seg n="c1cb5f6a">
              Nu håller Idea på att rekrytera en ny generalsekreterare. Jag
              tror att det är ungefär 180 personer som har sökt jobbet. Det
              är några svenskar också. Mitt besked har varit att vi ska sträva
              efter att få den absolut mest kompetenta personen på den posten,
              men vi har också sagt att vi inte är beredda på att den personen
              ska få en högre lön än företrädaren. Det är inte acceptabelt.
              Men det gäller för oss att påverka de andra medlemmarna också.
            </seg>
            <seg n="c05622a0">
              Norge är en stor givare. Nederländerna är en stor givare. Danmark
              är på väg att lämna organisationen. Det är klart att mycket står
              på spel för Idea och dess medarbetare här i Sverige.
            </seg>
            <seg n="85f59519">
              Sedan håller jag med om att det är viktigt att vi sprider goda
              exempel på vad som görs inom biståndsverksamheten, och det försöker
              vi göra. Dess värre är det svårt att få ut goda exempel i medierna.
              Medierna tenderar snarare att fokusera på dem som gör misstag
              och på dem som inte sköter sig – det är väl ett gemensamt problem
              vi har. Men de flesta gör faktiskt ett väldigt bra arbete. Det
              är viktigt att man också gör det ute i fält.
            </seg>
          </u>
          <note type="speaker" n="70d83239">
            Anf. 155 BODIL CEBALLOS (MP):
          </note>
          <u who="bodil_ceballos_02855b" xml:id="i-4863cc934f1d66b7-3" n="5235a8c5">
            <seg n="2195c21d">
              Herr talman! Jag håller med om att vi naturligtvis måste ha en
              väldigt hög kompetens på dem som arbetar på Idea. I vilken biståndsorganisation
              som helst är det oerhört viktigt att det är hög kompetens.
            </seg>
            <seg n="bb817531">
              Ministern tog upp frågan om basbudget. Jag tycker att det är
              viktigt att organisationerna har ett basbudgetstöd, men vi måste
              naturligtvis följa den basbudgeten, så att den inte bara går till
              höga löner. Det är många organisationer som inte skulle klara
              sig utan en basbudget. Många givare vill bara ge till projekt.
              Det innebär att man då måste anpassa all verksamhet till de olika
              projekten och att man inte har någonting för att kunna sköta den
              dagliga verksamheten. Basbudgetstöd är alltså väldigt viktigt
              för många organisationer. För Idea, Awepa, PAO och många andra
              organisationer är det naturligtvis viktigt att vi bibehåller det,
              men det betyder inte att vi ska tillåta vilka avarter som helst.
            </seg>
            <seg n="936f66e4">
              Självklart ska chefer och personal ha skäliga löner, men det
              sticker väldigt mycket i ögonen när lönerna är så höga som de
              är på Idea samtidigt som viktig verksamhet ute i fält måste skäras
              ned. Det är ändå ute på fältet som vi i slutändan ska mäta resultaten.
              Det är inte resultat som vi ser på Strömsborg, där det dessutom
              är väldigt dyrt, om jag har förstått saken rätt.
            </seg>
            <seg n="d18cb2fc">
              Ministern har nu hunnit sätta sig in i arbetet som biståndsminister.
              Det var väldigt turbulent under den förra perioden. Då kom också
              mycket av den kritik som har varit i medierna. Den tidigare ministern
              tog nämligen inte alltid biståndet, så att säga, i försvar. Självklart
              ska biståndet granskas, och vi ska lära av de fel som har begåtts.
              Men man måste också, som vi tidigare var inne på, ta upp de goda
              exemplen, för det är inte bara sådant som är dåligt som har hänt.
            </seg>
            <seg n="415e61b0">
              Jag vill komma tillbaka till de riktigt små organisationerna.
              De arbetar ofta direkt på fältet och direkt med de människor som
              är berörda. Många som arbetar med bistånd arbetar helt utan lön
              eller med väldigt modesta löner. De är en oerhörd resurs när det
              gäller utvecklingen i fattigare länder, eftersom de kan nå ut
              till de riktigt svåra miljöerna, där de större organisationerna
              kanske inte alltid når ut på samma sätt. Men ändå är stödet till
              civilsamhällets aktörer och organisationer relativt litet i den
              svenska biståndsbudgeten.
            </seg>
            <seg n="88cf11a5">
              För några år sedan, när finanskrisen slog till i Europa, fick
              vi en minskad biståndsbudget. Då slog det direkt mot civilsamhällets
              organisationer, som fick minskningar i sin budget. När sedan budgeten
              höjdes, när ekonomin blev bättre i Sverige, höjdes inte biståndet
              via civilsamhällets organisationer i samma utsträckning som det
              tidigare hade dragits ned.
            </seg>
            <seg n="73f26b47">
              Jag tycker att det var fel. Är ekonomin sämre måste alla vara
              med och bidra, men när det sedan går bättre bör det andra förhållandet
              råda, så att det ökar för dem som har varit med och dragit ned.
            </seg>
            <seg n="8ef6be6d">
              Jag skulle vilja höra om ministern kan tänka sig den modellen
              – att civilsamhällets organisationer kan få en större roll när
              det gäller biståndet framöver och spela den roll som de faktiskt
              kan göra. Det är förmodligen mindre korruptionsrisk i de små organisationerna
              än vad det är i de stora. Och när det någon gång är korruption
              handlar det om väldigt små summor, till skillnad från summorna
              i de större.
            </seg>
          </u>
          <note type="speaker" n="0e2d0c36">
            Anf. 156 Statsrådet HILLEVI ENGSTRÖM (M):
          </note>
          <u who="hillevi_engstrom_7acd0f" xml:id="i-f64ff501f51486af-61" n="52c4a7ee">
            <seg n="fce38ffd">
              Herr talman! Det känns bra, tycker jag, att vi har ett brett
              stöd för det vi tycker är viktigt när det gäller Idea och de här
              organisationerna, för det uppfattar jag att vi har.
            </seg>
            <seg n="dd6bf47c">
              När det gäller CSO:erna vill jag säga att de, sedan alliansregeringen
              tillträdde, har fått ökade anslag. Det är ganska stora ökningar.
              Jag delar uppfattningen att det är väldigt viktigt med kraftfulla
              och bra civilsamhällesorganisationer.
            </seg>
            <seg n="b6210e8c">
              Vi håller just nu på att förbättra dialogen med civilsamhällets
              organisationer. Jag träffade ett femtiotal förra veckan vid ett
              dialogmöte som varade i ett par timmar och som jag tyckte var
              väldigt angeläget. Vi tittade bland annat på: Vad har de att tillföra
              som mervärde i det svenska biståndet?
            </seg>
            <seg n="08d39c2d">
              Det är en särskild ambassadör, Gustaf Lind, som är ansvarig för
              den här CSO-dialogen, som vi hoppas ska mynna ut i en överenskommelse.
              Det handlar om det som civilsamhället önskar från regeringens
              sida och från utlandsmyndigheterna när det gäller bättre samarbete.
              Men det handlar också om att vi kan knyta upp varandra, så att
              man kan ha möten där man stämmer av: Har regeringen och utlandsmyndigheterna
              levererat, och har CSO:erna gjort sin del? Det tycker jag har
              börjat väldigt bra.
            </seg>
            <seg n="46a675dc">
              Inom kort kommer regeringen också att fatta beslut om ett uppdrag
              till Sida som handlar om att man ska titta på hur nya organisationer
              och mindre organisationer skulle kunna bli aktörer när det gäller
              det svenska biståndet. I dag är, precis som Bodil Ceballos säger,
              inträdeskraven ganska höga. Man ska ha någon sorts kapital på
              5 miljoner kronor, och man ska ha varit verksam i ett visst antal
              år.
            </seg>
            <seg n="f3733b43">
              Vi kommer att ge Sida i uppdrag att titta på om man kan ha andra
              lösningar för att nya och mindre aktörer, som har väl så goda
              idéer inom biståndet, ska kunna finnas på plats.
            </seg>
            <seg n="841c3e2d">
              Regeringen kommer inom kort att besluta om det uppdraget till
              Sida. Det handlar om att lämna förslag på hur ett sådant fönster
              skulle kunna öppnas – det finns exempel på det i andra länder
              – så att vi inte bara har de större organisationerna. Även små
              och nya ska kunna växa sig starkare med nya idéer om hur fattiga
              och förtryckta människor ska stödjas och få mer hjälp på ett bättre
              sätt.
            </seg>
            <seg n="90296c24">
              Jag är öppen för de diskussionerna. Jag tycker att det är väldigt
              intressant med den dialog som vi har påbörjat. Det finns ett gott
              diskussionsklimat. Jag hoppas på att vi kan bygga upp ett ännu
              bättre förtroende.
            </seg>
          </u>
          <note type="speaker" n="ee8d8bb0">
            Anf. 157 BODIL CEBALLOS (MP):
          </note>
          <u who="bodil_ceballos_02855b" xml:id="i-4863cc934f1d66b7-4" n="5235a8c5">
            <seg n="76ca6ef4">
              Herr talman! Jag vill återigen tacka för svaret. Jag vet att
              det är väldigt uppskattat att ministern har påbörjat den här dialogen.
              Det är ett avsevärt bättre samtalsklimat nu, sedan ministern tillträdde,
              än vad det har varit tidigare när det gäller civilsamhällets organisationer.
              Inte minst gäller det den biståndspolitiska plattformen, som ju
              drog ut väldigt långt på tiden och som civilsamhället eller vi
              i riksdagen egentligen inte hade möjlighet att komma med synpunkter
              på.
            </seg>
            <seg n="502f21ba">
              Men det är mycket uppskattat att ministern faktiskt har börjat
              föra de här samtalen med civilsamhällets organisationer och också
              med oss i riksdagen, tycker jag.
            </seg>
            <seg n="bca86149">
              Nu blev jag lite nyfiken på vilka nya och mindre aktörer som
              ministern tänker på eller vilka man menar. Vi har pratat mycket
              om näringslivets aktörer, och vi har pratat om de små organisationerna
              och om de lite större. Men vilka är de nya och mindre aktörer
              som ministern funderar på?
            </seg>
          </u>
          <note type="speaker" n="f36bc76b">
            Anf. 158 Statsrådet HILLEVI ENGSTRÖM (M):
          </note>
          <u who="hillevi_engstrom_7acd0f" xml:id="i-f64ff501f51486af-62" n="52c4a7ee">
            <seg n="5cebc658">
              Herr talman! Vi aviserade det här uppdraget i budgetpropositionen.
              Det kan finnas nya organisationer som inte ens har kommit i gång,
              men det finns också organisationer som tycker att det är för höga
              inträdeskrav.
            </seg>
            <seg n="5734ca8c">
              Det finns en del som jag inte vill ge avkall på. Vi ska ha koll
              på biståndspengarna. Vi ska ha samma krav på att det sköts på
              ett bra sätt. Men det kan finnas höga inträdeskrav, till exempel
              att man ska ha ett kapital på 5 miljoner kronor, som är svåra
              för nya eller mindre organisationer. Därmed kan de inte få tillgång
              till det här stödet från biståndsbudgeten.
            </seg>
            <seg n="6fe66978">
              Hungerhjälpen är till exempel en sådan organisation som i dag
              inte får något stöd. Det finns säkert andra också. Det handlar
              lite om att se: Hur kan man bredda det här? Kan man tänka nytt?
            </seg>
            <seg n="f33766f9">
              Jag kan i dag inte ge besked om exakt hur det här kommer att
              vara. Det är ett uppdrag till Sida att titta på frågan och återkomma
              till regeringen med förslag på hur ett sådant stöd skulle kunna
              utformas. Men det syftar helt enkelt till att man ska nå ut på
              ett annat sätt med biståndet, men utifrån samma biståndsmål.
            </seg>
            <seg n="d34e8d07">
              Jag vill tacka så mycket för frågorna kring Idea. Jag tycker
              att det känns bra att Bodil Ceballos stöder inriktningen att vi
              ska ha en återhållsamhet när det gäller löner. Vi ska vara vaksamma.
              Vi ska ha en seriös diskussion. Och vi ska se till att Idea fungerar
              ännu bättre. Det är också min ambition.
            </seg>
          </u>
          <note n="4679da86">
            Överläggningen var härmed avslutad.
          </note>
          <note n="567d0f39">
            21 § Svar på interpellation 2013/14:345 om hbtq-frågor i svensk
            utvecklingspolitik
          </note>
          <note type="speaker" n="b7a4b280">
            Anf. 159 Statsrådet HILLEVI ENGSTRÖM (M):
          </note>
          <u who="hillevi_engstrom_7acd0f" xml:id="i-f64ff501f51486af-63" n="52c4a7ee">
            <seg n="020f6958">
              Herr talman! Hans Linde har frågat mig hur hbtq-frågor hanteras
              i Sveriges utvecklingspolitik och vilka initiativ jag avser att
              ta på området.
            </seg>
            <seg n="addef082">
              Frågan om hbt-personers rättigheter är av största vikt för regeringen.
              Sverige arbetar, både nationellt och internationellt, för att
              motarbeta diskriminering på grund av sexuell läggning eller könsöverskridande
              identitet eller uttryck. Den svenska regeringen arbetar konsekvent
              i såväl utrikes- som utvecklingspolitiken för att uppmärksamma
              frågan, inte minst inom EU, FN och i Europarådet.
            </seg>
            <seg n="0670b7fe">
              Regeringen har valt demokrati och mänskliga rättigheter som en
              av tre tematiska prioriteringar för biståndet, vilket innefattar
              hbt-personers rättigheter. Det stöd som riktas till direkta insatser
              för hbt ökade från ca 4 miljoner kronor år 2006 till ca 35 miljoner
              kronor år 2012. Utöver detta är hbt-personers rättigheter en viktig
              fråga inom SRHR-arbetet. Sveriges stöd till SRHR har mer än fördubblats
              på tio år, från 836 miljoner 2002 till 2,5 miljarder 2012.
            </seg>
            <seg n="1013c25f">
              Det är riktigt att man efter en period av kraftig uppgång kunde
              se en viss stagnation vad gäller Sidas direkta stöd till hbt-insatser
              år 2012, men stödet 2013 ökade. Nu har bland annat omfattande
              samarbeten inletts med US Aid och USA:s utrikesdepartement vilket
              gör att det sammanlagda svenska stödet och engagemanget ökat ytterligare,
              och nya beslut togs förra året om stöd på 21 respektive 90 miljoner
              kronor på tre år. Det ska också tilläggas att regeringen i den
              biståndspolitiska plattformen lyfter hbt-personers rättigheter
              på ett antal ställen för att markera att frågan ska genomsyra
              flera biståndsområden.
            </seg>
            <seg n="26d117f0">
              Som ett led i regeringens uppföljning av hbt-arbetet fick Sida
              i 2013 års regleringsbrev ett uppdrag att beskriva arbetet för
              hbt-personers rättigheter inom biståndet. Studien visade på goda
              resultat. Rapporten lyfter fram det faktum att det finns ett starkt
              engagemang på politisk nivå och att Sverige jobbar brett med en
              kombination av åtgärder såsom till exempel politisk dialog, stöd
              till organisationer och skydd av individer. Bland annat framhävs
              Sveriges långsiktiga och flexibla engagemang samt kärnstöd till
              viktiga nyckelaktörer. Regeringens strategi för särskilda insatser
              för demokratisering och yttrandefrihet syftar till att vara just
              ett flexibelt instrument för stöd till bland annat utsatta MR-försvarare
              i svåra kontexter.
            </seg>
            <seg n="da83d0a8">
              Den 24 juni 2013 antog EU riktlinjer om hbt-personers rättigheter.
              EU har framhållit vikten av hbt-personers rättigheter vid många
              tillfällen tidigare, men genom riktlinjerna har EU för första
              gången på ett systematiskt sätt uttalat hur politiken ska genomföras
              och hur målen om hbt-personers rättigheter ska uppnås i EU:s externa
              relationer. Sverige var aktivt i den processen.
            </seg>
          </u>
          <note type="speaker" n="8019a2ad">
            Anf. 160 HANS LINDE (V):
          </note>
          <u who="hans_linde_857e1f" xml:id="i-3850f2a737e32379-0" n="bcf90c44">
            <seg n="f1af4fa9">
              Herr talman! Jag vill tacka statsrådet för svaret. Det är alldeles
              uppenbart när vi tittar på hbtq-frågorna att världen blir alltmer
              polariserad. I en lång rad länder har vi sett oerhört snabba framsteg,
              ofta tack vare att det funnits modiga aktivister som har drivit
              på utvecklingen. Men vi har också sett tydliga bakslag. Bara det
              senaste året har vi sett exempel från Nigeria, Ryssland och Uganda
              där man stiftar lagar som tydligt inskränker hbtq-personers mänskliga
              rättigheter.
            </seg>
            <seg n="1da6d651">
              Jag har under min tid i riksdagen haft förmånen att träffa många
              av dessa modiga hbtq-aktivister runt om i världen och här i Helsingfors
              när jag har fått ta emot dem i riksdagen. När de beskriver sin
              verklighet och vardag blir det tydligt att det är frågor som handlar
              om grundläggande mänskliga rättigheter.
            </seg>
            <seg n="535d7eb7">
              Att få uttrycka sin sexualitet, sin könsidentitet och sina könsuttryck
              på sina egna villkor är grundläggande mänskliga rättigheter. Det
              är rättigheter som jag tror att många som inte är hbtq-personer
              kanske tar för givet.
            </seg>
            <seg n="25832ad4">
              Det blir också alldeles uppenbart när man talar med dessa modiga
              aktivister att ett liv i garderoben alltid kommer att vara ett
              liv i ofrihet och ett halvt liv. Det blir också tydligt när man
              talar med hbtq-rörelser runt om i världen att det finns ett tydligt
              samband mellan diskriminering av hbtq-personer och fattigdom.
            </seg>
            <seg n="0c7c0682">
              Många beskriver hur diskrimineringen stänger ute dem från arbetsmarknader
              och möjligheterna att förverkliga sig själva och att skapa sig
              en karriär och inkomster. Jag minns till exempel att jag träffade
              transaktivister i Nicaragua. De beskrev att för en transperson
              i dag i Nicaragua fanns det bara två möjligheter att försörja
              sig, som dansare eller som prostituerad. Andra möjligheter fanns
              egentligen inte.
            </seg>
            <seg n="4dfb4fae">
              Det understryker varför det är så viktigt för Sverige att jobba
              med hbtq-frågorna i biståndet både ur ett rättighetsperspektiv
              och som en del av strategin för att bekämpa fattigdom. Ska Sverige
              kunna vara en kraft som verkligen stöder hbtq-personer i syd krävs
              det resurser, strukturer och kompetens. Det är vad min interpellation
              handlar om.
            </seg>
            <seg n="df63bd21">
              När det först gäller resurserna är det precis som statsrådet
              säger. Det svenska stödet ökade kraftigt 2006–2012 men från väldigt
              låga nivåer. Det har aldrig varit så att det svenska stödet till
              hbtq-personer har uppgått till mer än strax över 1 promille av
              den samlade svenska biståndsbudgeten. Dock såg vi tyvärr ett trendbrott
              2012 med minskat stöd.
            </seg>
            <seg n="e421e0d6">
              Dessutom såg vi i senaste budgetpropositionen hur regeringen
              valde att inte ens en gång nämna hbtq-frågorna när det kom till
              biståndet. Det har skapat en oro för att frågorna är nedprioriterade.
            </seg>
            <seg n="4d51a1c9">
              Det är bra att statsrådet nu är tydlig med att det kommer att
              ske ökningar. Jag välkomnar de satsningar man gör bland annat
              med US Aid. Men man får samtidigt komma ihåg att US Aid är en
              bräcklig allierad i dessa sammanhang. Ett maktskifte i Visa huset
              skulle kunna spoliera mycket av samarbetet.
            </seg>
            <seg n="1edbf904">
              Det är viktigt att komma ihåg i sammanhanget att vi har ett flertal
              frivilligorganisationer som jobbat med de frågorna under lång
              tid och har en erfarenhet och kompetens som inte får glömmas bort.
              Jag vill också i sammanhanget lyfta fram att många av de organisationer
              vi vill stödja finns i länder där situationen är absolut tuffast
              för hbtq-personer och där man jobbar under väldigt tuffa förhållanden.
            </seg>
            <seg n="eebc999e">
              Det kan vara omöjligt att registrera sig som en organisation.
              Man kanske inte kan ha en styrelse som är öppen med vem man är.
              Man måste jobba i hemlighet. Samtidigt är det väldigt små insatser
              som man behöver.
            </seg>
            <seg n="c4cf8a31">
              Det kan handla om ett par tusenlappar för att kunna ge ut en
              tidning, betala hyran för en lokal eller snabbt kunna flyga ut
              en aktivist ur landet när hotbilden blir för allvarlig.
            </seg>
            <seg n="d48e69a3">
              Här är inte det svenska biståndet riktigt anpassat till de små
              flexibla insatserna. Jag vet att man i Norge har testat andra
              modeller för att bli mer flexibel och mer anpassad utifrån verkligheten.
            </seg>
            <seg n="688211f3">
              Här skulle jag vilja veta mer från biståndsministern om hur man
              ser på möjligheten att göra det svenska biståndet mer flexibelt
              just på dessa områden.
            </seg>
          </u>
          <note type="speaker" n="c9b7787b">
            Anf. 161 Statsrådet HILLEVI ENGSTRÖM (M):
          </note>
          <u who="hillevi_engstrom_7acd0f" xml:id="i-f64ff501f51486af-64" n="52c4a7ee">
            <seg n="3cd93778">
              Herr talman! Tack för interpellationen, som jag tycker är väldigt
              viktig och behövlig! Jag delar Hans Lindes uppfattning att det
              finns väldigt många modiga människor som vågar stå upp för sina
              och andras rättigheter. Det är någonting som vi ska uppmärksamma.
              Vi har dess värre betydande problem även i vårt eget land när
              det gäller diskriminering och hatbrott mot hbtq-personer, som
              är ett särskilt bekymmer.
            </seg>
            <seg n="227fa7a3">
              När det gäller resurser är det väldigt många angelägna saker
              som ska rymmas och som biståndet ska klara av. Vi integrerar dessa
              frågor såväl i MR-strategier som i SRHR. Det är betydande summor
              som satsas. Sedan kan det alltid behövas ännu mer.
            </seg>
            <seg n="ad2cd466">
              Det är viktigt att nu trycka på när det gäller post-2015-agendan
              och i alla andra övriga sammanhang där vi ser att det blåser väldigt
              kraftig motvind i frågorna. Jag fick senast häromdagen en föredragning
              från den öppna arbetsgruppen i New York om arbetet med post-2015-agendan.
            </seg>
            <seg n="4533cfc2">
              Där kämpar vi tillsammans med likasinnade för att få in sexuella
              rättigheter. Man vill hela tiden få in en sorts hälsoperspektiv.
              Man kan möjligtvis tänka sig barnmorskor och preventivmedel. Men
              där någonstans går en gräns. Det är väldigt viktigt att vi fortsätter
              att stå upp och vara starka.
            </seg>
            <seg n="637a9721">
              När det gäller frågan om kompetens är det samarbete som finns
              med RFSU och RFSL viktigt. Jag skulle gärna se att vi satsade
              mer på att människor som jobbar med dessa frågor, inte minst inom
              utrikesförvaltningen, fick del av den utbildningen. Det är ett
              viktigt kunskapsområde.
            </seg>
            <seg n="2c69c958">
              Jag vet till exempel att ambassadören i Uganda har haft nere
              RFSL för att helt enkelt ge ambassaden och personalen hjälp och
              stöd med hur man kan arbeta i dessa frågor kopplat till aktivister
              i Uganda inför den fruktansvärda lagstiftning som antogs.
            </seg>
            <seg n="0e2c1b72">
              Jag tror att det är viktigt att vi förbättrar det samarbetet.
              Jag är också öppen för att lyssna på vad RSFL har för åsikter
              och hur man kan göra detta på ett ännu bättre sätt. Ofta är det
              tyvärr så med många av de frågor som handlar om värderingar att
              det är drivande personer som bär upp dem och bär dem med sig.
              De är något av eldsjälar, och man kan inte ha ett system som är
              uppbyggt kring eldsjälar inom ett viktigt kunskapsområde.
            </seg>
            <seg n="3f2431ea">
              Frågan om hur man kan göra någonting mer flexibelt är en fråga
              som vi får återkomma till. Jag tar gärna en dialog om hur man
              kan tänka sig att resonera. Ytterst är det en fråga för Sida hur
              man kan göra detta arbete utan att göra avkall på att pengarna
              verkligen används på rätt sätt. Det kan finnas skäl att se över
              detta, och jag vet att Sida är angeläget om att jobba med de här
              frågorna. Jag hade ett samtal senast i dag med Sidas generaldirektör
              just om hur man arbetar med frågorna utifrån deras utvärdering
              från november 2013.
            </seg>
            <seg n="0cec42ef">
              Jag ser fram emot en fortsatt bra dialog med dem som kan de här
              frågorna ännu bättre än vad jag själv kan. Jag har besökt RFSL
              och lyssnat på dem. De har mycket som de kan bidra med, och jag
              är villig att helt enkelt lyssna in bra förslag och se vad man
              kan implementera.
            </seg>
          </u>
          <note type="speaker" n="aba34f71">
            Anf. 162 HANS LINDE (V):
          </note>
          <u who="hans_linde_857e1f" xml:id="i-3850f2a737e32379-1" n="bcf90c44">
            <seg n="8a62e034">
              Herr talman! Det är precis som biståndsministern säger: Behoven
              av bistånd är nästan alltid oändliga. Men det är också viktigt
              för Sverige att se var vi har vårt svenska mervärde och var Sverige
              kan göra skillnad.
            </seg>
            <seg n="f3a74ed2">
              Precis som biståndsministern säger är detta djupt kontroversiella
              frågor. Många stora givare är inte beredda att avstå en krona
              för att stötta hbtq-personer och deras rättigheter. I många fall
              kan vi tyvärr konstatera att om inte Sverige är på plats och ger
              ett aktivt stöd kommer det inte att vara några andra givare som
              är beredda att kliva in och göra det.
            </seg>
            <seg n="7044b5ca">
              Jag tror som sagt att det är viktigt att påminna om att även
              när vi har haft våra högsta nivåer på stöd till hbtq-personer
              har det aldrig handlat om mer än strax över 1 promille av den
              samlade svenska biståndsbudgeten.
            </seg>
            <seg n="60e23cc9">
              Jag välkomnar att biståndsministern ändå är öppen för att se
              hur stödet kan bli mer flexibelt. Om vi ska nå fram till de hbtq-personer
              som jobbar under de tuffaste förhållandena – vi kan ta exemplet
              Uganda eller en ganska lång rad andra afrikanska länder – är det
              oftast små summor som kan göra stor skillnad. Men det handlar
              också om små och bräckliga organisationer. Vi behöver nog se hur
              vi kan vara mer effektiva.
            </seg>
            <seg n="d809d050">
              Jag tycker att den modell man har testat i Norge är spännande.
              Där har man valt att under den tidigare norska regeringen – och
              jag hoppas att den nuvarande fortsätter med denna politik – ge
              den norska motsvarigheten till RFSL en ganska stor frihet att
              kunna fördela medel just när det har handlat om de små insatserna
              till små och bräckliga organisationer.
            </seg>
            <seg n="ae496d5e">
              Jag vill också lyfta frågan om kompetens och kunskap, för den
              är minst lika viktig som resurserna. När jag har möjlighet att
              resa runt i världen möter jag många eldsjälar inom Sida, på svenska
              biståndskontor och på svenska ambassader. Många av de hbtq-aktivister
              jag träffar vittnar om att de möts med respekt och stort engagemang
              när de möter svenska företrädare. Men det handlar alltför ofta
              också om svenska eldsjälar på de svenska ambassaderna och på Sida.
              Ibland saknas det strukturerade arbetet.
            </seg>
            <seg n="ca15e9c8">
              Jag måste tyvärr säga att jag också har mött exempel där jag
              inte har varit lika nöjd med de svar jag har fått av svenska företrädare.
              För ett par år sedan besökte jag en svensk ambassad i ett land
              där vi har ett omfattande svenskt utvecklingsarbete. Jag frågade
              hur man jobbade med den handlingsplan som man då hade för hbt-frågor.
              Personalen som jag frågade skrattade åt mig och sade: Från Helsingfors
              skickar man så mycket dokument. Vi lägger dem i en låda någonstans.
              Man hade inte på något sätt hört talas om den handlingsplan som
              man skulle arbeta med.
            </seg>
            <seg n="eea8aa9b">
              I ett annat land tog ambassadören mig åt sidan och frågade om
              jag hade tips på några bra svenska heterosexuella som kunde lyfta
              hbt-frågorna. Han tyckte själv att de svenska homosexuella han
              kände till var för stereotypa för att kunna användas i hans land.
            </seg>
            <seg n="3e891abc">
              Detta är några exempel. Jag lastar egentligen inte de enskilda
              individerna. Det räcker inte med att ha ett engagemang för att
              kunna jobba med det här; det krävs också kunskap och kompetens.
              I en hel del kontexter är detta komplicerade frågor att jobba
              med, och då krävs det strukturerat arbete.
            </seg>
            <seg n="0c2c0fac">
              Tidigare fanns det en tydlig handlingsplan för att jobba med
              hbt-frågor. Den löpte ut 2009, den utvärderades och det visade
              sig att den hade gett goda resultat. Därför skulle jag vilja veta
              av biståndsministern: Finns det några planer på att ta fram en
              ny handlingsplan när det gäller hbt-frågor? När får vi i så fall
              se en sådan handlingsplan? Jag tror att det är viktigt att den
              har skarpa och mätbara men också ambitiösa mål.
            </seg>
            <seg n="4c8f4008">
              I väntan på en ny handlingsplan finns ett dialogmaterial om SRHR-frågor
              som UD har tagit fram tillsammans med RFSU. Jag skulle vilja veta
              vad biståndsministern vill göra för att materialet verkligen ska
              användas. Tyvärr är min bild att även detta material används ganska
              sporadiskt ute i fält.
            </seg>
          </u>
          <note type="speaker" n="5bd27de0">
            Anf. 163 Statsrådet HILLEVI ENGSTRÖM (M):
          </note>
          <u who="hillevi_engstrom_7acd0f" xml:id="i-f64ff501f51486af-65" n="52c4a7ee">
            <seg n="43038e31">
              Herr talman! Jag håller med om att utbildning är viktigt. Jag
              ska ta med mig frågan tillbaka till Utrikesdepartementet just
              med tanke på att jag så sent som i förra veckan hade ett pass
              med de nya som har antagits till diplomatprogrammet. Jag ska titta
              på om de får någon utbildning i hbtq-frågor, och annars ska jag
              försöka se till att det kan genomföras.
            </seg>
            <seg n="da7bd8eb">
              Detta är viktigt. Det handlar om kunskap, och det handlar om
              egna erfarenheter. Jag tror att många är lite rädda och har något
              av beröringsskräck för de frågor som de inte är vana vid. Inte
              för att jag tillhör den yngre generationen, men jag har ändå jobbat
              med frågorna en del år och känner mig därmed också mer bekväm
              med dem.
            </seg>
            <seg n="dccf9b34">
              Det handlar mycket om kunskap och kompetens, och jag tror att
              företrädare för hbtq-rörelsen, för RFSL och för RFSU är viktiga
              för att beskriva och berätta hur man kan och bör förhålla sig
              i den mån man inte har egna erfarenheter. Det är viktigt.
            </seg>
            <seg n="eea68008">
              Det är också viktigt att en av de mest prioriterade frågorna
              i biståndet inte bärs upp av eldsjälar. I mina kontakter med ambassader
              som har denna typ av frågor på sin agenda har jag sett att det
              finns ett stort engagemang. När jag mötte företrädarna från Uganda
              – det var akut när jag besökte landet – uppfattade jag det som
              att man har jobbat med det här under många år. Man har jobbat
              strategiskt med påverkan, med den tysta diplomatin men också med
              mer officiella frågor. Det finns ett stort engagemang, men utbildning
              är alltid någonting som vi måste bli ännu bättre på. Framför allt
              är det också lite grann av färskvara i en organisation. En bra
              dialog är definitivt viktig.
            </seg>
            <seg n="c582b48d">
              När det gäller det som Hans Linde tar upp i Norge är jag inte
              insatt i exakt hur de gör, men jag är villig att lyssna in. Jag
              träffar min norska kollega inom kort och kan då lyssna lite mer
              på hur de arbetar och vilka erfarenheter de har.
            </seg>
            <seg n="c9c71bb1">
              Beträffande handlingsplanen antar jag att Hans Linde menar Sidas
              handlingsplan som har löpt ut. Jag har fått försäkringar från
              generaldirektören om att även om de inte gör en ny handlingsplan
              kommer inte arbetet att nedprioriteras på något sätt. Man kommer
              att använda andra metoder och andra medel. Det kan vara en bra
              idé när utskottet träffar Sidas generaldirektör och ledning att
              ta upp frågan lite mer exakt: Hur kommer man att arbeta då? Jag
              välkomnar det arbetet.
            </seg>
          </u>
          <note type="speaker" n="7496d7e5">
            Anf. 164 HANS LINDE (V):
          </note>
          <u who="hans_linde_857e1f" xml:id="i-3850f2a737e32379-2" n="bcf90c44">
            <seg n="f5a4da74">
              Herr talman! På den sista punkten kan jag garantera statsrådet
              att vi, åtminstone jag, kommer att fortsätta att sätta press på
              Sida att fortsätta arbetet.
            </seg>
            <seg n="5450e280">
              Jag tycker att det är bra, och jag välkomnar, att ministern lyfter
              fram behoven av att titta på utbildningen och se vad man egentligen
              får för kompetens i dag på diplomatprogrammet när det gäller att
              jobba med de här frågorna. Så kommer det att vara – nästan oavsett
              var i världen man kommer att bli stationerad kommer detta att
              vara frågor man behöver hantera på ett eller annat sätt.
            </seg>
            <seg n="08efb0fc">
              Det beror bland annat på att våra svenska ambassader över hela
              världen skriver MR-rapporter hem till Sverige. Där ska man i varje
              land berätta om och beskriva situationen för hbtq-personer. Här
              har vi tyvärr genom åren sett att rapporter håller varierande
              kvalitet när det gäller just de här bitarna; det kan man lugnt
              säga.
            </seg>
            <seg n="02192056">
              Det är bra att man tittar på dem som nu anställs på UD. Men man
              ska också komma ihåg att vi i dag har tjänstemän och diplomater
              som anställdes på UD under en tid när homosexualitet var sjukdomsklassat
              i Sverige. Då krävs det också ett strukturerat arbete med att
              garantera att den personal som finns i dag har kompetensen. Det
              är väl bra att man tittar på andra sätt än en handlingsplan, men
              det viktiga är att det finns en tydlig politisk signal från högsta
              möjliga nivå om att detta är en central del av arbetet. Det krävs
              mätbara mål för hur man ska jobba vidare.
            </seg>
            <seg n="3c6c6d38">
              När det gäller det dialogmaterial som nu finns om SRHR-frågor
              – det gäller de breda frågor man har tagit fram tillsammans med
              RFSU – tror jag att man behöver titta på hur det verkligen ska
              användas, så att det inte bara blir ett dokument som samlar damm
              i olika byrålådor. Jag tycker också att det i sammanhanget är
              oerhört viktigt att understryka att det för varje svensk ambassad
              borde vara en självklar del av arbetet att ha en dialog med de
              lokala hbtq-organisationerna. Det ska vara en stående del av arbetet.
            </seg>
            <seg n="7c2bd522">
              Jag ser fram emot att fortsätta diskutera de här frågorna med
              biståndsministern. Jag tror och hoppas att det är frågor där vi
              delar ett stort engagemang och där vi är överens om att Sverige
              har ett stort mervärde på området.
            </seg>
          </u>
          <note type="speaker" n="eb2ea9dc">
            Anf. 165 Statsrådet HILLEVI ENGSTRÖM (M):
          </note>
          <u who="hillevi_engstrom_7acd0f" xml:id="i-f64ff501f51486af-66" n="52c4a7ee">
            <seg n="ab6bec6e">
              Herr talman! Tyvärr är det här en fråga som kommer att finnas
              på agendan under en väldigt lång tid framöver, Hans Linde, oavsett
              var i världen det gäller. Det kommer inte att vara så att det
              består när det väl har blivit en bättre situation i vissa länder.
              Vi vet att det är oerhörda tillbakagångar och att det blåser en
              kraftig motvind. Tyvärr, om man får säga så, kommer vi alltså
              att vara tvungna att jobba med de här frågorna.
            </seg>
            <seg n="65900ab7">
              Jag har förmånen att ha nära medarbetare som har egna erfarenheter
              och som lär mig saker på det här området varje dag. Jag tycker
              att det är viktigt att vi håller frågan på agendan inte bara under
              Prideveckan, då alla är ute och pratar om det här. Jag tycker
              i stället att fler borde göra som vi har gjort på Utrikesdepartementet,
              där vi har Prideflaggan hissad i vår korridor året runt. Det visar
              att man alltid kan ta en diskussion och att det är en bra arbetsplats
              och ett bra ställe för alla människor, oavsett sexuell läggning,
              att vara på.
            </seg>
            <seg n="94c2a195">
              Sedan har vi möten med våra ambassadtjänstemän regelbundet, och
              då kan det vara bra att ta upp detta. Nu är det inte jag som håller
              i dem, men det är en viktig fråga jag kan föra fram. Det handlar
              helt enkelt om att höja kompetensen så att det blir ännu bättre
              och om att vi även när det blåser motvind ska stå upp tillsammans
              med likasinnade och flytta fram positionerna.
            </seg>
            <seg n="878f0a6e">
              Jag vill dock säga att jag just nu är allvarligt oroad över vad
              som händer runt om i vår omvärld. Jag kommer att fortsätta kämpa
              för hbtq-personers rättigheter även framöver.
            </seg>
          </u>
          <note n="4679da86">
            Överläggningen var härmed avslutad.
          </note>
          <note n="bebbed9a">
            22 § Beslut om uppskjutet svar på interpellation
          </note>
          <note n="3f079555">
            På förslag av tredje vice talmannen medgav kammaren att den på
            föredragningslistan återstående interpellationen 2013/14:297 Tillräckligt
            många mobilmaster av Isak From (S) skulle besvaras vid ett senare
            sammanträde.
          </note>
          <note n="b920b743">
            23 § Bordläggning
          </note>
          <note n="4d97bc6c">
            Följande dokument anmäldes och bordlades:
          </note>
          <note n="eceaa43b">
            24 § Anmälan om interpellationer
          </note>
          <note n="d021d808">
            Följande interpellationer hade framställts:
          </note>
          <note n="e03b4b45">
            den 21 mars
          </note>
          <note n="d10b2c07">
            Peter Jeppsson
          </note>
          <note n="16b904da">
            Tina Ehn
          </note>
          <note n="1181886b">
            Leif Jakobsson
          </note>
          <note n="8b9b3193">
            Kerstin Nilsson
          </note>
          <note n="bb3d2cdc">
            Carina Adolfsson Elgestam
          </note>
          <note n="c6a3495a">
            Pyry Niemi
          </note>
          <note n="c471c71d">
            Börje Vestlund
          </note>
          <note n="c471c71d">
            Börje Vestlund
          </note>
          <note n="d7ff9ca7">
            den 24 mars
          </note>
          <note n="77197f20">
            Désirée Liljevall
          </note>
          <note n="5ce1eeef">
            den 25 mars
          </note>
          <note n="d176eecb">
            Ann-Christin Ahlberg
          </note>
          <note n="1f91a1e2">
            25 § Anmälan om frågor för skriftliga svar
          </note>
          <note n="af0a9d98">
            Följande frågor för skriftliga svar hade framställts:
          </note>
          <note n="e03b4b45">
            den 21 mars
          </note>
          <note n="a08f30b5">
            Helena Leander
          </note>
          <note n="a08f30b5">
            Helena Leander
          </note>
          <note n="87668578">
            Jasenko Omanovic
          </note>
          <note n="c6a3495a">
            Pyry Niemi
          </note>
          <note n="c6a3495a">
            Pyry Niemi
          </note>
          <note n="a3507c59">
            Peter Rådberg
          </note>
          <note n="d10b2c07">
            Peter Jeppsson
          </note>
          <note n="d7ff9ca7">
            den 24 mars
          </note>
          <note n="708616cb">
            Robert Halef
          </note>
          <note n="ea9569b0">
            Hannah Bergstedt
          </note>
          <note n="761b9875">
            Jonas Eriksson
          </note>
          <note n="d14289be">
            Mats Pertoft
          </note>
          <note n="5ce1eeef">
            den 25 mars
          </note>
          <note n="62b86bba">
            Agneta Gille
          </note>
          <note n="141dfd9f">
            Christina Oskarsson
          </note>
          <note n="141dfd9f">
            Christina Oskarsson
          </note>
          <note n="32da72ba">
            Anders Karlsson
          </note>
          <note n="32da72ba">
            Anders Karlsson
          </note>
          <note n="ef7265a8">
            26 § Anmälan om skriftliga svar på frågor
          </note>
          <note n="170c846f">
            Skriftliga svar på följande frågor hade kommit in:
          </note>
          <note n="d7ff9ca7">
            den 24 mars
          </note>
          <note n="32da72ba">
            Anders Karlsson
          </note>
          <note n="32da72ba">
            Anders Karlsson
          </note>
          <note n="615ac300">
            Hans Olsson
          </note>
          <note n="5ce1eeef">
            den 25 mars
          </note>
          <note n="bb735f05">
            Anders Andersson
          </note>
          <note n="51aff103">
            27 § Kammaren åtskildes kl. 22.52.
          </note>
          <note n="53690d64">
            Förhandlingarna leddes
          </note>
          <note n="b01d91c3">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
