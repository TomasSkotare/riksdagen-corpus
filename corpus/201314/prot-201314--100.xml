<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2013</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2013</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201314--100</head>
          <docDate when="2013-04-11">2013-04-11</docDate>
        </div>
      </front>
      <body>
        <div>
          <note n="4f999a0b">
            ﻿
          </note>
          <note n="b90201c2">
            Riksdagens protokoll
          </note>
          <note n="b99efead">
            2013/14:100
          </note>
          <note type="date" n="6a0f5d66">
            Fredagen den 11 april
          </note>
          <note n="201dfacb">
            Kl. 09:00 - 12:07
          </note>
          <note n="62f130ee">
            1 § Meddelande om ändring i kammarens sammanträdesplan
          </note>
          <note n="fab0ffd8">
            Förste vice talmannen meddelade att måndagen den 14 april kl.
            12.00 skulle interpellationssvar utgå.
          </note>
          <note n="d7983977">
            2 § Anmälan om subsidiaritetsprövning
          </note>
          <note n="b6f02b72">
            Förste vice talmannen anmälde att utdrag ur prot. 2013/14:31
            för torsdagen den 10 april i ärende om subsidiaritetsprövning
            av EU-förslag hade kommit in från miljö- och jordbruksutskottet.
          </note>
          <note n="a7e19a69">
            3 § Anmälan om fördröjda svar på interpellationer
          </note>
          <note n="18e810d9">
            Följande skrivelser hade kommit in:
          </note>
          <note n="8dfb2235">
            Interpellation 2013/14:390
          </note>
          <note n="0a8241b7">
            Interpellation 2013/14:390 Inbördeskriget i Syrien och destabiliseringen
            av läget i Mellanöstern
          </note>
          <note n="fdaee342">
            Interpellationen kommer inte att hinna besvaras inom föreskriven
            tid.
          </note>
          <note n="3fd011c9">
            Skälet till dröjsmålet är resor.
          </note>
          <note n="2837ebba">
            Fredrik Jörgensen
          </note>
          <note n="af550090">
            Interpellation 2013/14:391
          </note>
          <note n="54c57bae">
            Interpellation 2013/14:391 Rymdbolaget och svensk utrikespolitik
          </note>
          <note n="fdaee342">
            Interpellationen kommer inte att hinna besvaras inom föreskriven
            tid.
          </note>
          <note n="3fd011c9">
            Skälet till dröjsmålet är resor.
          </note>
          <note n="2837ebba">
            Fredrik Jörgensen
          </note>
          <note n="7a5bbfca">
            Interpellation 2013/14:408
          </note>
          <note n="854fa96c">
            Interpellation 2013/14:408 Lagförslag som legitimerar pedofili
            och våldtäkt mot barn i Irak
          </note>
          <note n="fdaee342">
            Interpellationen kommer inte att hinna besvaras inom föreskriven
            tid.
          </note>
          <note n="3fd011c9">
            Skälet till dröjsmålet är resor.
          </note>
          <note n="2837ebba">
            Fredrik Jörgensen
          </note>
          <note n="683d4c0c">
            4 § Ärenden för hänvisning till utskott
          </note>
          <note n="b1667bd4">
            Följande dokument hänvisades till utskott:
          </note>
          <note n="94f3b77e">
            5 § Svar på interpellation 2013/14:399 om frihandelsavtalet TTIP
            och företags möjlighet att stämma stater
          </note>
          <note type="speaker" n="90b08c16">
            Anf. 1 Statsrådet EWA BJÖRLING (M):
          </note>
          <u who="ewa_bjorling_2b0ed9" xml:id="i-f7e8fcc0f108c720-0" n="d3a2de95">
            <seg n="3dcafb61">
              Fru talman! Jonas Sjöstedt har frågat utrikesministern hur han
              ställer sig till att inkludera en mekanism för tvistlösning mellan
              stat och investerare, så kallad ISDS-mekanism, i ett frihandels-
              och investeringsavtal mellan EU och USA, det vill säga i TTIP-avtalet.
              Arbetet inom regeringen är så fördelat att det är jag som ska
              svara på interpellationen.
            </seg>
            <seg n="396d415f">
              Inledningsvis vill jag tacka Jonas Sjöstedt för att han berör
              de viktiga pågående förhandlingarna om TTIP-avtalet. Avtalet som
              nu förhandlas mellan EU och USA, världens två största ekonomier,
              har en betydande potential för tillväxt och jobbskapande på båda
              sidor om Atlanten. USA är Sveriges viktigaste exportmarknad utanför
              Europa, vilket ger ett exempel på varför TTIP är särskilt viktigt
              för Sverige.
            </seg>
            <seg n="230ee8d0">
              Det är positivt att avtalsförhandlingarna inbegriper investeringar,
              eftersom de utgör en vital del i den globala ekonomin. Tydliga
              och transparenta regler för utlandsinvesteringar gynnar ett öppet
              investeringsklimat, vilket i sin tur är bra för tillväxt och utveckling.
            </seg>
            <seg n="117a3e6a">
              Investeringsskyddsregler och ISDS syftar till att förhindra att
              stater utsätter investerare för diskriminerande och oskälig behandling.
              Det skapar förutsebarhet och underlättar inte sällan betydelsefulla
              investeringsbeslut.
            </seg>
            <seg n="d97c2ec8">
              Jag har varit tydlig med att investeringsreglerna i TTIP inte
              ska begränsa vår demokrati. Jag stöder därför EU:s strävan att
              söka rätt balans mellan investeringsskydd och staters rätt att
              lagstifta genom ett modernt system för investeringsskydd och ISDS.
            </seg>
            <seg n="7bc059b9">
              Detta är bakgrunden till EU-kommissionens nyligen inledda offentliga
              konsultation kring investeringsskydd i TTIP. I denna inbjuds alla
              intressenter i EU att inkomma med synpunkter. Regeringen stöder
              detta initiativ, vilket visar på öppenhet kring frågan, och jag
              hoppas på ett aktivt deltagande i konsultationerna även här i
              Sverige.
            </seg>
            <seg n="69010866">
              TTIP är det viktigaste bilaterala frihandels- och investeringsavtalet
              som EU någonsin har förhandlat. I en tid då världsekonomin fortsatt
              brottas med sviterna av de senaste årens kriser är det angeläget
              att TTIP blir så ambitiöst och heltäckande som möjligt, utan att
              vi för den delen gör avkall på de höga krav vi har inom andra
              områden såsom miljö och hälsa.
            </seg>
            <seg n="3746eeda">
              Jag välkomnar en fortsatt konstruktiv dialog med Jonas Sjöstedt
              och andra aktörer om denna så betydelsefulla fråga för Sveriges
              välstånd.
            </seg>
          </u>
          <note type="speaker" n="a0ba1988">
            Anf. 2 JONAS SJÖSTEDT (V):
          </note>
          <u who="jonas_sjostedt_d8098c" xml:id="i-d69668b62836ca6a-0" n="5d158fae">
            <seg n="525a048b">
              Fru talman! Jag tackar handelsministern för svaret.
            </seg>
            <seg n="3c463804">
              Det här avtalet är någonting som går långt utöver ett frihandelsavtal.
              Hade det enbart handlat om att ta bort tullar, då hade det inte
              varit särskilt kontroversiellt. Jag har själv röstat för många
              sådana avtal under min tid i EU-parlamentet.
            </seg>
            <seg n="2a624eff">
              Men här handlar det om att ha en långtgående harmonisering av
              lagstiftningen i två ekonomier. Man kan fundera över vad det innebär,
              till exempel för skillnaderna i jordbruk, för användningen av
              hormoner och antibiotika.
            </seg>
            <seg n="af992767">
              Den enskilt viktigaste och mest kontroversiella delen av det
              föreslagna avtalet är dock det som man kallar för ett investeringsskydd.
              Det innebär i praktiken att ställa företagens vinster över demokratiska
              beslut. Med en sådan mekanism ger man storföretag en möjlighet
              att överpröva demokratiska beslut, om de inskränker deras vinster.
              Det kan vi sedan inte säga så mycket om, för dessa beslut gäller
              oss som land.
            </seg>
            <seg n="c18be94f">
              Om vi inför lagar för bättre välfärd och bättre miljö kan ett
              storföretag ta oss till en sorts domstol. Det finns inga rättsliga
              argument för detta. Vi är rättsstater i EU, och i USA finns det
              redan ett rättsligt skydd mot till exempel expropriering. Här
              handlar det om att ytterligare stärka företagens makt.
            </seg>
            <seg n="8b7c6187">
              Det här är regeringen för. Vänsterpartiet är emot det. EU-parlamentet
              avgör frågan. En röst på Vänsterpartiet i EU-parlamentsvalet är
              en röst mot varje sådan här mekanism i avtalet.
            </seg>
            <seg n="e6d602f2">
              Vad kan detta innebära i praktiken? Det finns liknande mekanismer
              i andra avtal, och vi ser vad det innebär. Tobaksföretaget Philip
              Morris stämmer Uruguay för att man inför varningstexter på cigarettpaket.
              Gruvbolaget Long Pine stämmer Quebec därför att Quebec vill förbjuda
              frackning, en mycket miljöfarlig metod för utvinning av fossila
              bränslen. Svenska Vattenfall – skamligt nog – stämmer Tyskland
              därför att den tyska staten vill avveckla kärnkraften. Det holländska
              försäkringsbolaget Achmea stämmer och vinner över Slovakien därför
              att Slovakien har infört en bättre sjukförsäkring för sina medborgare,
              och då minskar bolagets vinstmöjligheter.
            </seg>
            <seg n="df1ee18e">
              Det är fullständigt orimligt att företag ska kunna stämma stater
              för att man vill göra livet bättre för sina medborgare. Det är
              att direkt ställa företags snöda vinstintressen över demokratiska
              beslut. Det är någonting som vi inte kan acceptera.
            </seg>
            <seg n="4b2f8f4f">
              Nu växer motståndet mot investerarskyddet i avtalet. Tyskland
              – EU:s viktigaste land – har gått ut och sagt att man vill lyfta
              ut den här delen ur avtalet, medan Sveriges regering försvarar
              den. De tre största fackliga centralorganisationerna i Sverige,
              LO, TCO och Saco, har gemensamt uttryckt sin skepsis mot ett investeringsskydd,
              men regeringen arbetar vidare för att skriva in företagens rätt
              till vinster över demokratin.
            </seg>
            <seg n="47d4dbff">
              Vad kan detta innebära för Sverige? Det kan till exempel innebära
              att när vi har vunnit valet i september och förbjuder privata
              vinster i välfärden kan de amerikanska riskkapitalisterna i KKR
              – som äger det som tidigare hette Carema men som bytte namn till
              Vardaga efter diverse vårdskandaler – stämma oss ifall vi minskar
              deras vinster. Och det gör vi ju om vi tar bort vinster i välfärden.
            </seg>
            <seg n="540d03f9">
              Jag vill inte att någon ska kunna överpröva vår rätt att ha en
              välfärd som i första hand är till för medborgarna i Sverige och
              inte för vinstintresset.
            </seg>
            <seg n="eb67171e">
              Mina frågor till handelsministern är:
            </seg>
            <seg n="12ba9188">
              Tycker handelsministern att det var rimligt att ett nederländskt
              försäkringsbolag kunde vinna en rättstvist mot Slovakien, därför
              att landet gav sina medborgare en bättre sjukförsäkring?
            </seg>
            <seg n="92625957">
              Tycker handelsministern att det är rimligt riskkapitalisterna
              i KKR i New York, som lever på att svenska undersköterskor får
              springa snabbare i korridorerna, ska kunna stämma oss när vi vill
              ha en välfärd där varje skattekrona går till äldre och barn, och
              ingenting går till riskkapitalister?
            </seg>
          </u>
          <note type="speaker" n="c9ca07f2">
            Anf. 3 JENS HOLM (V):
          </note>
          <u who="jens_holm_9bd66a" xml:id="i-aa1d8e0d2463ff4f-0" n="d1f6af7f">
            <seg n="05e934d1">
              Fru talman! Jag vill börja med att tacka Jonas Sjöstedt för att
              han har väckt denna väldigt viktiga fråga i sin interpellation.
            </seg>
            <seg n="18cd8ed6">
              Frihandelsavtalet TTIP mellan USA och EU handlar ju, som Jonas
              Sjöstedt tog upp, inte bara om att man ska underlätta handeln
              mellan de två största ekonomierna i världen. Vi från Vänsterpartiet
              har absolut inget emot att man handlar av varandra; tvärtom kan
              det vara väldigt bra att det sprids teknik och att man kan köpa
              en vara som produceras billigare på ett annat ställe.
            </seg>
            <seg n="cb2e4252">
              Men det här handlar ju om huruvida frihandeln ska vara överordnad
              andra viktiga värderingar i vårt land, i USA och i Europa.
            </seg>
            <seg n="c769981c">
              Vi har debatterat detta tidigare i kammaren, Ewa Björling, och
              det var i november i fjol. Då tog jag och min kollega Kent Persson
              upp tvistlösningsmekanismen ISDS, precis som Jonas Sjöstedt har
              tagit upp. Det handlar om att företag kan stämma stater om de
              uppfattar det som att de har blivit indirekt exproprierade, alltså
              att staterna har tagit vinster av företagen på det ena eller andra
              sättet.
            </seg>
            <seg n="58132910">
              Jonas Sjöstedt tog upp några konkreta exempel. Philip Morris
              har stämt Australien för att de har fattat ett beslut i parlamentet
              att man bara ska ha vita förpackningar när man säljer cigaretter.
              Det tycker inte Philip Morris om. Det finns andra exempel på att
              storföretag har stämt stater för att de har fattat beslut som
              rör folkhälsa, sociala rättigheter, konsumenträtt och så vidare.
            </seg>
            <seg n="7c848cd6">
              När vi debatterade det här, Ewa Björling, tog du upp statistik
              om sådana här skiljedomsförfaranden i världen. Du sade att när
              det blev skiljedomsförfaranden mellan storföretag och stater 2012
              vann staterna i 42 procent av fallen. Företagen vann i 31 procent
              av fallen, och i 27 procent av fallen gjorde man upp genom förlikning.
            </seg>
            <seg n="5db201f1">
              Då skulle jag vilja fråga dig, Ewa Björling: Tycker du att det
              känns acceptabelt att i endast 40 procent av fallen vinner stater
              och att i 60 procent av fallen vinner storföretagen, antingen
              genom att deras krav går igenom direkt eller genom att staterna
              måste flytta sig mot storföretagens håll genom så kallad förlikning?
            </seg>
            <seg n="6eb8f14a">
              Jag tycker att det här är väldigt skrämmande. Det innebär att
              när Philip Morris stämmer oss här i Sverige för att vi har hårdare
              lagstiftning mot cigaretter kanske vi vinner första gången, men
              när de stora alkoholbolagen stämmer oss för att vi har ett systembolag
              eller för att vi har restriktioner om marknadsföring av alkohol
              vinner vi inte. Enligt din statistik vinner vi i bara 40 procent
              av fallen, fyra gånger av tio.
            </seg>
            <seg n="cf96a575">
              Jag skulle också vilja ställa en mer principiell fråga: Varför
              ska vi ha de här skiljedomsförfarandena över huvud taget? Det
              ligger utanför det ordinarie rättsväsendet. I Sverige skulle det
              vara handelskammaren som hanterade sådana här saker. Man gör det
              i total hemlighet. Det finns inte alls samma transparens som det
              finns i det ordinarie förfarandet. Det kostar extremt mycket pengar,
              så blotta risken att bli stämd i ett sådant här förfarande kan
              få stater att inte utöva progressiv politik.
            </seg>
            <seg n="ca115300">
              Jag vill veta, Ewa Björling: Vad är det för fel på våra ordinarie
              domare och domstolar, det ordinarie rättsförfarandet helt enkelt?
            </seg>
          </u>
          <note type="speaker" n="7c515ce9">
            Anf. 4 Statsrådet EWA BJÖRLING (M):
          </note>
          <u who="ewa_bjorling_2b0ed9" xml:id="i-f7e8fcc0f108c720-1" n="d3a2de95">
            <seg n="e46ee814">
              Fru talman! Det framgår ganska tydligt att Vänsterpartiet är
              emot TTIP, om Jonas Sjöstedt menar vad han säger.
            </seg>
            <seg n="67248bed">
              Det har ställts många frågor, och jag ska försöka besvara så
              många som möjligt av dem i detta inlägg.
            </seg>
            <seg n="83142145">
              Till att börja med vill jag säga att jag är medveten om att ISDS
              debatteras i Tyskland. Det debatteras i flera europeiska länder.
              Jag var själv i Frankrike i går och i förrgår och träffade representanter
              från de franska fackföreningsrörelserna tillsammans med LO, TCO
              och Saco. Det finns många olika tankar. En del är oroliga. Ändå
              säger man: Vi vill ha ett frihandelsavtal med USA, men vi vill
              också vänta och se var detta förslag hamnar efter att kommissionen
              har haft de 90 dagarna när alla medborgare får uttrycka det de
              själva ser som möjligheter och risker med ISDS.
            </seg>
            <seg n="b96036bc">
              Jag tycker att det är klokt att vi väntar och ser vad det är
              för förslag som faktiskt kommer på bordet och därefter kan säga
              ja eller nej till detta.
            </seg>
            <seg n="1bc8f9de">
              Det är också den officiella ståndpunkt som Tyskland har. Vi ska
              vara medvetna om att Tyskland, precis som alla de andra medlemsstaterna,
              i det förhandlingsmandat som har getts åt kommissionen har accepterat
              att ISDS är en del av förhandlingarna. Det är där vi står nu.
              Deras slutgiltiga position beror naturligtvis på förslaget.
            </seg>
            <seg n="2093b4c5">
              Jag tycker på samma sätt: Vi måste vänta och se var det här kommer
              att landa.
            </seg>
            <seg n="600cf96c">
              Sedan tycker jag att vi behöver nyansera bilden lite grann när
              det gäller ISDS, för det blir en väldigt ensidig, negativ och
              kategorisk bild på det sätt som Jonas Sjöstedt och Jens Holm uttrycker
              det. Vi måste hela tiden komma ihåg att det också finns många
              positiva effekter av investeringar.
            </seg>
            <seg n="74479a19">
              Detta är naturligtvis ett skydd för våra svenska företag när
              de befinner sig i andra länder. Det är viktigt att det finns skydd
              mot diskriminering, skydd mot expropriation och krav på att behandla
              investerare rättvist och skäligt. Vi måste också tänka på att
              vi har investeringsskydd i 66 länder, om jag inte minns fel, där
              det väldigt sällan har skett att någon har försökt stämma den
              svenska staten.
            </seg>
            <seg n="c7bd9a77">
              I de flesta av våra avtal behöver man någon form av mekanism
              för att skydda investeringar. Det finns andra länder som vi förhandlar
              med där detta kanske är ännu viktigare än vad det är med USA,
              som ändå är en mogen demokrati. Det finns länder som inte ser
              riktigt likadana ut, och då måste vi verkligen se till att skydda
              de svenska företagen.
            </seg>
            <seg n="b37cb840">
              Jag vill ställa frågan: Hur kan ni i Vänsterpartiet, om ni över
              huvud taget tänker säga ja till TTIP, tänka er att skydda de svenska
              företagen ute i världen utan någon form av investeringsskyddsmekanism?
            </seg>
            <seg n="82bd6672">
              Det finns inte heller en ensidig bild av att det är staten eller
              företaget som vinner eller det sker genom förlikning, precis som
              Jens Holm tog upp, utan det är en ganska jämn fördelning. Samtidigt
              ska man inte ställa frågan om detta är rimligt eller ej. Det handlar
              om att varje enskilt fall ska bedömas för sig och att det bör
              finnas någon form av skydd för företag. Ni målar bara upp bilden
              av stora multinationella amerikanska företag som kommer att invadera
              Sverige. Jag ser det nog lite grann tvärtom också – det handlar
              om våra svenska företag ute i världen.
            </seg>
          </u>
          <note type="speaker" n="05df958d">
            Anf. 5 JONAS SJÖSTEDT (V):
          </note>
          <u who="jonas_sjostedt_d8098c" xml:id="i-1bbc98e4c734ae9b-0" n="5d158fae" next="i-e716696a5c573479-0">
            <seg n="9d3646a1">
              Fru talman! Jag tackar handelsministern för hennes kommentarer.
            </seg>
            <seg n="d7cab101">
              Nej, vi kan inte tänka oss något system där företag får överpröva
              demokratiska beslut. Företag har inte rätt att underkänna riksdagens
              beslut i ett tvistlösningsförfarande där vi inte kan påverka utgången.
              Det handlar om att demokratin är överordnad företags vinster.
              I den här sortens tvistlösningsmekanismer är det bara företag,
              enbart företag, som får hävda denna rätt.
            </seg>
            <seg n="42c1364d">
              Jag tycker att det var fel att Vattenfall stämde Tyskland för
              att de vill avveckla kärnkraften. De har rätt att avveckla kärnkraften.
              Det är ingenting som vi ska förhindra.
            </seg>
            <seg n="479178d9">
              Om det hade handlat om att ta bort normala handelshinder hade
              det här varit oproblematiskt. Men det handlar om att ge företagen
              en rätt över demokratiska beslut.
            </seg>
            <seg n="f7c2b126">
              Vi kommer att rösta nej till TTIP om det innehåller någon som
              helst sådan här mekanism eller om det innebär att vi kan tvingas
              försämra lagstiftning vad gäller till exempel folkhälsa eller
              miljöskydd.
            </seg>
            <seg n="30ef2071">
              Som handelsministern påpekade var hon i Frankrike i går, och
              i pressmeddelandet som gick ut från departementet påstod ministern
              att det finns en stor enighet om det här i Sverige. Nej, det gör
              det inte. Jag skulle tro att de flesta svenskar tycker att det
              är helt orimligt och absurt att vi inte ska kunna lagstifta i
              vårt eget land och lämna över det till en domstol.
            </seg>
            <seg n="8a09ac5d">
              De tre stora fackliga organisationerna har allvarliga invändningar
              när det gäller investeringsskyddet. Ändå fungerar Sverige som
              den största lobbyisten för storföretagens intressen runt om i
              världen. Jag menar att det är en fullständig brist på lyhördhet.
            </seg>
            <seg n="66606ae2">
              Det här kommer att bli en av de viktigaste valfrågorna i valet
              till EU-parlamentet. Det är alldeles uppenbart att en röst på
              något av de fyra allianspartierna är en röst på att storföretag
              ska kunna överpröva demokratiska beslut i Sveriges riksdag. Det
              är ett oroväckande men tydligt besked.
            </seg>
          </u>
          <note n="aa22bcd3">
            Varje röst på Vänsterpartiet i valet till EU-parlamentet den
            25 maj är en röst på motsatsen.
          </note>
          <u who="jonas_sjostedt_d8098c" xml:id="i-e716696a5c573479-0" n="5d158fae" prev="i-1bbc98e4c734ae9b-0">
            <seg n="994513c2">
              Det handlar om vår framtid. Det handlar om vår rätt att organisera
              välfärden som vi vill. Vi vet att miljarder kronor försvinner
              från svensk äldreomsorg, skola och sjukvård därför att regeringen
              har släppt fram vinstintresset på bekostnad av den gemensamma
              välfärden, och man gör allt för att bevara det.
            </seg>
            <seg n="f851dba9">
              Nu vill man skapa och skriva under ett avtal som ger ägarna till
              Carema – KKR, några av världens mest aggressiva riskkapitalister
              – rätten att få det överprövat av en tvistlösningspanel ifall
              vi vill bestämma att svenska skattepengar ska gå till välfärden
              i Sverige. Jag tycker att det är fullständigt orimligt.
            </seg>
            <seg n="14f8708d">
              Det går en direkt linje från undersköterskan som får delade turer
              och för få arbetskamrater och som inte hinner med sitt jobb på
              äldreboendet i Sverige till två multimiljardärer som sitter i
              New York och tjänar miljarder på hennes och andra människors arbete.
              Och nu vill den svenska regeringen ge dem rätten att stämma oss
              ifall vi vill att välfärden ska kunna få del av alla de resurser
              som vi faktiskt betalar. Jag tycker att det är helt orimligt.
            </seg>
            <seg n="cb32f70b">
              Vill man ha bort de privata vinsterna i välfärden bör man rösta
              på Vänsterpartiet i valet till riksdagen men också i valet till
              EU-parlamentet för att stoppa ett sådant här avtal.
            </seg>
            <seg n="ba0d4456">
              Fru talman! Jag vill komma tillbaka till mina två frågor som
              jag ställde till ministern. De är väldigt grundläggande.
            </seg>
            <seg n="6310c03f">
              Tycker ministern att det var rimligt att ett nederländskt försäkringsbolag,
              Achmea, kunde stämma den slovakiska staten, vinna rättsfallet
              och tilldömas ett stort skadestånd för att Slovakien ville ha
              en bättre sjukförsäkring för sina medborgare? Är det ett rimligt
              exempel på sådant som ministern vill ska kunna ske på grundval
              av TTIP?
            </seg>
            <seg n="c2998b35">
              Tycker ministern att det är rimligt att amerikanska riskkapitalister
              ska kunna stämma staten Sverige och den svenska demokratin om
              vi tar bort de privata vinsterna i välfärden?
            </seg>
          </u>
          <note type="speaker" n="295def6d">
            Anf. 6 JENS HOLM (V):
          </note>
          <u who="jens_holm_9bd66a" xml:id="i-aa1d8e0d2463ff4f-1" n="d1f6af7f">
            <seg n="1439f19e">
              Fru talman! Jag lyssnade noga på handelsministern när hon svarade
              mig och Jonas Sjöstedt. Ewa Björling sade att det behövs någon
              form av mekanism för att skydda investerarna, det vill säga företagen
              – ofta storföretagen.
            </seg>
            <seg n="5741d7fa">
              Då vill jag upprepa min tidigare fråga till handelsministern,
              för jag fick inte svar på den. Vad är det för fel på det ordinarie
              rättsväsendet? Vad är det för fel på alla våra hårt arbetande
              domare, advokater och jurister och på det rättsväsen vi har i
              Sverige, som man har i Europa och som man också har i USA? Vi
              vet att det är effektivt. Det är relativt transparent – vi kan
              ta del av det som pågår där. Det tolkar lagar. De som inte följer
              lagen döms, och de som sköter sig frias.
            </seg>
            <seg n="cbf1a727">
              Varför, Ewa Björling, ska vi ha separata domstolar där bara storföretagen
              får stämma hela stater för att man där har hård lagstiftning och
              förbjuder till exempel genmodifierade varor, vill skydda djuren
              och har krav på att de ska ha rätt till ett naturligt beteende,
              vill fasa ut och förbjuda farliga kemikalier och fattar beslut
              om att man inte ska ha vinster i välfärden? Det är några konkreta
              exempel på det scenario som kan uppstå ifall frihandelsavtalet
              går igenom med specialdomstolar för företagen.
            </seg>
            <seg n="b987ca7a">
              Jag tog upp statistiken som visar att staterna hittills bara
              har vunnit i fyra fall av tio. Ewa Björling! Jag ställde en konkret
              fråga: Tycker du att det är tillfredsställande att staterna hittills
              i de här separata mekanismerna bara har vunnit i fyra fall av
              tio? Det tycker jag är väldigt oroväckande.
            </seg>
            <seg n="0e8e9bc2">
              Strategin du anförde, att vi ska vänta och se – varför det? Då
              blir vi ju överkörda. Vi måste in och påverka aktivt och lyfta
              ut de här destruktiva sakerna ur avtalet.
            </seg>
          </u>
          <note type="speaker" n="957b6085">
            Anf. 7 Statsrådet EWA BJÖRLING (M):
          </note>
          <u who="ewa_bjorling_2b0ed9" xml:id="i-f7e8fcc0f108c720-2" n="d3a2de95">
            <seg n="ec88eb85">
              Fru talman! Som jag tidigare påpekat är regeringen tydlig med
              att ISDS inte får inskränka vår demokrati eller vår möjlighet
              att lagstifta. Staters rätt att lagstifta om allmännyttiga ändamål
              som miljö och hälsa ska inte urgröpas. Det här är frågor som regeringen
              tar på stort allvar.
            </seg>
            <seg n="5b399045">
              Samtidigt måste också investerare åtnjuta rättssäkerhet. I dag
              har svenska företag ett undermåligt juridiskt skydd mot diskriminering
              i exempelvis amerikanska domstolar.
            </seg>
            <seg n="3f11f0c5">
              Jag tycker att det är bra. Vi stöder att EU strävar efter att
              nå rätt balans i TTIP mellan skyddet för investerare och staters
              rätt att lagstifta. Jag tycker att det är viktigt att lyssna på
              våra medborgare och se vad det är för förslag som kommer från
              EU innan vi kategoriskt och ensidigt tar ställning mot någonting
              på det sätt som Vänsterpartiet gör.
            </seg>
            <seg n="69c03bc9">
              Det visar dessutom att Vänsterpartiet och Socialdemokraterna
              inte riktigt står på samma sida i detta fall. Då måste jag få
              fråga: Hur ska ni kunna regera tillsammans om ni mot all förmodan
              skulle vinna valet i höst? Var ställer ni er om Socialdemokraterna
              vill ha det här avtalet? Kommer ni fortfarande att vara kategoriskt
              emot det då?
            </seg>
            <seg n="13e607d0">
              Jag tycker inte heller att det är en riktigt rättvisande bild
              som Jens Holm och Jonas Sjöstedt målar upp när vi tittar på exempelvis
              amerikanska företag som har försökt stämma EU-medlemsstater. Det
              finns tolv fall med amerikanska företag och nio EU-medlemsstater
              som i dag har investeringsskyddsavtal med USA. Statistiken visar
              att det saknas kända fall där en amerikansk investerare har vunnit
              mot en EU-medlemsstat. Sverige har med 66 olika investeringsskyddsavtal
              i ISDS och har aldrig varit föremål för en investerares stämning.
              Mot bakgrund av den statistiken och vår stabila rättstradition
              får risken att Sverige skulle råka ut för stämningar anses vara
              relativt begränsad.
            </seg>
            <seg n="ba691127">
              Jag vill också kommentera det som Jonas Sjöstedt nämnde i sitt
              första inlägg om tullarna mellan EU och USA. Även Jens Holm nämnde
              dem. Det är en myt att de är så låga att det inte skulle finnas
              något att vinna på att avskaffa dem. Även om de största vinsterna
              i termer av bnp kommer att komma av att ta bort icke tariffära
              handelshinder och även om tullarna generellt är låga är ju handeln
              så enormt stor att det blir betydande summor ändå.
            </seg>
            <seg n="c5ce154e">
              Dessutom finns det på vissa områden stora tulltoppar som vi måste
              skära ned. Fortfarande i dag får svenska konsumenter betala tull
              på en rad varor från USA, till exempel bilar som är 10 procent
              dyrare, cyklar 15 procent, kläder 12 procent och skor 17 procent.
              Jag tycker att det är orimligt att svenska konsumenter ska behöva
              betala ibland över 10 procent mer för amerikanska produkter för
              att någon byråkrat eller politiker någon gång beslutat att gynna
              enskilda företag på bekostnad av medborgarnas frihet.
            </seg>
            <seg n="d48fdee8">
              Frihandel är inte bara bra för ekonomin; det är också en demokratisk
              rättighet. Varför Jonas Sjöstedt vill förhindra svenska medborgare
              från att själva välja vad de ska lägga pengarna på går bortom
              förstånd för alla som faktiskt värnar medborgarnas frihet att
              välja själva och styra över sina liv.
            </seg>
            <seg n="e7842956">
              Det är samtidigt klargörande att Jonas Sjöstedt bekänner färg
              om TTIP.
            </seg>
          </u>
          <note type="speaker" n="0b199fb9">
            Anf. 8 JONAS SJÖSTEDT (V):
          </note>
          <u who="jonas_sjostedt_d8098c" xml:id="i-d69668b62836ca6a-1" n="5d158fae">
            <seg n="a1f176d7">
              Fru talman! Tack, handelsministern! Hade den här debatten handlat
              om att ta bort tullar på amerikanska cyklar och skor hade vi inte
              haft någon debatt, för det hade vi bägge varit för. Men debatten
              handlar om frågan om amerikanska storföretag ska ha rätt att överpröva
              demokratiska beslut i Sveriges riksdag, och det är någonting helt
              annat.
            </seg>
            <seg n="73f512e4">
              Ministern säger att hon inte är beredd att inskränka våra möjligheter
              att till exempel förbättra folkhälsan. Samtidigt har jag två gånger
              upprepat en fråga som handlar om just folkhälsan.
            </seg>
            <seg n="84d81fb5">
              Var det inte precis en sådan klausul som gjorde att ett företag
              kunde vinna över Slovakien när den staten ville ha just en bättre
              sjukförsäkring för att få bättre folkhälsa?
            </seg>
            <seg n="78fb0dfd">
              Är det inte så att det amerikanska riskkapitalbolaget KKR skulle
              kunna stämma oss om vi tar bort vinsterna i välfärden för att
              vi vill ha en bättre välfärd?
            </seg>
            <seg n="6ea7975b">
              Så länge ministern inte ens vill beröra de här sakerna i sina
              svar är det uppenbart att det inte går att utesluta att så kommer
              att bli fallet. Bara det räcker som argument för att inte godta
              ett sådant här avtal.
            </seg>
            <seg n="2c24f837">
              Fru talman! I grunden handlar det här om demokrati. I svaret
              skriver ministern att hon stöder EU:s strävan att söka rätt balans
              mellan investeringsskydd och staters rätt att lagstifta. Nej,
              staters rätt att lagstifta är överordnad enskilda företags vinstintresse.
              Det är det som är demokrati – möjligheten att fatta demokratiska
              beslut. Det är det som inskränks med sådana investeringsskydd
              som finns i avtalet. Vi ser hur tobaksbolagen använder det. Vi
              ser hur miljöbusarna på energiområdet använder det. Nu vill högerregeringen
              i Sverige ge företagen rätt att använda det mot oss genom det
              här avtalet, och det säger vi nej till.
            </seg>
            <seg n="c1e9af0e">
              Det är rätt – Socialdemokraterna är inte tydliga, som vi är.
              Därför är det bara en röst på Vänsterpartiet i valet till EU-parlamentet
              som är en säker röst på att vi inte ska få ett sådant här avtal.
              Jag tror att Socialdemokraterna kommer att tvingas att svänga
              så småningom, men de är inte där än. Därför är det en vänsterframgång
              som sätter stopp för TTIP.
            </seg>
          </u>
          <note type="speaker" n="d12d85ba">
            Anf. 9 Statsrådet EWA BJÖRLING (M):
          </note>
          <u who="ewa_bjorling_2b0ed9" xml:id="i-f7e8fcc0f108c720-3" n="d3a2de95">
            <seg n="92de69d1">
              Fru talman! Till att börja med vill jag tacka Jonas Sjöstedt
              och Jens Holm för att de har tagit upp den här viktiga frågan.
              Att få ett transatlantiskt avtal på plats är en av de viktigaste
              åtgärderna för ökad export. Ett avtal beräknas kunna öka svensk
              export till USA med 17 procent eller mer.
            </seg>
            <seg n="e82df18b">
              Vänsterpartiet talar gärna om välfärden men inte om att det är
              export och handel som möjliggör välfärdssatsningar. För att maximera
              vinsterna för det svenska välståndet måste vi helt enkelt fokusera
              på de avtal som ger störst utväxling för vår utrikeshandel.
            </seg>
            <seg n="b30e18ba">
              USA är Sveriges största exportmarknad utanför Europa. Jonas Sjöstedt
              och Vänstern vill sannolikt hellre att regeringen skulle verka
              för handelsavtal med Kuba och Nordkorea, men tyvärr, Jonas Sjöstedt,
              vi fokuserar på USA, och vi kommer att fortsätta med det för jobbens,
              tillväxtens och välfärdens skull.
            </seg>
            <seg n="567ea3ad">
              Det bör stå klart för alla i den här kammaren, när nu Jonas Sjöstedt
              är så tydlig med sin röst i EU-valet, att Vänsterpartiets motstånd
              inte gäller frihandeln mellan EU och USA, utan Vänsterpartiet
              är emot frihandel över huvud taget. Vänstern är emot EU, och Vänstern
              är emot USA.
            </seg>
          </u>
          <note n="fcc9a137">
            Överläggningen var härmed avslutad.
          </note>
          <note n="387cf4f7">
            6 § Svar på interpellation 2013/14:346 om behovet av fler platser
            för yrkeshögskoleutbildningar
          </note>
          <note type="speaker" n="d8e29fbe">
            Anf. 10 Statsrådet MARIA ARNHOLM (FP):
          </note>
          <u who="unknown" xml:id="i-f7e8fcc0f108c720-4" n="8542dcd3">
            <seg n="f902b1b3">
              Fru talman! Mats Pertoft har frågat mig om hur jag avser att
              säkerställa att det finns tillräckligt många studieplatser inom
              ramen för yrkeshögskolan.
            </seg>
            <seg n="cc757bdf">
              Sedan den borgerliga regeringen tillträdde 2006 har kraftiga
              förstärkningar skett inom den dåvarande kvalificerade yrkesutbildningen
              och yrkeshögskolan. Det handlar både om permanenta höjningar och
              tillfälliga satsningar för att möta den svaga konjunkturutvecklingen.
              Genom dessa beslut beräknas det 2014 finnas 28 000 årsplatser
              i yrkeshögskolan. Det är en ökning med 10 000 årsplatser jämfört
              med den kvalificerade yrkesutbildningen 2006.
            </seg>
            <seg n="5579d5f5">
              Mats Pertoft hänvisar till att det finns ett antal utbildningsanordnare
              som länge bedrivit utbildningsverksamhet inom ramen för yrkeshögskolan
              men som i år fått besked om att deras ansökningar inte har godkänts.
            </seg>
            <seg n="abfb5183">
              Jag vill därför påpeka att syftet med yrkeshögskolan är att den
              ska erbjuda utbildningar utifrån vad som efterfrågas på arbetsmarknaden.
              Det innebär att även utbildningar med god kvalitet kan få avslag
              om andra utbildningar med god kvalitet bedöms som mer angelägna.
            </seg>
            <seg n="2d770f87">
              Myndigheten för yrkeshögskolan har till uppgift att med stöd
              av analyser och kontakter med branscher göra denna avvägning.
              Jag har stor tilltro till att myndigheten utför denna uppgift
              på ett ändamålsenligt sätt.
            </seg>
            <seg n="d04e3955">
              Bland annat därför är det min och regeringens övertygelse att
              yrkeshögskolan fortsatt är och kommer att vara en attraktiv utbildningsform
              för såväl studerande som företag som efterfrågar kvalificerad
              yrkeskompetens.
            </seg>
          </u>
          <note type="speaker" n="f24c210f">
            Anf. 11 MATS PERTOFT (MP):
          </note>
          <u who="mats_pertoft_529a6f" xml:id="i-030c4bd5ca7f48ca-0" n="93acb09a">
            <seg n="d96317e7">
              Fru talman! Jag tackar ministern för svaret. Framför allt den
              sista meningen, att yrkeshögskolan kommer att vara en attraktiv
              utbildningsform för företag som efterfrågar kvalificerad yrkeskompetens,
              kan jag till fullo instämma i. Jag hoppas också verkligen att
              den kommer att besannas. För Miljöpartiet var yrkeshögskolans
              inrättande ett länge efterlängtat beslut.
            </seg>
            <seg n="37ff473b">
              Det som fick mig att skriva den här interpellationen är något
              som också nämns i svaret, nämligen att yrkeshögskolan ska erbjuda
              utbildningar utifrån vad som efterfrågas på arbetsmarknaden. Under
              våren har jag haft kontakt med ett antal utbildningsanordnare
              som alla har skapat bra utbildningar som har lett direkt till
              jobb.
            </seg>
            <seg n="251f5635">
              På den utbildning jag först hade kontakt med, nämligen den på
              Skillebyholm i Järna, var det 19 av 20 som fick jobb direkt efter
              utbildningen. Sedan har vi byggmästarutbildningen vid Nackademin.
              Helsingforss Byggmästareförening såg sig föranledd att skriva
              en debattartikel på Brännpunkt, där man uttryckte att man var
              helt förfärad över att Nackademin hade fått nej, för man var i
              desperat behov av fler utbildade personer, som skulle ha kunnat
              få jobb omedelbart. Jag var på Gotland, där vindkraftsutbildningen
              hade fått nej. Av de hittills utbildade har 18 av 20 fått jobb
              direkt efter utbildningen.
            </seg>
            <seg n="4309a13b">
              Detta är utbildningar som skapar jobb. De ger människor möjlighet
              att komma ut i arbetslivet. De skapar de jobb som vi behöver nu
              och inte om några år, när vi hoppas att konjunkturen faktiskt
              har kommit i gång ordentligt. Konjunkturmässigt är det nu vi ska
              utbilda våra arbetslösa. Det är nu som de kan matchas in på arbetsplatser.
              Det är det som gör mig oroad.
            </seg>
            <seg n="97100e56">
              År 2014 var det 1 185 ansökningar till yrkeshögskolan, men det
              var bara 380 som beviljades. Också yrkeshögskolan själv säger
              att man inte kan bevilja alla de utbildningar som man tycker borde
              komma till stånd. I grunden ligger en total felbedömning från
              alliansregeringen i budgetsammanhang. Man ger för få platser och
              för lite medel till yrkeshögskolan. Det är ganska allvarligt i
              ett läge där det just är den bästa tidpunkten att utbilda folk
              så att de kan sätta i gång att arbeta i den kommande högkonjunkturen.
            </seg>
            <seg n="20ae8015">
              Om några år är vi antagligen i en högkonjunktur, och då är det
              inte lika angeläget, men just nu är det ett gyllene tillfälle.
              Då misslyckas alliansregeringen med att skaka fram utbildningsplatser
              som leder till arbete.
            </seg>
            <seg n="ee72b9d4">
              Därför undrar jag: Hur kommer ministern att se till att vi kan
              matcha dessa människor, som vill jobba, mot arbetsmarknadens behov?
              De får ju inte den möjligheten. Alliansregeringen nekar dem faktiskt
              rätten att få utbildning så att de kan komma ut i arbetslivet,
              och de måste fortsätta vara arbetslösa. Det är ganska allvarligt.
            </seg>
          </u>
          <note type="speaker" n="630ae469">
            Anf. 12 Statsrådet MARIA ARNHOLM (FP):
          </note>
          <u who="unknown" xml:id="i-f7e8fcc0f108c720-5" n="8542dcd3">
            <seg n="4df8eaac">
              Fru talman! Tack, Mats Pertoft, för en viktig och angelägen fråga!
              Man kan ju definiera misslyckanden på olika sätt. Myndigheten
              för yrkeshögskolan fördelar nu 10 000 fler platser än vad som
              var fallet 2006, när alliansregeringen tillträdde. Mot 18 000
              platser då ska vi ställa 28 000 platser nu. Det är ett uttryck
              för att Myndigheten för yrkeshögskolan har blivit en väldigt lyckad
              satsning. Den bygger på att vi utbildar för jobb.
            </seg>
            <seg n="55c73468">
              Jag kan försäkra Mats Pertoft att jag träffar företagare och
              representanter för regioner och kommuner som alla är väldigt bekymrade
              över att de inte får de platser de känner att de behöver. Det
              är ett uttryck för hur yrkeshögskolan var menad att fungera att
              alla inte får. Det är arbetsmarknadens behov som ska styra, och
              utifrån det kommer det alltid att vara några som är besvikna.
              Det ingår i utbildningsformens konstruktion. Jag har svårt att
              se hur det annars skulle kunna se ut.
            </seg>
            <seg n="bffb1fcc">
              Jag känner mig frustrerad över att det inte finns ännu mer resurser.
              Trots att alliansregeringen satsar 6 miljarder mer på vuxenutbildning
              än företrädarna gjorde skulle det såklart vara fantastiskt om
              vi hade ännu mer resurser. Men givet de resurser vi har, har vi
              gjort en mycket kraftig utbyggnad, och jag är väldigt stolt över
              yrkeshögskolan.
            </seg>
            <seg n="e918869b">
              Jag vill gärna tillägga att det naturligtvis finns en lång rad
              barnsjukdomar som inte i första hand har att göra med resurstillgången.
              Det handlar snarare om hur man förhåller sig till utbildningar
              som är dyra att investera i, som det kostar mycket att bygga upp.
              Hur ska man få utbildningsanordnare att våga satsa på dem? Hur
              gör man med yrken som till exempel tandsköterskeyrket, där det
              finns en ständig efterfrågan?
            </seg>
            <seg n="ad66f82a">
              Dessa och en lång rad andra frågor håller vi nu på att titta
              på inom Utbildningsdepartementet. En del resultat kommer redan
              i sommar. En del kommer snarare framåt vintern och våren. Och
              jag ser framför mig hur vi ska fortsätta att utveckla Myndigheten
              för yrkeshögskolan och dessa viktiga utbildningar.
            </seg>
          </u>
          <note type="speaker" n="8e7415e7">
            Anf. 13 MATS PERTOFT (MP):
          </note>
          <u who="mats_pertoft_529a6f" xml:id="i-030c4bd5ca7f48ca-1" n="93acb09a">
            <seg n="98fb8eb6">
              Fru talman! Jag blir lite lättad när jag förstår att ministern
              känner sig frustrerad över bristerna, för det är viktigt. Men
              vi kan inte hålla på att hela tiden jämföra med hur det var 2006,
              för snart åtta år sedan. Det handlar om att jämföra med framtiden
              och jämföra med framtida behov i stället för med hur det var en
              gång i tiden när någon annan styrde. Det är en sjukdom som den
              här regeringen verkar ha, att hela tiden tänka på hur det var
              före 2006. Jag tycker att det är lite länge sedan.
            </seg>
            <seg n="6741d8c9">
              Att man har det som motto att alla inte får har jag svårt att
              förstå. Meningen är ju att vi maximalt ska matcha de arbetslösa
              med de jobb som finns, och där har yrkeshögskolan en viktig roll
              att utbilda.
            </seg>
            <seg n="6e926d6b">
              Det som fick mig att skriva den här interpellationen var att
              det verkar vara så tydligt att man inte längre ska tillåta karriärbyten.
              Myndigheten för yrkeshögskolan är väldigt tydlig i sina avslag
              med att man inte ska byta karriär. Man ska ha ett förflutet i
              just det område som man vill fortsätta sin utbildning i. Jag tycker
              att det är ett väldigt märkligt synsätt, för hela det svenska
              samhället bygger på att vi har maximal flexibilitet för att maximalt
              kunna matcha rätt personer, med rätt utbildning, med rätt jobb.
            </seg>
            <seg n="fb150329">
              Myndigheten för yrkeshögskolan ger ett svar när det gäller alla
              dessa tre utbildningar. Det handlar alltså om vindkraftstekniker
              – det är otvivelaktigt en framtidsbransch. Det handlar om byggnadsingenjörer
              – det är otvivelaktigt en framtidsbransch. Det handlar om en av
              de gröna näringarnas viktiga bitar: trädgårdsmästare. Man säger
              att människor måste ha ett förflutet just i dessa branscher i
              stället för att säga: Ja, man ska kunna byta bransch. Det är väl
              den flexibiliteten som har gjort den svenska arbetsmarknaden stark?
              Det handlar om att vi har en möjlighet till individuell flexibilitet
              och att vi kan byta karriär.
            </seg>
            <seg n="be8caa49">
              Det är visserligen något som har varit en stor svaghet i hela
              Alliansens skolpolitik – man har försvårat byten inom gymnasiet.
              Men på arbetsmarknaden har jag inte märkt en vilja att bygga murar
              mellan olika utbildningar och mellan olika branscher på det här
              sättet. Det gör mig väldigt orolig. Därför skulle jag vilja fråga
              ministern: Stämmer det att man på det här sättet inte längre ska
              tillåtas att göra karriärbyten i det svenska utbildningssystemet
              när man ska försöka matcha med rätt jobb?
            </seg>
          </u>
          <note type="speaker" n="18c0a758">
            Anf. 14 Statsrådet MARIA ARNHOLM (FP):
          </note>
          <u who="unknown" xml:id="i-f7e8fcc0f108c720-6" n="8542dcd3">
            <seg n="5a7e5d18">
              Fru talman! Nu ska jag vara riktigt ärlig och säga att jag inte
              riktigt förstår vad Mats Pertoft menar. Mats Pertoft tar upp tre
              utbildningar. Dessa utbildningsanordnare har inte beviljats att
              nu leverera utbildningar. De kan omöjligt ha fått avslag för att
              myndigheten är emot karriärbyten.
            </seg>
            <seg n="0654934f">
              Jag vill nog påstå att hela den svenska vuxenutbildningen handlar
              om karriärbyten. Det är därför vi har en historiskt stor satsning
              på vuxenutbildning, på vuxengymnasium, på yrkesvux och på lärlingsvux.
              Det är en historiskt stor satsning på den här typen av yrkeshögskoleutbildning.
            </seg>
            <seg n="b3167a66">
              Det är lite svårt att jämföra med något annat än med hur det
              var förut. Jag kan hålla med om att det vore bättre om man slapp
              det, men det är ur det man har presterat som man kan hämta sin
              legitimitet.
            </seg>
            <seg n="c9c2530a">
              Vi satsar också 3,6 miljarder varje år på folkbildning för att
              människor i Sverige ska få en andra och en tredje chans. Jag vill
              nog hävda att det svenska utbildningsväsendet och inte minst vuxenutbildning
              och folkbildning bygger just på karriärbyten. Och det är kanske
              en av de saker, förutom världens bästa förskola, som verkligen
              särskiljer Sverige från många andra länder. Därför vore jag tacksam
              för ett litet förtydligande på den här punkten.
            </seg>
          </u>
          <note type="speaker" n="a36d0d0f">
            Anf. 15 MATS PERTOFT (MP):
          </note>
          <u who="mats_pertoft_529a6f" xml:id="i-030c4bd5ca7f48ca-2" n="93acb09a">
            <seg n="0f49adc5">
              Fru talman! Jag kan hålla med om stoltheten över det svenska
              systemet när det gäller både vuxenutbildningen och förskolan.
            </seg>
            <seg n="66a1fabc">
              Vad jag syftar på när det gäller karriärbyten är att Myndigheten
              för yrkeshögskolan i avslagen när det gäller dessa utbildningar
              har anfört att det för lite har krävts att man ska ha erfarenhet
              av dessa branscher. Det är det jag menar med karriärbyten. Jag
              menar, precis som ministern sade, att det är viktigt att man kan
              göra karriärbyten.
            </seg>
            <seg n="f20cdb40">
              Men när det gäller byggnadsingenjörsutbildningen krävs det att
              man har haft en karriär inom den branschen. När det gäller trädgårdsmästarutbildningen
              krävs det att man har haft en karriär inom den branschen. Annars
              beviljas inte den utbildningen. Det är samma sak med vindkraftstekniker.
            </seg>
            <seg n="d2fc0064">
              Då blir jag orolig. Det är nämligen ett adelsmärke för svensk
              vuxenutbildning att man kan byta karriär. Det är just därför som
              jag tycker att det vore viktigt att få det bekräftat från ministern
              att det inte ska krävas en karriär inom just den bransch där man
              ska utbilda sig. Man ska kunna byta. Det skulle vara väldigt bra
              om vi kunde vara överens på den punkten. Men då måste man också
              inom yrkesutbildningen sluta kräva detta av utbildarna. De ska
              inte behöva kräva det av sina studenter.
            </seg>
          </u>
          <note type="speaker" n="b83c7718">
            Anf. 16 Statsrådet MARIA ARNHOLM (FP):
          </note>
          <u who="unknown" xml:id="i-f7e8fcc0f108c720-7" n="8542dcd3">
            <seg n="5fa41e3a">
              Fru talman! Som jag sade i mitt svar har jag stort förtroende
              för Myndigheten för yrkeshögskolan. Låt oss vid tillfälle reda
              ut vad det är som har stått i de här avslagen, för jag har väldigt
              svårt att tänka mig att man formulerar sig på det sättet. Tvärtom
              har man från myndighetens sida uppmärksammat att det ibland är
              svårt att göra tillräckligt mycket för att hjälpa dem som inte
              kommer från sektorn.
            </seg>
            <seg n="6ff71899">
              I den interna utredning som jag berättade om, som vi gör på departementet,
              tittar vi lite på: Hur skulle man inom ramen för yrkeshögskolan
              ännu bättre kunna rusta dem som inte kommer från rätt bransch,
              med ett tekniskt basår eller något sådant, som man har på högskolor
              och universitet? De ägnar sig i dag åt att faktiskt hjälpa till
              att stärka studenterna inför deras utbildning.
            </seg>
            <seg n="a99fcc90">
              Enligt det jag vet, och som jag ser på saken, är det en mycket
              stark strävan för Myndigheten för yrkeshögskolan och för annan
              vuxenutbildning i Sverige att vara ett stöd när det gäller karriärbyten.
              På den punkten är vi överens, och jag hoppas att vi ska kunna
              reda ut de här frågetecknen.
            </seg>
            <seg n="e909d374">
              Tack för en möjlighet att diskutera en viktig och angelägen fråga!
            </seg>
          </u>
          <note n="fcc9a137">
            Överläggningen var härmed avslutad.
          </note>
          <note n="4273a09c">
            7 § Svar på interpellation 2013/14:357 om jämställdheten i regeringsarbetet
          </note>
          <note type="speaker" n="d411dc44">
            Anf. 17 Statsrådet MARIA ARNHOLM (FP):
          </note>
          <u who="unknown" xml:id="i-f7e8fcc0f108c720-8" n="8542dcd3">
            <seg n="04edcc2c">
              Fru talman! Patrik Björck har frågat mig om hur jag tänker följa
              upp och utvärdera att jämställdhetsintegreringen verkligen genomsyrar
              regeringens arbete.
            </seg>
            <seg n="d41b15ab">
              Regeringen ger årligen Statistiska centralbyrån i uppdrag att
              följa upp hur jämställdhetsperspektivet beaktas i propositioner,
              skrivelser, kommittédirektiv och i regeringens styrning av myndigheter.
              Förra veckan redovisade SCB resultatet av den senaste uppföljningen.
              Även i år kommer det att användas som ett underlag i den dialog
              jag och mina medarbetare för med departementen och som syftar
              till att kontinuerligt förbättra och utveckla arbetet med jämställdhetsintegrering
              i Regeringskansliet.
            </seg>
            <seg n="5c080e4f">
              Det är ett vardagligt och viktigt arbete som bland annat innebär
              att man tar fram och analyserar könsuppdelad statistik och bedömer
              konsekvenser ur ett jämställdhetsperspektiv. I skriften Jämställdhet
              – Hela regeringens ansvar presenteras exempel på vad statsråden
              gör för att jämställdheten inom deras olika ansvarsområden ska
              utvecklas.
            </seg>
            <seg n="1a848e55">
              Det uppföljningssystem för jämställdhetspolitiken som presenterades
              i budgetpropositionen för 2014 är ett annat exempel på hur regeringen
              följer upp och mäter utvecklingen. Sedan tidigare analyseras utvecklingen
              av den ekonomiska jämställdheten i en bilaga till finansplanen.
              Från och med 2015 kommer 25 indikatorer kopplade till de fyra
              delmålen i jämställdhetspolitiken att årligen följas upp i budgetpropositionen.
              Till detta ska läggas att regeringen häromveckan beslutade att
              tillsätta en utredning om jämställdhetsutvecklingen och om jämställdhetspolitikens
              genomförande och effektivitet. Utredningen ska lämna sina förslag
              i augusti 2015.
            </seg>
            <seg n="014d03b8">
              Den svenska jämställdheten mäts även av olika internationella
              organisationer där val av indikatorer och hur de viktas kan skilja
              sig åt. Global Gender Gap Report, som ges ut av World Economic
              Forum, placerar Sverige på fjärde plats efter bland annat Finland.
              Den främsta förklaringen till det är att Sverige aldrig har haft
              en kvinnlig regeringschef. Enligt Gender Equality Index, som administreras
              av European Institute for Gender Equality, placeras Sverige i
              topp bland EU-länder, det vill säga före Finland, när det gäller
              jämställdhet.
            </seg>
            <seg n="49bc1882">
              Jag håller med Patrik Björck om att jämställdhetsintegrering
              är en kraftfull strategi för att uppnå de jämställdhetspolitiska
              målen. För att nå framgång med strategin krävs resurser, varför
              regeringen sammanlagt har satsat över 2 miljarder kronor på olika
              jämställdhetsinsatser sedan 2007. En kontinuerlig och transparent
              uppföljning är avgörande för att veta om resurserna fördelas på
              rätt insatser, hitta förbättringsområden och höja ambitionsnivån.
              Den systematiska uppföljning som regeringen har inrättat och som
              jag här redovisat ger underlag för mig att fortsätta följa uppnådda
              effekter och resultat av regeringens arbete med jämställdhetsintegrering.
            </seg>
          </u>
          <note type="speaker" n="60df132e">
            Anf. 18 PATRIK BJÖRCK (S):
          </note>
          <u who="patrik_bjorck_a4bbfc" xml:id="i-00e79a0a849687e0-0" n="5af02f2e">
            <seg n="618aedee">
              Fru talman! Tack, statsrådet, för svaret på interpellationen!
            </seg>
            <seg n="66a663ad">
              Det här är en viktig fråga. Funderingen om vi går åt rätt håll
              eller inte finns med i interpellationen. Det handlar om huruvida
              regeringen använder sig av verktyget jämställdhetsintegrering.
              Vi fick i statsrådets svar ett antal exempel på hur regeringen
              gör. Jag ska utveckla vidare i min debatt med jämställdhetsministern
              vad jag tycker behöver förstärkas och förbättras.
            </seg>
            <seg n="8dc44a7c">
              Bland annat säger jämställdhetsministern att det ska vara en
              dialog med departementen för att förbättra och utveckla arbetet
              med jämställdhetsintegrering i Regeringskansliet. Några av de
              exempel som jag tar upp i min interpellation gäller jämställda
              löner och vårdnadsbidrag.
            </seg>
            <seg n="7bfad246">
              Jag hade en diskussion med en annan av regeringens medlemmar,
              socialminister Hägglund, om frågorna. När jag försökte ta reda
              på regeringens inställning till vårdnadsbidraget ur ett jämställdhetsperspektiv
              blev svaret att vårdnadsbidragets syfte är familjepolitiskt, inte
              att det ska stärka arbetslinjen. Jag undrar om det är regeringens
              inställning att vårdnadsbidraget är en viktig del av regeringens
              familjepolitik, så viktigt att det ska genomföras trots att det
              inte stärker arbetslinjen.
            </seg>
            <seg n="63ad6195">
              Ministern säger att en framgångsrik jämställdhetspolitik inte
              är avhängig vårdnadsbidraget. Han exemplifierar med att det är
              få personer som använder sig av det. Är det regeringens uppfattning
              att vårdnadsbidraget kan försvaras med att det är så få som använder
              sig av det, det vill säga att det skulle vara mer problematiskt
              om många använde sig av vårdnadsbidraget? Det är ett bakvänt sätt
              att resonera i en viktig fråga, det vill säga att försvara sig
              med att det är så få som använder sig av det och att det därför
              inte är problematiskt.
            </seg>
            <seg n="e208c215">
              Så var det frågan om ojämställda löner. Vi socialdemokrater har
              fört fram kritik mot att lönekartläggningen har minskat i omfattning.
              Det är ett av verktygen för att komma till rätta med de stora
              problemen med att kvinnor tjänar mindre än män. När jag ställde
              frågan till näringsminister Annie Lööf svarade hon att en lönekartläggning
              vart tredje år är en mer effektiv metod än en kartläggning varje
              år. Är det regeringens uppfattning att det är mer effektivt, och
              vad grundas det på? Näringsminister Annie Lööf säger också att
              för att kompensera att kvinnor tjänar sämre är jobbskatteavdraget
              ett viktigt verktyg. Är det regeringens uppfattning, jämställdhetsministern,
              att jobbskatteavdraget är viktigt för att komma till rätta med
              ojämställda löner?
            </seg>
            <seg n="09c0b3ec">
              Beroende på vad ministern svarar på frågorna anser jag att den
              typen av resonemang visar att det finns brister i jämställdhetsanalyserna
              i regeringen. Bristerna är kanske en orsak till att jämställdhetsarbetet
              går bakåt i Sverige.
            </seg>
          </u>
          <note type="speaker" n="69e30e9d">
            Anf. 19 ANN-CHRISTIN AHLBERG (S):
          </note>
          <u who="ann-christin_ahlberg_4406d0" xml:id="i-f70f4b2c51b1409c-0" n="afe20dec">
            <seg n="189faa84">
              Fru talman! Jag hade inte för avsikt att gå upp i debatten, men
              jag ville säga något när statsrådet i sitt svar tog upp att så
              mycket hade satsats i pengar på jämställdhetsåtgärder. Man kan
              göra hur man vill med statistik och tabeller för att det ska se
              ut som att man satsar på saker och ting, men låt oss titta på
              fakta om vad regeringen har gjort som inte är bra för jämställdheten
              och koppla ihop med annat så att vi kan dra riktiga slutsatser.
            </seg>
            <seg n="bebc3c08">
              Patrik Björck har tidigare tagit upp frågan om lönekartläggningarna.
              Vad gjorde regeringen där? Jo, man försämrade. Det var ett bra
              verktyg. Ministern har själv sagt att jämställda löner för kvinnor
              och män är en av hennes hjärtefrågor. Men varför ta bort ett verktyg
              som verkligen gav resultat?
            </seg>
            <seg n="1fa992af">
              Sedan var det frågan om visstidsanställningar, som kunde staplas
              på varandra. Det fanns en lagstiftning som skulle träda i kraft,
              men ni tog bort den innan den ens hann träda i kraft. Det missgynnar
              kvinnor mer än män.
            </seg>
            <seg n="dd006719">
              Förskolan och äldreomsorgen krackelerar. Det är stora arbetsplatser
              med många kvinnor. Kvinnor har behov av en bra förskola för att
              kunna gå till jobbet, och de jobbar där i en dålig arbetsmiljö.
              Sedan litar inte kvinnor längre på äldreomsorgen. De lämnar arbetslivet
              i förtid eller går ned i arbetstid. Om man hade satsat de så kallade
              pengarna på de områdena hade det varit en jämställdhetssatsning.
              Men det har inte regeringen gjort. Där har man gång på gång gjort
              stora skattesänkningar som har gått direkt till redan rika män.
              Sedan har kvinnorna fått brödsmulorna. Det här är fakta från forskning
              och statistik. Det är inte bara vi socialdemokrater som säger
              så.
            </seg>
            <seg n="909a2204">
              Låt oss titta på de studier från ALI som finns sedan tidigare
              om arbetslivets villkor. Forskare inom området arbetsliv studerade
              vad som kunde göras för kvinnors arbetsliv kopplat till deras
              ohälsa. Detta tog ni också bort när ni tog över regeringsmakten.
            </seg>
            <seg n="7e321d69">
              Ni införde vårdnadsbidraget, och det är ett tydligt exempel på
              något som inte har varit bra för jämställdheten. A-kassan försämrades
              så till den milda grad att kvinnor missgynnades oerhört. Det har
              blivit så hemskt med sjukförsäkringen att de som i dag blir sjuka
              måste tänka mer på om de kan bo kvar i sin bostad än på att bli
              friska.
            </seg>
            <seg n="55d093c9">
              Här har ministern mage att säga att ni har satsat på sådant som
              driver jämställdhetsarbetet framåt. Det gör ni inte. Det vet ministern
              precis lika bra som jag.
            </seg>
            <seg n="49819353">
              Vi hade behövt satsningar på välfärd och tjänster och framför
              allt ett mer jämlikt delat föräldraskap. Då hade ni satsat på
              något.
            </seg>
          </u>
          <note type="speaker" n="9b9b1b67">
            Anf. 20 Statsrådet MARIA ARNHOLM (FP):
          </note>
          <u who="unknown" xml:id="i-f7e8fcc0f108c720-9" n="8542dcd3">
            <seg n="1ebb3024">
              Fru talman! Tack, Patrik Björck, för en intressant och viktig
              fråga och tack, Ann-Christin Ahlberg, för att du också vill vara
              med i debatten. Jag lovar att jag inte ska tala om vad du, Ann-Christin
              Ahlberg, vet och tycker utan tala om vad jag vet och tycker.
            </seg>
            <seg n="473b34b7">
              Jag har mage att stå här och vara jättestolt över att jobba för
              en alliansregering som har tagit Sverige genom den längsta och
              djupaste lågkonjunkturen i Sverige sedan 1920-talet med en fortsatt
              tillväxt, med 30 miljarder mer till den offentliga sektorn, med
              ett jobbskatteavdrag som gör att fler kvinnor än någonsin jobbar
              mer än vad de tidigare har gjort, som har byggt ut förskolan med
              100 000 platser, som har mer resurser per elev i förskola, grundskola
              och gymnasieskola än tidigare och som dessutom har satsat de så
              kallade pengarna, 2 miljarder, på jämställdhetsintegreringsarbetet.
              Det är tio gånger mer per år än vad den föregående socialdemokratiska
              regeringen satsade. Jag vet inte om jag ska tolka Ann-Christin
              Ahlbergs så kallade som att det här är någonting som inte kommer
              att fortgå om det blir ett regeringsskifte i höst.
            </seg>
            <seg n="6ee5f0cb">
              Att jobba med jämställdhetsintegrering och på allvar avsätta
              resurser för att alla som jobbar i den offentliga sektorn i Sverige
              ska jobba med genusglasögon kan väl inte vara någonting som är
              så kallat utan någonting som får väl plats i en rimlig och bra
              jämställdhetspolitik.
            </seg>
            <seg n="b7a8e458">
              Patrik Björck tar upp tre frågor: vårdnadsbidraget, lönekartläggningar
              och jobbskatteavdraget.
            </seg>
            <seg n="a559a5ca">
              När det gäller vårdnadsbidraget är det ingen hemlighet att detta
              är en fråga där det finns olika uppfattningar inom Alliansen.
              Om det blir regeringsskifte till hösten kommer Patrik Björck att
              få erfara att ska man gå ihop några stycken får man ge och ta.
            </seg>
            <seg n="da1cde30">
              När det gäller vårdnadsbidraget är jag, Göran Hägglund och Patrik
              Björck överens om att det inte är någon jämställdhetsreform. Det
              är ett familjepolitiskt stöd, som i dagsläget är infört i ungefär
              en tredjedel av Sveriges kommuner, och i de drygt 100 kommunerna
              är det 4,7 procent av barnen som tar emot vårdnadsbidrag. Därför
              menar jag att det är svårt att se att detta i dag har en avgörande
              effekt på hur jämställdheten ser ut i Sverige.
            </seg>
            <seg n="62c5abf0">
              Något som jag tror har drabbat jämställdheten hårdare är ändringen
              i möjligheten att ta ut föräldraförsäkring ända tills barnet fyller
              åtta år. En förändring som har gjorts i kammaren är att man numera
              måste ta ut huvuddelen av dagarna innan barnet fyller fyra år.
              Det tror jag får betydande effekter på jämställdheten.
            </seg>
            <seg n="00a68ec5">
              När det gäller lönekartläggning kan jag svara på frågan varför
              man gjorde det man gjorde. Det var i en ambition att minska krånglet,
              inte minst för mindre företag. Det är en ambition som jag delar,
              och jag förstår varför man gjorde det. Men jag tror att det var
              olyckligt. Det är därför vi från regeringen har gett en särskild
              utredare i uppdrag att se om det var ett klokt förslag och hur
              vi ska gå vidare. Resultatet av utredningen kommer vi att få ta
              emot under hösten.
            </seg>
            <seg n="e253f130">
              Vi har visat att vi tror på lönekartläggning genom att ge Diskrimineringsombudsmannen
              särskilda medel för att titta på det, som med stor framgång bedriver
              det arbetet. Lönekartläggning finns alltså.
            </seg>
            <seg n="18eb3071">
              Avslutningsvis kort om jobbskatteavdraget: Jobbskatteavdraget
              har bidragit till att fler kvinnor än någonsin jobbar längre än
              någonsin, och det tycker jag är en viktig jämställdhetsreform.
            </seg>
          </u>
          <note type="speaker" n="0faa52b0">
            Anf. 21 PATRIK BJÖRCK (S):
          </note>
          <u who="patrik_bjorck_a4bbfc" xml:id="i-00e79a0a849687e0-1" n="5af02f2e">
            <seg n="209af087">
              Fru talman! Jättestolt är jämställdhetsministern. Jag undrar
              över vad. Hon är jättestolt över osakliga löneskillnader och jättestolt
              över vårdnadsbidrag.
            </seg>
            <seg n="eaf226e1">
              Ministern säger att det finns olika uppfattningar i regeringen,
              och det har jag stor respekt för. Det tycker jag inte är konstigt.
              Men jag funderar över hur vårdnadsbidraget går ihop med att man
              jobbar med jämställdhetsintegrering som ska påverka alla regeringens
              beslut. Om det nu inte är en jämställdhetsreform borde jämställdhetsministern
              åtminstone kunna svara på vad regeringens uppfattning är om hur
              det påverkar jämställdheten, om det är bra eller dåligt. Jämställdhetsministern
              säger att det används i så liten omfattning att det är svårt att
              analysera.
            </seg>
            <seg n="a9f4d91e">
              Jag accepterar inte riktigt det som ett fullgott svar. Jag tycker
              att man ändå kan kräva av jämställdhetsministern att hon säger
              om det är bra för jämställdheten och ökar jämställdheten mellan
              kvinnor och män eller om det är dåligt och ett problem. Det är
              svagt att inte kunna svara på det.
            </seg>
            <seg n="9758baf9">
              När det gäller lönekartläggning svarar ministern att ändringen
              genomfördes för att minska krånglet, och det känner jag till.
              Men det är inte riktigt det som min fråga gällde. Näringsministern
              har i en tidigare debatt hävdat som regeringens ståndpunkt att
              man tycker att det är mer effektivt att ha lönekartläggningar
              vart tredje år. Det var det min fråga gällde.
            </seg>
            <seg n="2ad89c3e">
              Nu säger jämställdhetsministern att det var ett olyckligt beslut
              ur jämställdhetssynpunkt. Då är det väl viktigt, fru talman, att
              reda ut vilken som är regeringens uppfattning i frågan. Är det
              korrekt som näringsministern säger, att det är mer effektivt?
              Om det är på det viset ska man naturligtvis inte ändra det utan
              behålla det vid vart tredje år. Kommer man till den slutsatsen
              skulle jag vilja ha reda på vad man i så fall stöder den uppfattningen
              på. Men om det är så som jämställdhetsministern säger, att det
              var ett olyckligt beslut – vilket jag tror är den riktiga bedömningen
              – ska vi naturligtvis återgå till att ha tätare lönekartläggningar,
              helst varje år, som vi socialdemokrater vill. Det är många som
              pekar på att det har varit ett effektivt medel och att man nu
              tappar fart i arbetet mot osakliga löneskillnader.
            </seg>
            <seg n="26e4106c">
              Här måste vi ändå få svar på vad regeringens ståndpunkt är i
              frågan. Det kan inte vara både mer effektivt och olyckligt.
            </seg>
            <seg n="d46c03d7">
              Det har tidigare deklarerats som regeringens uppfattning att
              jobbskatteavdraget är ett effektivt sätt att motverka osakliga
              löneskillnader. Jag delar inte den uppfattningen, fru talman.
              Men om den framställs som regeringens uppfattning först av näringsministern
              och nu även av jämställdhetsministern som ett exempel på hur regeringen
              motverkar osakliga löneskillnader skulle det vara väldigt intressant
              om jämställdhetsministern kunde utveckla på vilket sätt jobbskatteavdraget
              ökar jämställdheten på arbetsmarknaden och minskar osakliga löneskillnader.
              Jag tror inte att det är möjligt.
            </seg>
            <seg n="711e3ac5">
              Rent fördelningspolitiskt är det enkelt att konstatera att jobbskatteavdraget
              kommer fler män till godo, räknat i kronor och ören, än kvinnor.
              Rent fördelningspolitiskt tror jag att det är ganska enkelt att
              konstatera att det inte är en jämställdhetsreform. På vilket sätt
              skulle det motverka de osakliga löneskillnaderna? Det skulle vara
              mycket spännande att få det redovisat.
            </seg>
          </u>
          <note type="speaker" n="e0c72838">
            Anf. 22 ANN-CHRISTIN AHLBERG (S):
          </note>
          <u who="ann-christin_ahlberg_4406d0" xml:id="i-f70f4b2c51b1409c-1" n="afe20dec">
            <seg n="759d591d">
              Fru talman! Jag förstod att ministern blev lite upprörd när jag
              räknade upp de olika sakerna. Men med en budget där regeringen
              varje dag lånar 240 miljoner, 10 miljoner i timmen, för finansieringen
              av skattesänkningarna, som i huvudsak går till redan rika män,
              är det klart att kvinnorna blir förlorare. Hur var det med jämställdhetsanalyserna
              när man fattade beslut om dessa sänkningar? Hur var det med jämställdhetsintegrering
              inför ändring av a-kassan, sjukförsäkringen och lönekartläggningarna?
              Vilka jämställdhetsglasögon hade man på sig då? Hur var det med
              jämställdhetsintegreringen då i de olika departementen? Det kan
              inte visa sig att det som gjordes var bra för kvinnorna.
            </seg>
            <seg n="fec17647">
              Mindre krångel för företagen kan det kanske bli. Men om jag gör
              någonting regelbundet varje år, och lönerevision görs varje år,
              blir det enkelt. Men ska man göra det vart tredje år blir det
              krångligare, för då är det inte något som görs regelbundet.
            </seg>
            <seg n="b4c1a335">
              Här var det ett tillkännagivande från riksdagen, så regeringen
              är tvungen att återkomma med ett nytt förslag. Det är inte så
              att regeringen själv hade för avsikt att göra det.
            </seg>
            <seg n="5a7c0a6a">
              Sedan undrar jag igen om de olika saker som jag berättade om
              innan. Hur var det med jämställdhetsintegreringen då, med allt,
              med äldreomsorg och barnomsorg? Varför gick pengarna till skattesänkningar
              i stället för satsningar på detta, som skulle ge nytta för kvinnor?
            </seg>
          </u>
          <note type="speaker" n="09ed7423">
            Anf. 23 Statsrådet MARIA ARNHOLM (FP):
          </note>
          <u who="unknown" xml:id="i-f7e8fcc0f108c720-10" n="8542dcd3">
            <seg n="50fe1efd">
              Fru talman! Jag är ledsen, Patrik Björck, om jag uttrycker mig
              lite oklart. Det verkar så, med tanke på att jag inte riktigt
              har gjort mig förstådd, som det känns som.
            </seg>
            <seg n="9f23358f">
              När det gäller lönekartläggning har vi tillsatt en särskild utredare.
              Det fanns redan tidigare en utredning som skulle titta på aktiva
              åtgärder inom diskrimineringslagstiftningen över huvud taget.
              Den utredningen har fått ett tilläggsuppdrag för att titta på
              just lönekartläggning och svara just på de frågor som Patrik Björck
              ställer.
            </seg>
            <seg n="5a65bc62">
              I höst kommer utredningen med sina slutsatser, och då kommer
              det att finnas svar på de frågor som Patrik Björck ställer. Är
              det mer eller mindre effektivt att jobba vart tredje år jämfört
              med varje år? Det är just för att reda ut den frågan som vi har
              en särskild utredning. Jag är ledsen om jag inte uttryckte det
              tillräckligt tydligt.
            </seg>
            <seg n="9d0ad8c9">
              Jag kan absolut i min allmänna echauffering ha sagt något om
              jobbskatteavdraget. Men att det på något sätt skulle hjälpa upp
              osakliga löneskillnader har aldrig föresvävat mig. Däremot argumenterar
              jag gärna för att jobbskatteavdraget har varit viktigt för många
              lågavlönade kvinnor.
            </seg>
            <seg n="231749ca">
              Osakliga löneskillnader beror på diskriminering, könssegregration
              och den ojämlika fördelningen av obetalt arbete. Det gör man inget
              åt med jobbskatteavdrag, utan där är det andra verktyg som vi
              behöver använda oss av, till exempel att ha en väl fungerande
              diskrimineringslagstiftning, att bli bättre som arbetsgivare i
              politiken att erbjuda rimliga löner, karriärtjänster för lärare
              till exempel, men också för sjuksköterskor och andra kvinnodominerade
              yrken, att bli bättre på att erbjuda önskad arbetstid, att jobba
              vidare med hur vi ska få en bättre fördelning av det obetalda
              arbetet och att, som regeringen har gjort, tillsätta en delegation
              för jämställdhet i arbetslivet, där arbetsmarknadens parter i
              oktober på vårt uppdrag kommer med förslag kring hur lönegapet
              mellan kvinnor och män kan minska och hur vi kan få en mer jämställd
              arbetsmarknad.
            </seg>
            <seg n="96fcec89">
              Ann-Christin Ahlberg! Jag tyckte att det kändes viktigt att visa
              att också jag kan bli upprörd. Jag har respekt för Ann-Christin
              Ahlbergs upprördhet, men jag vill inte heller bli utpekad som
              en som står här och pratar mot bättre vetande. Jag har min uppfattning
              och är stolt över att tillhöra en regering som har sett till att
              Sverige i dag har den näst lägsta statsskulden i Europa, att vi
              har den starkaste tillväxten och att vi har en mycket högre sysselsättningsgrad
              än de flesta andra länder. Det förbehåller jag mig rätten att
              vara stolt över.
            </seg>
            <seg n="21a7acaa">
              Så till jämställdhetsintegrering och hur diskussionen kring det
              har sett ut: Vi har ett väldigt gediget arbete på alla områden,
              till exempel när det gäller den ekonomiska politiken. Finansdepartementet
              tar fram en särskild jämställdhetsbilaga i samband med varje budgetproposition.
              Om man läser den kan man se att trots att regeringen har sänkt
              mycket skatter, vilket i sig är något som gynnar män i förhållande
              till kvinnor, har den ekonomiska politiken – beroende på att det
              har varit ett jobbskatteavdrag som relativt sett har gett mest
              till dem som har låga löner och att vi samtidigt har kompenserat
              det med ökade flerbarnstillägg, ökade bostadsbidrag och en del
              annat – varit lika fördelaktig för män som för kvinnor.
            </seg>
          </u>
          <note type="speaker" n="6e02eb33">
            Anf. 24 PATRIK BJÖRCK (S):
          </note>
          <u who="patrik_bjorck_a4bbfc" xml:id="i-00e79a0a849687e0-2" n="5af02f2e">
            <seg n="c6fbaa1b">
              Fru talman! Det vi pratar om nu, bland annat osakliga löneskillnader,
              innebär i dag att kvinnors löner motsvarar 85 procent av mäns,
              att kvinnor tjänar 7 600 kronor mindre i månaden, att kvinnor
              tjänar 91 200 kronor mindre per år och att det under ett arbetsliv
              motsvarar 3,6 miljoner kronor i mindre lön för en kvinna än för
              en man. Det är naturligtvis fullständigt oacceptabelt. Att inte
              satsa allt för att ändra på detta är helt orimligt, om man, som
              jämställdhetsministern säger här, jobbar aktivt med jämställdhetsintegrering.
            </seg>
            <seg n="20337ce5">
              Nu fick jag svar på några av mina frågor i alla fall. Beträffande
              vårdnadsbidraget fick jag väl inget svar, men det må väl vara
              hänt.
            </seg>
            <seg n="d99f1575">
              I fråga om lönekartläggning vet inte jämställdhetsministern om
              det är mer eller mindre effektivt att göra detta vart tredje år.
              Enligt en kartläggning från fackförbundet Unionen har förändringen
              inneburit att man har stannat upp i arbetet mot att ta bort de
              osakliga löneskillnaderna.
            </seg>
            <seg n="e156c1d4">
              Jag kan tycka att det är lite knepigt att jämställdhetsministern
              inte har en uppfattning i frågan men att näringsministern har
              en klar och tydlig uppfattning, där hon säger att regeringens
              ståndpunkt är att det är ett mer effektivt sätt att jobba på.
              Men det lutar ändå åt att regeringen tycker att det är mer effektivt,
              eftersom den ena ministern inte vet och den andra ministern har
              en stark uppfattning.
            </seg>
            <seg n="90599398">
              Jämställdhetsministern svarar också – det är ett bra och tydligt
              svar – att jobbskatteavdraget inte på något sätt kommer att innebära
              att de osakliga löneskillnaderna blir mindre. Det var väl i och
              för sig positivt. Då hoppas jag att jag slipper höra det mer i
              debatten från regeringens företrädare, så att vi kan vara överens
              åtminstone på den punkten.
            </seg>
          </u>
          <note type="speaker" n="2ac6eebb">
            Anf. 25 Statsrådet MARIA ARNHOLM (FP):
          </note>
          <u who="unknown" xml:id="i-f7e8fcc0f108c720-11" n="8542dcd3">
            <seg n="70ffb24a">
              Fru talman! Nu ska jag försöka svara på alla frågor.
            </seg>
            <seg n="289c69fb">
              När det gäller vårdnadsbidraget är jag rätt tydlig: Det har inga
              jämställdhetseffekter. Det är en familjepolitisk reform som utnyttjas
              av rätt få, och det är klart, Patrik Björck, att det måste vara
              intressant om det utnyttjas av få eller av många.
            </seg>
            <seg n="3f5ab29b">
              Beträffande vad lönekartläggning varje eller vart tredje år innebär
              har jag också tagit del av Unionens förträffliga studie och tycker
              att den är mycket intressant. Den var en bidragande orsak till
              att vi nu – på det sätt som regeringen brukar göra när man bereder
              ett beslut – har gett det uppdraget till vår utredare.
            </seg>
            <seg n="a800d2e5">
              Skillnaden på 3,6 miljoner i livstidsinkomst under arbetslivet
              är för mig den viktigaste politiska frågan. Jag kan konstatera
              att gapet har sett ut så i 30 år. Det är rätt många som kommer
              till korta och som på olika maktpositioner har misslyckats med
              att förändra det.
            </seg>
            <seg n="b354af1c">
              Jag kan – trots vad oppositionen säger – konstatera att regeringens
              skattepolitik inte har försämrat men inte heller förbättrat. Det
              är ett arbete som återstår att göra. Det handlar om mycket, som
              diskrimineringslagstiftningen, vad Delegationen för jämställdhet
              i arbetslivet kan komma fram med, hur vi kan jobba bättre med
              rätten att kunna försörja sig på sin inkomst och ha önskad arbetstid
              och vad vi kan göra ännu mer för att få en mer rättvis fördelning
              av det obetalda arbetet.
            </seg>
            <seg n="884a5cdd">
              Vi har många viktiga och svåra uppgifter framför oss, men jag
              är övertygad om att vi kommer att uppnå framgångar under åren
              framöver.
            </seg>
          </u>
          <note n="fcc9a137">
            Överläggningen var härmed avslutad.
          </note>
          <note n="a263a172">
            8 § Svar på interpellationerna 2013/14:360 och 368 om regeringens
            ambitioner för en ökad jämställdhet
          </note>
          <note type="speaker" n="1c86f668">
            Anf. 26 Statsrådet MARIA ARNHOLM (FP):
          </note>
          <u who="unknown" xml:id="i-f7e8fcc0f108c720-12" n="8542dcd3">
            <seg n="2a3ff5eb">
              Fru talman! Ann-Christin Ahlberg har frågat mig vad syftet med
              Utredningen om män och jämställdhet var, mot bakgrund av att den
              inte fick i uppdrag att lämna förslag till åtgärder. Vidare frågar
              både Ann-Christin Ahlberg och Johan Andersson vilka konkreta förslag
              jag kommer att lägga fram utifrån utredningen Män och jämställdhet
              . Johan Andersson frågar även vilka ambitioner regeringen har
              för att öka jämställdheten mellan könen.
            </seg>
            <seg n="f3e6c26e">
              Jag har valt att besvara interpellationerna i ett sammanhang
              eftersom de berör samma områden.
            </seg>
            <seg n="01210933">
              Frågan om män och maskulinitet är en viktig del av jämställdhetspolitiken.
              Historiskt sett har kampen för jämställdhet till stora delar varit
              en kvinnofråga, och fortfarande tenderar fokus i samhällsdebatten
              att hamna på kvinnor – trots att jämställdhet berör män i samma
              utsträckning och trots att normer för män och maskulinitet i många
              fall bär på en stor förändringspotential när det gäller att nå
              ett jämställt samhälle. Att involvera pojkar och män i arbetet
              är därför en strategiskt viktig fråga för att nå förändring.
            </seg>
            <seg n="011d963a">
              Under de två gångna mandatperioderna har regeringen arbetat med
              frågan på olika sätt, bland annat genom satsningar på jämställdhet
              i skolan, pojkars och flickors läsning och satsningen på Preventell,
              en hjälplinje för personer som riskerar att utöva sexuellt våld.
              Dåvarande Ungdomsstyrelsen, numera Myndigheten för ungdoms- och
              civilsamhällesfrågor, har under 2011–2014 i uppdrag att göra insatser
              för att öka kunskapen om pojkar och unga män, jämställdhet, maskulinitet
              och våld. Mot bakgrund av redan gjorda och pågående insatser beslutade
              regeringen under 2012 att tillsätta utredningen om män och jämställdhet.
              Syftet var att få en bred och övergripande bild av utvecklingen
              och situationen i dag när det gäller män och jämställdhet. Utredaren
              skulle bland annat redovisa verksamheter som arbetar med män och
              jämställdhet och som bedrivs av organisationer, myndigheter med
              flera som hanterar frågor om pojkar och män, exempelvis killgrupper
              och pappagrupper. Vidare skulle utredaren redovisa en översikt
              över relevant forskning om mäns livssituation, förhållningssätt
              till jämställdhet och ansvarstagande när det gäller föräldraskap,
              obetalt hemarbete och anhörigomsorg.
            </seg>
            <seg n="38e725aa">
              Det betänkande som jag tog emot av Svend Dahl den 13 februari
              i år utgör ett brett kunskapsunderlag vad gäller män och jämställdhet.
            </seg>
            <seg n="9ce591ab">
              Regeringens ambitioner för att öka jämställdheten mellan könen
              utgår från det jämställdhetspolitiska målet och de fyra inriktningarna
              som omfattar makt och inflytande, ekonomisk jämställdhet, obetalt
              hem- och omsorgsarbete samt mäns våld mot kvinnor. Jämställdhetsintegrering
              är fortsatt regeringens huvudsakliga strategi för att nå de jämställdhetspolitiska
              målen – detta tillsammans med särskilda åtgärder för att stimulera,
              utveckla och skynda på förändringsarbetet. Regeringen har under
              de senaste två mandatperioderna gjort omfattande och breda satsningar
              för att flytta fram positionerna för jämställdhetsarbetet och
              närma sig de uppsatta målen. Genom att besluta om indikatorer
              och ett uppföljningssystem för jämställdhetspolitiken har regeringen
              också genomfört insatser som förbättrar möjligheterna till uppföljning
              och utvärdering av målsättningarna på området.
            </seg>
          </u>
          <note type="speaker" n="0fcad760">
            Anf. 27 ANN-CHRISTIN AHLBERG (S):
          </note>
          <u who="ann-christin_ahlberg_4406d0" xml:id="i-f70f4b2c51b1409c-2" n="afe20dec">
            <seg n="50f089c6">
              Fru talman! Undersökningar visar att en majoritet av kvinnor
              och män är positiva till jämställdhet, vilket är roligt. Allt
              fler röster hörs om att jämställdhet inte är enbart en kvinnofråga
              utan att även män måste bli mer delaktiga i arbetet för både kvinnors
              och mäns lika möjligheter. Det är också positivt. Det är tydligt
              att vi vill att våra barn och barnbarn ska få samma möjligheter
              oavsett om det är en flicka eller en pojke.
            </seg>
            <seg n="62f1118d">
              Utifrån detta tycker jag att det är konstigt att jämställdhetsministern
              har gett mig ett så magert svar på denna interpellation. Jag får
              givetvis svar på min första fråga om syftet med utredningen Män
              och jämställdhet . Men jag får inte svar på den andra, och kanske
              viktigaste, frågan vad ministern avser att göra utifrån vad som
              faktiskt har kommit fram i den utredningen. Men jag hoppas att
              jag kan få ett svar under den här debatten. Det känns för mig
              som om denna utredning blir en ursäkt för att regeringen inte
              har lagt fram politiska förslag som driver på jämställdhetsarbetet.
            </seg>
            <seg n="5e3e93d3">
              Fru talman! I denna rapport tar utredaren upp en av de största
              och viktigaste politiska frågorna som skulle kunna göra skillnad
              för jämställdheten, nämligen att dela föräldraansvaret mer lika
              mellan mammor och pappor.
            </seg>
            <seg n="495c1ef3">
              År 1955 fick yrkesarbetande mammor betald ledighet i tre månader
              i samband med barnets födelse. Det är det som vi kallar för mammadagar.
              Men i dag har vi inget som heter mammadagar, utan vi har föräldraledighet
              och föräldraförsäkring för att vi i Sverige anser att både mammor
              och pappor är föräldrar och har och ska ta ett delat ansvar för
              sina barn. Barn har rätt till båda sina föräldrar enligt FN:s
              barnkonvention som Sverige skrev under 1990.
            </seg>
            <seg n="a62ce094">
              År 1974 infördes rätten att dela lika i föräldraförsäkringen.
              Det är alltså 40 år sedan i år. Trots att det var 40 år sedan
              vi fick möjlighet att dela lika ser det ut på följande sätt. 9
              procent av papporna tar ut av den gemensamma föräldraförsäkringen
              under barnets första år. När barnet har fyllt två år har papporna
              tagit ut 17 procent av dagarna. 25 procent av papporna tar inte
              ut några dagar alls av föräldraledigheten under barnets två första
              år. Vi brukar tala om att barnets första två år är de viktigaste.
            </seg>
            <seg n="282cebeb">
              År 1995 infördes den så kallade pappamånaden. Det gav en viss
              effekt, och fler pappor tog ut föräldraledighet. Det är därför
              hög tid att göra något mer för ett jämnare uttag av föräldraledighet.
              Men det har hänt otroligt lite över tid på dessa 40 år.
            </seg>
            <seg n="d4b0679d">
              När jag tittade tillbaka på dessa 40 år blev jag påmind om hur
              det var för 40 år sedan. Då var det väldigt ovanligt att det var
              någon pappa som var hemma. Men i dag kan vi se att det ändå är
              några. Men vi måste ta tag i detta med en politisk vilja att förändra,
              så att framtida generationer kan få leva i ett jämställt Sverige.
            </seg>
            <seg n="7cead401">
              Jag hoppas därför att jämställdhetsministern nu kan tala om här
              i kammaren om hon kommer att lägga fram några nya politiska förslag
              som faktiskt påskyndar detta, så att det blir ett mer rättvist
              och mer delat ansvar för barnen. Barnen och papporna har faktiskt
              rätt till det.
            </seg>
          </u>
          <note type="speaker" n="71081ac6">
            Anf. 28 JOHAN ANDERSSON (S):
          </note>
          <u who="johan_andersson_126c48" xml:id="i-8e508d9f8d13a34b-0" n="e6e01db1">
            <seg n="b15dff6f">
              Fru talman! Jag tackar statsrådet för svaret. När denna utredning
              föredrogs för oss i arbetsmarknadsutskottet tyckte jag att den
              var mycket intressant och spännande. Efter att jag har läst utredningen
              och Svend Dahls slutsatser mer grundligt tycker jag att det finns
              all anledning att föra en diskussion om vad man kan göra från
              regeringens sida när det gäller jämställdhetsarbetet och vilka
              konkreta förslag som man kommer att använda sig av. Jag hade nog
              förväntat mig att jämställdhetsministern i svaret hade kunnat
              peka på några delar och någon form av inriktning för det fortsatta
              arbetet kring detta.
            </seg>
            <seg n="0014ade9">
              Bakgrunden är att antalet otrygga anställningar i dag ökar, både
              för män och för kvinnor. Men det är dock en övervägande majoritet
              som är kvinnor. De osakliga löneskillnaderna har vi talat om här
              tidigare, och de fortsätter i allra högsta grad att vara osakliga.
              Naturligtvis är det frustrerande att skillnaderna består.
            </seg>
            <seg n="dc725766">
              Vi har en arbetsmarknad som har förändrats de senaste åren. Jag
              tänker närmast på de delade turerna som har ökat, framför allt
              inom offentlig sektor. Det finns även en del män som jobbar i
              offentlig sektor. Men det är en övervägande andel kvinnor som
              jobbar där och som har de delade turerna med allt vad det innebär
              för barnomsorg, hemarbete, fritid och annat som hänger ihop.
            </seg>
            <seg n="ca1ad027">
              Det är fortfarande en bristsituation i vissa kommuner när det
              gäller barnomsorg på obekväm arbetstid. Det är en fråga som vi
              från Socialdemokraterna har slitit med i många år. Numera gör
              man även det från regeringen, vilket känns positivt. Det ska jag
              ändå ge en eloge för.
            </seg>
            <seg n="b8d57771">
              Min konkreta fråga till ministern utifrån utredningen är hur
              det fortsatta arbetet nu sker. Vi är på väg in i en valrörelse,
              och vi vet inte alls hur det kommer att se ut efter den 14 september
              med regeringsbildning och annat. Jag som socialdemokrat hoppas
              naturligtvis att vi får en ny regering och en ny jämställdhetsminister.
              Men jag hoppas verkligen att det arbete som jag ändå hoppas pågår
              i Regeringskansliet inte stannar av i och med det.
            </seg>
            <seg n="df2a1ccd">
              Denna fråga är mycket viktig ute på arbetsplatserna. Min bild,
              efter att jag har varit ute på många arbetsplatsbesök på senare
              tid, är att det är en hel del diskussioner vid fikaborden. Det
              är kanske inte så mycket diskussioner på mansdominerade arbetsplatser
              men däremot på blandade arbetsplatser.
            </seg>
            <seg n="12fd1bee">
              Det är många fackförbund som i dag håller på att löneförhandla
              lokalt. Naturligtvis kommer denna fråga upp med lönesättning och
              annat. Det finns förbund, det ska jag vara ärlig att säga, som
              har lyckats med detta och kommit en bit på väg. Men det kvarstår
              en hel del.
            </seg>
            <seg n="2573c382">
              Jag tror inte att vare sig ministern eller jag vill att vi som
              statliga aktörer ska lägga oss i lönebildningen, utan den ska
              skötas av arbetsmarknadens parter. Jag tror dock ändå att det
              här med lönekartläggningen – att man överväger att återgå till
              det gamla systemet och få den uppdaterad kontinuerligt – kan vara
              en väg att gå i den delen.
            </seg>
            <seg n="88b217b2">
              Mina konkreta frågor till ministern är: Vad sker härnäst när
              det gäller arbetet med de slutsatser Svend Dahl lämnar i sin rapport
              och de andra influenser regeringen har fått när det gäller jämställdhetspolitiken?
              Vad är det mer som behöver göras?
            </seg>
          </u>
          <note type="speaker" n="2e0b89e3">
            Anf. 29 Statsrådet MARIA ARNHOLM (FP):
          </note>
          <u who="unknown" xml:id="i-f7e8fcc0f108c720-13" n="8542dcd3">
            <seg n="266e17c3">
              Fru talman! Jag tackar för två viktiga och intressanta frågor
              kring den i Sverige hittills inte så omdiskuterade frågan om män
              och jämställdhet – vad förlorar män på ojämställdhet, och vad
              har män att vinna på jämställdhet?
            </seg>
            <seg n="bd8f9923">
              Vi har olika förhoppningar, Johan Andersson och jag, när det
              gäller vem som är jämställdhetsminister efter den 14 september.
              Oavsett vem det blir finns det dock ett fint ramverk att fortsätta
              arbeta med. Det handlar om att jobba med jämställdhetsintegrering
              på det vis alliansregeringen gör i regeringsarbetet, fortsätta
              satsningarna – som under de här åren har varit totalt 2 miljarder
              – på att ge energi och resurser till att tänka på och arbeta med
              jämställdhet i kommuner, landsting, länsstyrelser och myndigheter.
            </seg>
            <seg n="caf29058">
              Det är ett arbete jag verkligen hoppas kommer att fortsätta.
              Även om Ann-Christin Ahlberg uttalar sig lite nedsättande om detta
              tror jag att det är ett väldigt viktigt sätt att arbeta. Det är
              också ett sätt att ta hand om alla de viktiga slutsatserna i Svend
              Dahls utredning.
            </seg>
            <seg n="a70fba06">
              Länsstyrelserna har till exempel ett särskilt uppdrag att jobba
              med att de fyra jämställdhetspolitiska målen ska genomsyra Sverige
              också på det regionala planet, och i går träffade jag Sveriges
              landshövdingar. Vi gick laget runt, och alla fick berätta lite
              om vad de gör och vad de ser för problem. Flera av dem hade inte
              ens hört talas om utredningen, men frågan kom upp kring bordet
              – inte minst från länen i norra Sverige. Bara all den kunskap
              som här finns om både problemställningar och lösningar, som jag
              då kunde hänvisa till, tror jag är en viktig aspekt av utredningen.
            </seg>
            <seg n="1eeadb81">
              När jag var på FN:s kvinnokonferens och träffade många jämställdhetsarbetare
              från hela världen var utredningen och vad den visar och samlar
              för kunskap en viktig del också i Sveriges fortsatta arbete i
              det internationella jämställdhetsarbetet.
            </seg>
            <seg n="c45dfd25">
              Självklart kommer det som finns i utredningen att leda till förnyat
              och fortsatt arbete längs alla de linjer regeringen nu arbetar
              med. Jag tar gärna fasta på det Ann-Christin Ahlberg talar mest
              om, nämligen föräldraskapet och hur vi jobbar med fördelningen
              av det obetalda arbetet. I de flesta familjer eller relationer
              är ju detta jämställt – tills det första barnet kommer. Där är
              de öronmärkta månaderna, att i allt högre grad individualisera
              föräldraförsäkringen, en väg Sverige slog in på under en borgerlig
              regering och tog nästa steg på under en socialdemokratisk regering.
            </seg>
            <seg n="9483ec86">
              Sedan har alliansregeringen gjort en innovation och infört en
              jämställdhetsbonus för att se om det skulle vara ett sätt att
              gå vidare för att fortsätta utvecklingen. Det har i alla partier
              – även det socialdemokratiska, vet jag – förekommit diskussioner
              om hur man ska förhålla sig till att gå in och ändra i det så
              generösa system familjer och människor har vant sig vid. Bonusen
              var då ett sätt att hitta en morot i stället för en piska.
            </seg>
            <seg n="df9ca9b5">
              Så här långt kan vi väl se att det inte verkar ha haft så speciellt
              stora effekter, eftersom det fortfarande sker så lite och går
              så långsamt. Att fundera över vad nästa steg ska bli – en utvecklad
              bonus eller, eventuellt, ytterligare en öronmärkt månad – tror
              jag är en av de viktigare jämställdhetsreformerna som hämtar näring
              ur utredningen.
            </seg>
            <seg n="409aa23d">
              Jag vill också påpeka att vi nyligen har beslutat om att barnbidraget
              i framtiden ska gå till mamma och pappa, eller till bägge föräldrarna.
              Det är också ett steg i en fortsatt utveckling i den riktningen.
            </seg>
          </u>
          <note type="speaker" n="c6808a7b">
            Anf. 30 ANN-CHRISTIN AHLBERG (S):
          </note>
          <u who="ann-christin_ahlberg_4406d0" xml:id="i-f70f4b2c51b1409c-3" n="afe20dec">
            <seg n="fcfd820c">
              Fru talman! Jag vill vara väldigt tydlig med att jag tycker att
              Svend Dahls utredning Män och jämställdhet är bra. Det ska ingen
              tvivla på. Det jag saknade var politiska förslag från regeringen
              utifrån vad utredaren kommer fram till.
            </seg>
            <seg n="bcb42c07">
              Är det någonting jag önskar och vill är det nämligen att vi ska
              förändra till det bättre – för både kvinnor och män. Det är ju
              inte bara kvinnor som tjänar på ett jämställt samhälle; män tjänar
              i allra högsta grad på ett jämställt samhälle. För mig är det
              oerhört viktigt. Det är oerhört viktigt att jag kan känna att
              jag och vårt parti försöker påverka ministern så att de barn som
              föds i dag, oavsett om de är flickor eller pojkar, ska kunna ha
              en viss förhoppning om att få leva i ett jämställt samhälle.
            </seg>
            <seg n="a46d01cd">
              Som det ser ut i dag får ministern och jag inte uppleva ett jämställt
              samhälle. Mina barn och ministerns barn kommer inte att få uppleva
              ett jämställt samhälle, och mina barnbarn kommer med största sannolikhet
              inte heller att få uppleva ett jämställt samhälle om det ska fortgå
              i samma takt som i dag. Jag tycker att det är förödande. Jag tycker
              inte att det är rätt. Det är därför jag tycker att det är så oerhört
              viktigt att vi debatterar – och framför allt lägger fram politiska
              förslag – så att vi får ett jämställt samhälle. Det är för våra
              framtida generationers skull.
            </seg>
            <seg n="b0a64b28">
              Barn behöver manliga, goda förebilder. Om vi tittar på hur det
              ser ut ser vi att barnet möter mammor mer i sin tidiga ålder –
              jag har tidigare redovisat att papporna tar ut 9 procent under
              barnens första år och att 25 procent av papporna inte tar ut någonting
              under de första åren. I förskolan möter barnen kvinnliga förebilder,
              och i skolan möter barnen kvinnliga förebilder. Det är kanske
              först när de kommer ut i arbetslivet som de får en manlig förebild.
            </seg>
            <seg n="66416b44">
              Kopplar man detta till det våld som sker ser vi att det faktiskt
              är män som står för det mesta av våldet. Många av dem som har
              varit våldsutövare vittnar om bristen på en bra manlig förebild,
              eller om bristen på en närvarande pappa. Nu vet jag, och även
              ministern, att alla män och killar inte är våldsutövare. Men även
              om de inte är det blir de också drabbade, utifrån att de kunde
              vara det – eftersom de som är våldsutövare i allra högsta grad
              är män. Det tar utredningen också upp.
            </seg>
            <seg n="037d3505">
              Fru talman! Jag såg ett tv-inslag som berörde mig oerhört starkt.
              Det var en man som hade en väldigt brokig och stökig bakgrund.
              Han hade plötsligt bytt sida, vilket jag tyckte var väldigt positivt.
              När journalisten frågade honom varför han just hade bytt sida
              och ville stå på den andra sidan sade han att han hade fått barn.
              Jag är osäker på om det var en son eller en dotter, men han hade
              just blivit förälder. Kärleken förändrar oss; det vet vi ju. Kärleken
              till våra barn är så stark att vi kan få en enorm vilja att förändras
              till det positiva.
            </seg>
            <seg n="adcdeb59">
              Den här mannen övertygade mig ännu mer om att vi måste se till
              att män, och framför allt papporna, kommer in mycket tidigare
              i barns utveckling och när de växer. Därför är det så oerhört
              viktigt att vi delar mer lika.
            </seg>
          </u>
          <note type="speaker" n="87005150">
            Anf. 31 JOHAN ANDERSSON (S):
          </note>
          <u who="johan_andersson_126c48" xml:id="i-8e508d9f8d13a34b-1" n="e6e01db1">
            <seg n="ecc33ae5">
              Fru talman! Jag tänkte faktiskt göra så att jag i mitt inlägg
              skickar med jämställdhetsministern lite synpunkter på det fortsatta
              jämställdhetsarbetet – om det nu skulle hända sig att ministern
              är kvar efter valet. Om inte annat kanske det kan dokumenteras
              på något sätt i det kommande arbetet som sker på departementet,
              oavsett vilken minister som kommer att leda det.
            </seg>
            <seg n="ce6e7a7d">
              Vi socialdemokrater är verkligen förespråkare för jämställdhet
              och har försökt visa på det i lite olika delar och i olika sammanhang.
            </seg>
            <seg n="70352e8c">
              Vi har under de åtta år som vi har suttit i opposition i våra
              kommittémotioner, budgetmotioner och enskilda motioner i riksdagen
              försökt föra fram olika frågor som är kopplade till jämställdhet.
            </seg>
            <seg n="64197e22">
              Ett av några konkreta förslag gäller anställningstryggheten.
              Då handlar det om att begränsa de rullande visstidsanställningarna,
              som är ett jättebekymmer på marknaden och berör kvinnor i allra
              högsta grad. Många finns inom Handels område, Kommunals område
              och andra områden.
            </seg>
            <seg n="bc64b6f4">
              Lönekartläggningarna har vi talat mycket om. Vi vill att lönekartläggningar
              genomförs årligen för att få en bättre och mer jämförbar statistik
              och på så sätt driva på parterna i jämställdhetsarbetet.
            </seg>
            <seg n="0af24ad8">
              Något som jag också tror är viktigt är att få bort de delade
              turerna, som vi har talat lite grann om här. Då krävs det i allra
              högsta grad fler händer i vården. Det handlar om resurser till
              äldreomsorg och barnomsorg. Jag är fullt medveten om att det är
              ett problem som kan vara svårt att knäcka, men det är avgörande
              när det gäller jämställdheten. Det handlar också om en betydligt
              bättre styrning och uppföljning av hur arbetstiderna ser ut ute
              på arbetsplatserna.
            </seg>
            <seg n="faff609e">
              För ett par veckor sedan var jag i Dalarna, i Avesta, och tittade
              på ett projekt där man jobbade med rätt till heltid, vilket var
              väldigt spännande. Kommunstyrelsen hade varit tydlig med att det
              inte ska finnas några deltidsanställningar i Avesta kommun, utan
              man jobbade stringent med att avskaffa dem. Man hade gjort det
              hela vägen från kommunstyrelsen till den enskilda arbetsplatsen.
              Det hade naturligtvis inte helt varit av godo för alla. Det fanns
              de som tyckte att det var ganska besvärligt, för det innebar att
              man under så kallad övertid fick flytta på sig från sin ordinarie
              arbetsplats till en annan arbetsplats. Det visade sig ändå att
              det var många som accepterade att jobba heltid och tyckte att
              det kändes väldigt bra.
            </seg>
            <seg n="b442695e">
              Vi socialdemokrater tycker att heltid ska vara norm på arbetsmarknaden
              och deltid en möjlighet. Vi har sagt att vi är beredda att lagstifta
              om vi inte kommer fram i den delen.
            </seg>
            <seg n="fa15a289">
              Något som också är viktigt, och som vi inte har talat så mycket
              om, är jämställda bolagsstyrelser. Det handlar om kampen om makten,
              alltså vem som ska ha makten över samhället. Vi vill vi gärna
              se en lagstiftning även när det gäller jämställda bolagsstyrelser.
            </seg>
            <seg n="d803877b">
              Detta var några medskick till jämställdhetsministern, om hon
              fortsatt kommer att vara det.
            </seg>
          </u>
          <note type="speaker" n="b2da74a5">
            Anf. 32 Statsrådet MARIA ARNHOLM (FP):
          </note>
          <u who="unknown" xml:id="i-f7e8fcc0f108c720-14" n="8542dcd3">
            <seg n="7a6ddaa5">
              Fru talman! Jag tackar Johan Andersson för en lång lista med
              en del kloka och del, tycker jag, mindre kloka förslag.
            </seg>
            <seg n="ec2c6b72">
              Jag kan nu lägga Avesta till den lista med kommuner som jag samlar
              på som jobbar med detta på ett bra sätt. Nynäshamn har jag besökt
              och Kungsbacka är jag på väg att besöka. Där har kommunalpolitikerna
              tagit det här ansvaret.
            </seg>
            <seg n="06bfe46e">
              Jag sade också till landshövdingarna i går att jag tycker att
              länsstyrelserna ska ta ett större grepp, för de har möjlighet
              att inom ramen för sitt uppdrag verka för detta i sina regioner.
              Det gäller att se till att fler i Dalarna och fler i Halland följer
              Kungsbackas och Avestas exempel. Att driva detta på regional nivå
              tror jag är en väg att gå vidare, eftersom jag i likhet med Socialdemokraterna,
              tror jag, i det längsta vill undvika lagstiftning. Jag hoppas
              att detta också är något som Delegationen för jämställdhet i arbetslivet
              kommer att ta upp i sitt betänkande i höst.
            </seg>
            <seg n="1b8e58e8">
              Jag vill gärna peka på sådant som vi har gjort för att understryka
              att vi, enligt mitt sätt att se det, är på gång. Vi har gjort
              en del, men vi har också sådant som ligger framför oss. Jag nämnde
              att barnbidraget numera går till båda föräldrarna. Jag har också
              i en tidigare interpellationsdebatt här i dag påpekat att man
              numera bara får ta ut max 90 föräldraledighetsdagar efter att
              barnet har fyllt fyra år. Det är också en viktig jämställdhetsreform.
            </seg>
            <seg n="b4616325">
              Det gäller att fortsätta jobba med jämställdhetsintegrering utifrån
              de nya kunskaper som utredningen innehåller. Där tror jag att
              frågan om maskulinitet, vad det är att vara pojke och man, är
              en avgörande fråga. Då handlar det om alltifrån hur man jobbar
              i förskolan och skolan till de uppdrag som Myndigheten för ungdoms-
              och civilsamhällesfrågor nu håller på att jobba med. Det finns
              väldigt intressanta slutsatser i deras första rapporter.
            </seg>
            <seg n="c058deaa">
              Jag håller på att ta fram en strategi för att vi ska få fler
              män i förskolan. Det är en fråga som har fått förnyad aktualitet,
              vill jag påstå, av mycket dramatiska och sorgliga händelser alldeles
              nyligen. Men vi får inte backa tillbaka och säga att vi ska göra
              förskolan till en mansfri miljö. Låt oss i stället se till att
              vi får kloka, goda och välutbildade män att vilja jobba i förskolan.
            </seg>
            <seg n="57e8c98c">
              Vi behöver faktiskt vara med och slåss om kompetensen. Jag har
              åkt upp till Norrbotten och Västerbotten och träffat gruvföretagen
              där, och de håller nu på att se till att kvinnorna går ned i gruvorna.
              Vi behöver på samma sätt slå vakt om vår offentligt finansierade
              verksamhet och se till att man också där kan välja personal ur
              hela befolkningen.
            </seg>
            <seg n="cec7a229">
              En annan viktig jämställdhetsreform är att införa karriärtjänster
              för lärare. Läraryrket är ett mycket kvinnodominerat yrke. Där
              ska man kunna förkovra sig och få betalt för det men också inom
              sjuksköterskeyrket, som jag vet sker i flera landsting nu. Det
              tycker jag att man ska gå vidare med när det gäller socialsekreterare,
              arbetsterapeuter och många andra viktiga kvinnoyrken.
            </seg>
            <seg n="b5316805">
              Arbetet mot våld i nära relationer har pågått väldigt intensivt
              under alliansregeringens period. Det har avsatts mycket pengar.
              Nu sitter Carin Götblad och filar på ett slutbetänkande till juni
              om hur vi kan gå vidare med frågan. Det är i hög grad en fråga
              om maskulinitet, män och jämställdhet.
            </seg>
            <seg n="ce18c5d1">
              Avslutningsvis har regeringen tillsatt en utredning för den framtida
              jämställdhetspolitiken. Landshövdingen på Gotland, Cecilia Schelin
              Seidegård, ska titta på vad som har hänt de senaste tio åren och
              vad det innebär för en fortsatt progressiv jämställdhetspolitik.
            </seg>
          </u>
          <note type="speaker" n="ba54addd">
            Anf. 33 ANN-CHRISTIN AHLBERG (S):
          </note>
          <u who="ann-christin_ahlberg_4406d0" xml:id="i-f70f4b2c51b1409c-4" n="afe20dec">
            <seg n="cb8fa351">
              Fru talman! Jag ska börja med att säga att jag håller med ministern
              om att det som nyligen hänt – vi vet inte om det är en händelse
              eller händelser – på en förskola absolut inte får hindra oss från
              att försöka få in fler män i förskolan. Vi måste se det som är
              viktigast. Men det kanske också handlar om att vi måste se över
              hur man har det på förskolan. Det kanske måste vara lite mer personal
              inom förskolan för att undvika att någon blir utsatt och för att
              män som inte alls har en avvikande läggning ska känna sig trygga
              och våga jobba i förskolan. Det håller jag med jämställdhetsministern
              om. Detta tror jag att vi alla måste jobba tillsammans med.
            </seg>
            <seg n="ce8aad9f">
              Jag säger återigen att det var 1974, alltså för 40 år sedan,
              som vi fick en föräldraledighetsförsäkring som gav oss möjlighet
              att dela lika. Ändå har det varit en så liten skillnad under den
              här perioden, även om pappamånaden hade ett visst genomslag. Därför
              måste vi ta ytterligare steg för att gå mot delad föräldraledighet.
            </seg>
            <seg n="e9c67346">
              Precis som när det gäller våldet, som vi varit inne på, tror
              jag att det är viktigt att unga män och killar får goda manliga
              förebilder och att de får bevisa att de har känslor och inte är
              hårda och kalla våldsutövare. Man föds inte till det, utan det
              beror faktiskt på något annat. Sedan kan det finnas några enstaka
              som har en sjukdom som gör dem våldsamma, men det är en annan
              sak.
            </seg>
            <seg n="8573477f">
              Jag vidhåller att vi måste gå från ord till handling. Där har
              ministern ett ansvar och jag har ett annat.
            </seg>
          </u>
          <note type="speaker" n="c979b52c">
            Anf. 34 JOHAN ANDERSSON (S):
          </note>
          <u who="johan_andersson_126c48" xml:id="i-8e508d9f8d13a34b-2" n="e6e01db1">
            <seg n="173a238b">
              Fru talman! Till jämställdhetsministerns sista inlägg tänkte
              jag skicka med en fråga. Ministern var inne på att vi står inför
              stora rekryteringsbehov framöver i de olika sektorerna.
            </seg>
            <seg n="42dd1cac">
              Det är spännande med det arbete som genomförs framför allt i
              Norrbotten när det gäller att få kvinnor att gå över till traditionellt
              mansdominerade yrken, inte minst inom gruvnäringen. För ett par
              år sedan besökte vår utskottsgrupp Kiruna och Gällivare och fick
              bra beskrivet hur detta arbete skedde. Det är fascinerande att
              kvinnor i dag kör dessa jättestora maskiner. Det hade inte varit
              tänkbart för ett antal år sedan, nu håller man på att bryta könsmönstret.
            </seg>
            <seg n="ef8ee125">
              Offentlig sektor står också inför gigantiska utmaningar framöver
              vad gäller rekrytering. Sveriges Kommuner och Landsting räknar
              med att det de kommande sju åren behöver rekryteras ungefär 420
              000. Här skulle det vara ypperligt att bryta könsmönstret i de
              dominerande yrkesgrupperna. Ministern nämnde lärare, sjuksköterskor
              och andra, och det finns många andra yrken där det också vore
              värt att bryta könsmönstret.
            </seg>
            <seg n="a139afb2">
              Min fråga till ministern är: Vilka konkreta åtgärder kan regeringen
              vidta för att få till en förändring? Kommunerna och landstingen
              är visserligen huvudmän, men det borde finnas stimulansåtgärder
              för att bryta könsmönstret.
            </seg>
          </u>
          <note type="speaker" n="30fe0a2f">
            Anf. 35 Statsrådet MARIA ARNHOLM (FP):
          </note>
          <u who="unknown" xml:id="i-f7e8fcc0f108c720-15" n="8542dcd3">
            <seg n="d24dd6ba">
              Fru talman! Jag tackar Ann-Christin Ahlberg och Johan Andersson
              för en intressant och givande diskussion och debatt.
            </seg>
            <seg n="c3b01641">
              Jag tror att jämställdhetsintegrering är viktigt för att vi ska
              klara kompetensförsörjningen och få män i vård och utbildning.
              Jag besökte vård- och omsorgsprogrammet i Skövde. Där har man
              30 procent killar. Det är inte rocket science, utan det är så
              för att de har bestämt sig. Jag besökte en förskola och skola
              utanför Umeå där 50 procent av dem som jobbade var män. Så är
              det för att de har bestämt sig.
            </seg>
            <seg n="84d46567">
              I inledningen av debatten vittnade ni bägge två om att jämställdhet
              är mer på var mans och kvinnas läppar nu för tiden. Också många
              fler män är intresserade av det.
            </seg>
            <seg n="2b424209">
              Genom de resurser och den kunskap vi sprider om jämställdhetsintegreringsarbetet
              tror jag att vi är ett långt steg på väg, och jag tror att marknaden
              kommer att verka för oss. Gruvföretagen och ingenjörsföretagen
              slåss om kvinnorna, och vi börjar slåss om männen. Kompetensbristen
              gör att både samhälle och ekonomi verkar för att gå åt rätt håll.
            </seg>
            <seg n="18f3acf9">
              Till sist: Det vi vet om förövaren i det förskräckliga förskolebrottet
              är att han var praktikant. Det understryker behovet av utbildade
              förskollärare och barnskötare i förskolan. Vår satsning på och
              utbyggnad av antalet förskollärarutbildningsplatser med 25 procent
              är därför ett av många viktiga steg.
            </seg>
            <seg n="bc41f911">
              Jag beklagar, men min talartid är slut. Jag hoppas dock att debatten
              fortsätter, så ställ gärna fler interpellationer.
            </seg>
          </u>
          <note n="fcc9a137">
            Överläggningen var härmed avslutad.
          </note>
          <note n="bf94089d">
            9 § Svar på interpellation 2013/14:379 om barnomsorg på obekväm
            arbetstid
          </note>
          <note type="speaker" n="ccce413f">
            Anf. 36 Statsrådet MARIA ARNHOLM (FP):
          </note>
          <u who="unknown" xml:id="i-7a5d3582641d2b0e-0" n="8542dcd3">
            <seg n="e55128c0">
              Fru talman! Kerstin Nilsson har frågat mig vilka åtgärder jag
              tänker vidta för att fler kommuner ska erbjuda barnomsorg på obekväm
              arbetstid.
            </seg>
            <seg n="958b821f">
              Interpellanten påpekar att aldrig förr har så många barn varit
              inskrivna i förskolan som i dag. Det stämmer. Låt mig tillägga
              att detsamma gäller barn i omsorg på kvällar, nätter och helger.
              Aldrig förr har så många barn erbjudits omsorg under så kallad
              obekväm arbetstid.
            </seg>
          </u>
          <note n="a5e1dd2d">
            År 2006 erbjöd 116 kommuner sådan omsorg. År 2013 hade antalet
            ökat till 168 kommuner. År 2006 fanns det 3 211 barn i omsorg
            under kvällar, nätter och helger. År 2013 var det 5 570 barn.
            För 2014 har 171 kommuner ansökt om det statsbidrag som finns
            för att stimulera kommuner att anordna sådan omsorg.
          </note>
          <u who="unknown" xml:id="i-f87dcbcb86a1fa12-0" n="8542dcd3">
            <seg n="5c0a90a3">
              Trots detta kan det fortfarande finnas föräldrar som har behov
              av omsorg på kvällar, nätter och helger men som inte får det.
              Enligt skollagen ska kommunen sträva efter att erbjuda omsorg
              för barn under den tid då förskola eller fritidshem inte erbjuds
              i den omfattning som behövs, bland annat med hänsyn till föräldrarnas
              förvärvsarbete. Kommunen bör därför göra en individuell bedömning
              utifrån de lokala förutsättningarna för varje ansökan om plats.
              I bedömningen bör även ingå föräldrarnas reella möjligheter att
              själva ordna omsorg för sina barn.
            </seg>
            <seg n="43785c18">
              Ökningen av antalet kommuner som erbjuder omsorg på obekväm arbetstid
              kan bero på flera faktorer. Jag är dock övertygad om att införandet
              av den nya skollagen 2011 har varit viktig liksom den statliga
              satsning för att stimulera kommunerna att erbjuda omsorg på kvällar,
              nätter och helger som pågår fram till och med 2016.
            </seg>
            <seg n="f8ad1559">
              Jag avser för närvarande inte att vidta ytterligare åtgärder
              utan avvaktar den pågående utvecklingen.
            </seg>
          </u>
          <note type="speaker" n="38830f43">
            Anf. 37 KERSTIN NILSSON (S):
          </note>
          <u who="kerstin_nilsson_b0911d" xml:id="i-3a7a47b2eb2e2ade-0" n="2700a63a">
            <seg n="ff86fdc9">
              Fru talman! Jag tackar statsrådet för svaret. Vi lever och arbetar
              i dag i ett 24-timmarssamhälle, och då måste även barnomsorgen
              hänga med. Trots ökningen matchar tillgången på barnomsorg under
              så kallad ob-tid inte det behov som finns.
            </seg>
            <seg n="ce262189">
              Enligt en LO-rapport från 2012 uppger var fjärde förälder att
              de inte kan arbeta heltid på grund av förskolans öppettider. Det
              är problem som vi måste ta på allvar. I vårt samhälle måste föräldrar,
              både sammanboende och ensamstående, kunna arbeta heltid om de
              vill. Därför måste förskolan erbjuda verksamhet som föräldrarna
              känner sig trygga med och ha öppettider som matchar föräldrarnas
              arbetstider.
            </seg>
            <seg n="f99a56ce">
              Enligt Statistiska centralbyrån arbetar nästan 40 procent av
              löntagarna på kvällar, nätter eller helger, och det är en siffra
              som stiger. Samtidigt saknar över hundra av landets kommuner barnomsorg
              på obekväm arbetstid, trots att skollagen fastslår att de ska
              sträva efter att erbjuda det.
            </seg>
            <seg n="19410114">
              Riksdagen har drivit på regeringen att införa ett stimulansbidrag
              så att kommunerna i ökad utsträckning kan erbjuda barnomsorg på
              kvällar, nätter och helger – något som de borgerliga partierna
              tidigare röstat emot. Men efter hemställan från riksdagen har
              regeringen infört ett mycket litet statsbidrag för att stimulera
              kommunerna att i ökad utsträckning erbjuda barnomsorg på kvällar,
              nätter och helger.
            </seg>
            <seg n="479e4cbc">
              Det är otillräckligt. Vi ser ett behov av större medel för att
              denna verksamhet ska komma till stånd i alla kommuner, och på
              sikt tror vi att denna rätt behöver lagstadgas.
            </seg>
            <seg n="a2dc9e28">
              När det gäller den ökning som har skett redovisar statsrådet
              ett antal siffror. År 2006 var det 116 kommuner som erbjöd omsorg
              på obekväm arbetstid. År 2013 var det 168 kommuner. Det är ju
              en ökning med 52 kommuner på sju år. Bryter vi ned det så är det
              sju och en halv kommun per år. År 2014 ökade antalet som sökt
              med tre kommuner. Av Sveriges 290 kommuner är det 119 som ännu
              inte erbjuder barnomsorg på ob-tid.
            </seg>
            <seg n="d8f445f5">
              Fru talman! Låt oss titta lite närmare på dessa siffror. Räknar
              vi med sju nya kommuner per år skulle det ta 17 år innan alla
              Sveriges kommuner har barnomsorg på ob-tid. Låt mig spekulera
              lite: I vissa kommuner kommer då de barn som föds i år att få
              barnomsorg på kväll, natt eller helg först när de är mogna att
              gå ut i vuxenlivet. Ja, jag raljerar, för naturligtvis kommer
              dessa barn inte att behöva barnomsorg då. Låt mig spekulera lite
              till: Blir det tre nya kommuner per år skulle dagens barn hinna
              bli 39 år. Men det är klart, då har de barnomsorg till sina egna
              barn.
            </seg>
            <seg n="061e8598">
              På min fråga om vilka åtgärder statsrådet tänker vidta för att
              fler kommuner ska erbjuda barnomsorg på obekväm arbetstid fick
              jag svaret att inga ytterligare åtgärder kommer att vidtas och
              att statsrådet avvaktar den pågående utvecklingen. Tycker statsrådet
              att en ökning med tre kommuner på ett år är en utveckling?
            </seg>
          </u>
          <note type="speaker" n="9480eddf">
            Anf. 38 Statsrådet MARIA ARNHOLM (FP):
          </note>
          <u who="unknown" xml:id="i-f7e8fcc0f108c720-16" n="8542dcd3">
            <seg n="433d0efb">
              Herr talman! Tack, Kerstin Nilsson, både för en intressant fråga
              och för att oppositionen har drivit på så att vi nu har ett statsbidrag
              som gör att ytterligare ett antal kommuner har satt i gång det
              här viktiga arbetet som de enligt lagen är anmodade att göra.
            </seg>
            <seg n="7eaf4876">
              Jag skulle inte dra slutsatsen att alla de kommuner som förra
              året erbjöd den här typen av omsorg också har sökt, utan jag törs
              lova, utan att ha siffrorna direkt på papper, att nettot är större
              och att antalet alltså är fler. En lång rad kommuner har avstått
              från att söka de här medlen och kör på som de har gjort tidigare.
            </seg>
            <seg n="ec104085">
              Jag vill ändå konstatera att sedan lagen ändrades 2011 och det
              här statsbidraget tillfördes ser vi en utveckling i rätt riktning.
              Jag vill också påminna om att regeringen nu i vårpropositionen
              föreslår medel till ökade anslag till Skolinspektionen för att
              de ska kunna förstärka sin översyn av förskolor. I detta ingår
              naturligtvis också det krav som ligger på kommunerna att tillhandahålla
              omsorg också på obekväm tid.
            </seg>
          </u>
          <note type="speaker" n="f41c0b16">
            Anf. 39 KERSTIN NILSSON (S):
          </note>
          <u who="kerstin_nilsson_b0911d" xml:id="i-3a7a47b2eb2e2ade-1" n="2700a63a">
            <seg n="498ed7e2">
              Herr talman! Hur många barn som finns i barnomsorg på obekväm
              tid är det kanske inte helt lätt att få fram. Men något som jag
              vet är att det finns ett stort mörkertal när det gäller hur många
              barn som har behovet. Om min kommun inte erbjuder nattis eller
              kvällis står jag förmodligen inte heller i kö. Man köar ju inte
              till någonting som inte finns. Vi vet alltså inte hur stort mörkertalet
              är.
            </seg>
            <seg n="28397ab9">
              När allt fler verksamheter kräver bemanning dygnet runt ökar
              behovet av barnomsorg. Samtidigt som arbetslösheten är hög måste
              ensamstående ibland tacka nej till arbete för att de inte får
              ihop barnomsorgen. Det är inte alltid man kan ordna det med släkt
              och vänner eller mor- och farföräldrar. Släkten kanske inte finns
              i närheten, för jakten på jobb kan ha inneburit att ensamstående
              föräldrar har tvingats bryta upp sitt liv och kontaktnät och flytta
              till en helt ny ort.
            </seg>
            <seg n="99650065">
              En modern förskola ska vara öppen och tillgänglig när föräldrarna
              behöver arbeta. Vi socialdemokrater är beredda att lagstifta om
              kommunernas skyldighet att erbjuda barnomsorg på kvällar och nätter.
              Genom nattis tar vi till vara människors vilja att arbeta samtidigt
              som barnen får en trygg omsorg under tiden. Utvecklingen av denna
              omsorg behöver också följas noga och verksamheten kvalitetssäkras.
              Vill vi ha ett samhälle som tillhandahåller service som sjukvård
              och omsorg dygnet runt måste vi även ansvara för att folk ska
              kunna tacka ja till de här jobben.
            </seg>
            <seg n="3b12985b">
              Tycker statsrådet att det är rimligt att människor tvingas tacka
              nej till arbete på grund av att de inte kan lösa barnomsorgsfrågan?
            </seg>
          </u>
          <note type="speaker" n="467e9daf">
            Anf. 40 Statsrådet MARIA ARNHOLM (FP):
          </note>
          <u who="unknown" xml:id="i-f7e8fcc0f108c720-17" n="8542dcd3">
            <seg n="36c5365e">
              Herr talman! Nej, jag tycker inte att det är rimligt att människor
              behöver tacka nej till en sysselsättning på grund av att de inte
              får den barnomsorg eller förskola de har rätt till. Därför tycker
              jag också att det är positivt att utvecklingen går i rätt riktning,
              att vi i lagen säger att kommunerna ska ansvara för detta och
              att vi också har stimulansbidrag. De täcker inte på något sätt
              de kostnader som detta medför, för det här är, och det är vi nog
              överens om, en kostnad som huvudmännen, alltså kommunerna, ska
              stå för.
            </seg>
            <seg n="3d218a3e">
              Det är klok politik av varje kommun som vill främja arbetslinjen
              och se till att människor kan jobba både på de kommunala arbetsplatserna
              och i de privata företagen att göra på det här sättet. Därför
              följer jag den här frågan med intresse och med noggrannhet. Jag
              noterar att det inte går lika fort som jag skulle önska men att
              det är på rätt väg.
            </seg>
            <seg n="0e0b4059">
              Vi har tidigare under förmiddagen diskuterat mycket kring alla
              de välfärdsbehov som behöver tillgodoses inom ramen för det kommunala
              arbetet. Det handlar om förskola men också om skola, utbildning,
              vård och omsorg. Att få råd med detta, att se till att man kan
              erbjuda det man vill, handlar om att – och det är kanske ett av
              regeringens viktigaste bidrag – föra en sund ekonomisk politik
              som gör att vi får tillväxt och nya skattemedel att göra detta
              för.
            </seg>
            <seg n="e03b954d">
              Att gå in och lagstifta om det ena efter det andra som kommunerna
              måste göra är frestande men kräver också en avvägning i förhållande
              till vad resurserna ska räcka till. Jag menar att nödvändiga reformer
              måste gå hand i hand med en ekonomisk politik som garanterar fortsatta
              resurser till välfärden.
            </seg>
          </u>
          <note type="speaker" n="2c7d7fc8">
            Anf. 41 KERSTIN NILSSON (S):
          </note>
          <u who="kerstin_nilsson_b0911d" xml:id="i-3a7a47b2eb2e2ade-2" n="2700a63a">
            <seg n="1a477fee">
              Herr talman! Jag ska inte gå in på den ekonomiska politiken,
              för där har vi nog inte samma syn.
            </seg>
            <seg n="ca80bfa5">
              Frågan om barnomsorg på obekväm arbetstid berör många yrkesgrupper,
              och ofta är det kvinnor inom vård och omsorg och inom serviceyrkena
              som har det svårast att förena arbetstider med barnomsorgens öppettider.
              Det rör alltså i stor utsträckning kvinnor som redan i dag har
              lägre lön än männen.
            </seg>
            <seg n="a5a71014">
              Tycker inte statsrådet att en bra tillgång till barnomsorg är
              en av de viktigaste frågorna när det gäller jämställdhet?
            </seg>
          </u>
          <note type="speaker" n="c98428b1">
            Anf. 42 Statsrådet MARIA ARNHOLM (FP):
          </note>
          <u who="unknown" xml:id="i-f7e8fcc0f108c720-18" n="8542dcd3">
            <seg n="67c551e6">
              Herr talman! Jo, Kerstin Nilsson, jag tycker att förskolan är
              den kanske viktigaste av alla jämställdhetsreformer. Den står
              sig väl i konkurrensen med särbeskattning, föräldraförsäkring
              och andra saker som har bidragit till att Sverige är ett av världens
              mest jämställda länder. Därför kan jag också med stolthet konstatera
              att alliansregeringen har fortsatt den utbyggnadstakt av förskolorna
              som har varit rådande i Sverige. Det har blivit 100 000 nya platser
              sedan 2006. Det är fler barn än någonsin som går i en bättre förskola
              än någonsin.
            </seg>
            <seg n="be38fbb6">
              Det hindrar dock inte att vi måste ha höga ambitioner att fortsätta
              att utveckla förskolan, att höja andelen förskollärare i förskolan
              och att se till att efterfrågan på förskoleplatser inte leder
              till att barngrupperna blir för stora. Regeringen har avsatt 120
              miljoner om året under ett par år för att underlätta för kommunerna
              att jobba också med den kvalitetsfrågan. Men det hindrar inte
              att vi också måste fortsätta att se till att alla kommuner erbjuder
              omsorg på obekväm arbetstid. Jag är missnöjd med takten men menar
              att vi har kommit en bra bit på väg, och jag kommer att fortsätta
              att bevaka detta och se till att vi fortsätter framåt.
            </seg>
          </u>
          <note n="fcc9a137">
            Överläggningen var härmed avslutad.
          </note>
          <note n="64d1609e">
            10 § Svar på interpellation 2013/14:394 om regelverket för visstidsanställningar
          </note>
          <note type="speaker" n="85769145">
            Anf. 43 Arbetsmarknadsminister ELISABETH SVANTESSON (M):
          </note>
          <u who="elisabeth_svantesson_0136d8" xml:id="i-412310ca3d984426-0" n="523af811">
            <seg n="5c51a1a0">
              Herr talman! Eva-Lena Jansson har frågat mig om regeringen avser
              att vidta några åtgärder för att begränsa arbetsgivarnas möjlighet
              att utnyttja visstidsanställning och om regeringen avser att ge
              riksdagen information om innehållet i det hemligstämplade brevet
              från EU-kommissionen i enlighet med 10 kap. 3 § riksdagsordningen.
            </seg>
            <seg n="a6565f40">
              Tillsvidareanställningar är grunden på svensk arbetsmarknad och
              har sedan 1990-talet utgjort drygt 80 procent av alla anställningar.
              Visstidsanställningar är ofta ett viktigt första steg in på arbetsmarknaden,
              inte minst för unga och utrikes födda.
            </seg>
            <seg n="0b9685bc">
              Uppgifter från Eurostat visar att Sverige ligger bland de länder
              som har allra störst flöden från tillfälliga till fasta jobb.
              Varje kvartal går ungefär 70 000 personer från en tidsbegränsad
              anställning till en tillsvidareanställning.
            </seg>
            <seg n="21913c79">
              Regeringens uppfattning är att de svenska reglerna om visstidsanställningar
              är förenliga med det så kallade visstidsdirektivets bestämmelser.
              Mot bakgrund av de synpunkter som kommissionen har haft har regeringen
              i två promemorior föreslagit vissa lagändringar i syfte att tydliggöra
              regelverket. Att vi inte har gått vidare med förslagen beror bland
              annat på att arbetsmarknadens parter har haft vitt skilda uppfattningar
              om någon ändring behöver göras.
            </seg>
            <seg n="101be91d">
              Som jag har sagt tidigare här i kammaren tycker jag att det är
              angeläget att skapa en större klarhet runt hur användningen av
              tidsbegränsade anställningar i Sverige ser ut, inte minst mot
              bakgrund av den debatt som förs om frågan om omfattningen av längre
              perioder av upprepade visstidsanställningar. Arbetsmarknadsdepartementet
              diskuterar just nu med Statistiska centralbyrån hur en sådan kartläggning
              kan se ut.
            </seg>
            <seg n="c17ccf48">
              När det gäller den andra frågan hänvisar Eva-Lena Jansson till
              en bestämmelse i riksdagsordningen. Den bestämmelsen gäller regeringens
              ansvar att informera riksdagen om sin syn på de dokument som Europeiska
              unionens institutioner överlämnat till riksdagen och som regeringen
              bedömer som betydelsefulla. Detta sker normalt genom faktapromemorior.
              Regeringen lämnar också fortlöpande information till utskotten
              om vad som sker inom ramen för arbetet i EU. Utskotten får således
              information om både pågående lagstiftningsarbete och pågående
              överträdelseärenden som inletts mot Sverige och vilken inställning
              Sverige har i de frågor som aktualiseras.
            </seg>
          </u>
          <note type="speaker" n="d6497b57">
            Anf. 44 EVA-LENA JANSSON (S):
          </note>
          <u who="eva-lena_jansson_c25f33" xml:id="i-e493600afed200a9-0" n="b19df7fe">
            <seg n="62e7a386">
              Herr talman! Jag vill börja med att tacka statsrådet för svaret
              även om det inte riktigt var det som jag hade förväntat mig.
            </seg>
            <seg n="785e1339">
              Bakgrunden till min interpellation är att man ändrade regelverket
              för visstidsanställningarna 2007 och gjorde det enkelt för arbetsgivare
              att visstidsanställa personer. Att visstidsanställa betyder att
              man kan ha väldigt otrygga anställningar. Enligt TCO finns det
              personer som har varit visstidsanställda i upp till fem år. Det
              betyder att man aldrig kan planera semester, man har svårt att
              få lån därför att man inte kan garantera att man har en fast inkomst
              och man får hela tiden lita på arbetsgivarens godtycke.
            </seg>
            <seg n="5f69c955">
              EU:s direktiv om visstidsarbete kräver att varje medlemsland
              har ett effektivt skydd mot missbruk. Det fick till följd att
              TCO anmälde Sverige till EU-kommissionen. Och EU-kommissionen
              har i en utredning kommit fram till att man delar TCO:s syn och
              driver nu ett överträdelseförfarande mot Sverige. Man har sagt
              till Sverige att göra något åt det.
            </seg>
            <seg n="d13487a2">
              När jag då frågar Elisabeth Svantesson vad regeringen tänker
              göra åt det är svaret tydligen att hon vill att SCB ska räkna
              fakta på ett annat sätt. Regeringen är tydligen inte nöjd med
              de fakta som finns i dag om att många utnyttjas som visstidsanställda.
            </seg>
            <seg n="7ea10f27">
              Min andra fråga handlar om att regeringen har valt att hemligstämpla
              ett brev. Enligt riksdagsordningen ska regeringen ge information
              till riksdagen om dokument från EU-institutionerna som är viktiga
              för Sverige. Regeringen har inte informerat riksdagen tidigare
              om innehållet i det hemligstämplade brevet. Därför ställde jag
              frågan om regeringen tänker göra det. Jag får bara ett allmänt
              svar om hur regeringen jobbar, men det framgår inte varför man
              har valt att inte göra det. Det är uppenbart att Sveriges Radio
              har fått tillgång till det hemliga brevet.
            </seg>
            <seg n="62e8876d">
              Poängen med att jag och flera andra, fackliga organisationer
              till exempel och säkert andra delar av arbetsmarknadens parter,
              skulle vilja ta del av det är att EU-kommissionen har skrivit
              i det hemliga brevet att det svenska systemet har så många kryphål
              när det gäller möjligheten för arbetsgivaren att stapla olika
              former av vikariatsanställningar på varandra. Det visar att regeringen
              har fel. Då borde man ändra.
            </seg>
            <seg n="e70723ea">
              Visstidsanställningar behövs på den svenska arbetsmarknaden,
              och ingen vill förbjuda dem. Det måste kunna vara möjligt för
              en arbetsgivare att ta in en vikarie när någon är sjuk eller föräldraledig.
              Det handlar inte om det. Det handlar om missbruk. Min fråga till
              arbetsmarknadsministern är: Är det rimligt att en arbetsgivare
              med permanent behov av arbetskraft kan ha samma arbetstagare anställd
              år ut och år in utan att den får rätt till tillsvidareanställning?
              Tycker arbetsmarknadsministern det?
            </seg>
            <seg n="e0067e73">
              Och varför är arbetsmarknadsministern så hemlig? Varför vill
              man inte låta riksdagen ta del av dokumenten?
            </seg>
            <seg n="f6605da4">
              Dessutom har arbetsmarknadsministern nämnt i sitt svar att regeringen
              två gånger har utrett frågan om ändringar och regler för visstidsanställda.
              Det skulle vara intressant att få veta varför Arbetsmarknadsdepartementet
              nu gör en annan bedömning utifrån de tidigare utredningarna, trots
              att varken svensk rätt eller EU-rätten har ändrats sedan 2012.
            </seg>
            <seg n="4213d92a">
              Herr talman! Jag hoppas kunna få svar från arbetsmarknadsministern
              på mina frågor.
            </seg>
          </u>
          <note type="speaker" n="457468e0">
            Anf. 45 Arbetsmarknadsminister ELISABETH SVANTESSON (M):
          </note>
          <u who="elisabeth_svantesson_0136d8" xml:id="i-3411e2be7a8d89c3-0" n="523af811" next="i-22af0245ecd40c00-0"/>
          <note n="4d67a633">
            Herr talman! Tack till Eva-Lena Jansson för interpellationen!
          </note>
          <u who="elisabeth_svantesson_0136d8" xml:id="i-22af0245ecd40c00-0" n="523af811" prev="i-3411e2be7a8d89c3-0">
            <seg n="9635f41d">
              Svensk arbetsmarknad ska präglas av ordning och reda och goda
              villkor. Arbetsgivare som har ett arbetskraftsbehov som sträcker
              sig över en längre tid bör erbjuda tillsvidareanställning. Där
              är Eva-Lena Jansson och jag helt överens. Det är också det naturliga,
              och så ser det ut i de allra flesta fall.
            </seg>
            <seg n="23ac92bf">
              Av alla anställda i Sverige hade drygt 80 procent tillsvidareanställning,
              det vill säga fast anställning, år 2013. Det är samma nivå som
              det har legat på under de senaste 25 åren. Andelen tidsbegränsade
              anställningar har varit ungefär densamma sedan den tidigare socialdemokratiska
              regeringens tid. Om något har de minskat lite sedan 2006.
            </seg>
            <seg n="8d8c084f">
              Samtidigt som tillsvidareanställning är grunden på svensk arbetsmarknad
              är tidsbegränsade anställningar också viktiga. För företagen handlar
              det om att de har möjlighet att anpassa sin verksamhet efter nya
              förutsättningar, såväl bättre som sämre. Denna möjlighet att anpassa
              sig är avgörande för att behålla konkurrenskraft. Och tidsbegränsade
              anställningar är också en viktig bro in på arbetsmarknaden, särskilt
              för unga personer och för andra med svårighet att finna en plats
              på arbetsmarknaden.
            </seg>
            <seg n="9e072332">
              En siffra som jag tycker är viktig att lyfta fram i sammanhanget
              är den som kommer från Eurostat och som visar att Sverige är bland
              de länder som har det allra största flödet från tillfälliga anställningar
              till fasta jobb. Det är viktigt, för det bekräftar att det ofta
              är en väg just till fast anställning.
            </seg>
            <seg n="637d4049">
              Vid mina många resor runt om i Sverige pratar jag med många arbetsgivare
              och många medarbetare. Många arbetsgivare använder sig av just
              visstidsanställningar i tider av osäkerhet. För dem som anställs
              kan det också vara den första chansen att få in en fot på arbetsmarknaden
              och för en ung person att få den första raden i cv:t. En begränsning
              av möjligheterna att använda tidsbegränsade anställningar skulle
              inte automatiskt leda till erbjudanden om tillsvidareanställning.
            </seg>
            <seg n="18ac2036">
              Eva-Lena Jansson frågade mig vilken uppfattning jag har. Men
              regeringens uppfattning är tydlig. Vi tycker att de svenska reglerna,
              om visstidsanställningar, är förenliga med visstidsdirektivets
              bestämmelser. Det är alltså svaret på den frågan.
            </seg>
          </u>
          <note type="speaker" n="c1cf57f8">
            Anf. 46 EVA-LENA JANSSON (S):
          </note>
          <u who="eva-lena_jansson_c25f33" xml:id="i-e493600afed200a9-1" n="b19df7fe">
            <seg n="bd97f439">
              Herr talman! Jag blir lite förvånad. Statsrådet vill inte svara
              på frågan om varför informationen från kommissionen är hemligstämplad.
              Men om man inte vill överlämna den informationen till riksdagen
              finns det ett utskott i riksdagen som i så fall granskar om man
              håller sig till riksdagsordningen eller inte.
            </seg>
            <seg n="27d4a93d">
              Jag har lite material till arbetsmarknadsministern som jag ska
              lämna över till henne. Det är TCO: Statistik visar missbruk av
              visstidsanställningar men också Visstid på livstid? som är Kommunals
              rapport. Jag undrar om arbetsmarknadsministern har sett den rapporten
              och läst den. Arbetsmarknadsministern verkar vara någon annanstans,
              men hon ska i alla fall få den rapporten av mig. Jag tänkte lämna
              över den till arbetsmarknadsministern eftersom den visar på att
              det finns ett missbruk.
            </seg>
            <seg n="d4731da2">
              Om arbetsmarknadsministern egentligen är intresserad av att ändra
              fakta och statistik kan man fråga sig: Är problemet huruvida det
              är ett missbruk eller inte? Eller är det ett problem att det i
              så fall är få som utsätts för missbruk? Det är 65 000 som har
              haft visstidsanställningar i upp till fem år. Gruppen som har
              haft visstidsanställningar i upp till tre år ligger någonstans
              runt 200 000. Det är jättemånga människor! Jag förstår inte att
              arbetsmarknadsministern inte tycker att det är ett problem. Det
              är ett problem för de här människorna.
            </seg>
            <seg n="ca662981">
              Det som jag vänder mig mot är inte att man kan ha visstidsanställning.
              Jag vänder mig mot att en arbetsgivare år ut och år in tillämpar
              visstidsanställning för permanent arbetskraft. Det gör människor
              otrygga på arbetsmarknaden och gör att de faktiskt inte fungerar
              fullt ut i det civila livet eftersom det är svårt att få till
              exempel banklån om man vill köpa hus. Då är det rimligt att arbetsmarknadsministern,
              när hon har tagit del av EU-kommissionens brev, konstaterar: Ja,
              det finns ett missbruk i Sverige och ja, regelverket ser ut på
              det här sättet och det borde man göra något åt.
            </seg>
            <seg n="803bc92d">
              Man kan inte lösa det bara genom att SCB ska ta fram ny statistik
              eftersom man tycker att den statistik som finns är felaktig.
            </seg>
            <seg n="d512350c">
              Det är alltså fråga om två fackliga organisationer. På s. 7 framgår
              det ganska tydligt att andelen visstidsanställda ökar och andelen
              tillsvidareanställda minskar. Är det inte ett problem? Tycker
              regeringen att det är helt okej? I så fall tycker regeringen att
              det också är rätt att man som arbetstagare ska kunna vara skyddslös
              i Sverige.
            </seg>
            <seg n="69ae9e6b">
              Det principiella är att EU-kommissionen sagt att regeringen måste
              göra någonting åt regelverket. Regeringen har utrett och utrett,
              och nu konstaterar regeringen att arbetsmarknadens parter tycker
              lite olika. Hade det då inte varit bra att sätta sig ned med arbetsmarknadens
              parter och försöka hitta en lösning?
            </seg>
            <seg n="155d8765">
              Det regeringen gör är att man ger SCB i uppdrag att ta fram ny
              statistik, men man vill inte presentera den information man fått
              i svarsbrevet från EU-kommissionen. Man vill egentligen inte göra
              någonting åt regelverket. Frågan till Elisabeth Svantesson blir:
              Är du helt nöjd? Och du ska, som sagt, få rapporten.
            </seg>
          </u>
          <note type="speaker" n="ac498299">
            Anf. 47 JOHAN ANDERSSON (S):
          </note>
          <u who="johan_andersson_126c48" xml:id="i-8e508d9f8d13a34b-3" n="e6e01db1">
            <seg n="536dd7f7">
              Herr talman! Jag hade inte tänkt ge mig in i den här debatten,
              men när jag läste svaret från arbetsmarknadsministern om huruvida
              utskottet hade fått information om det sekretessbelagda brevet
              till Europakommissionen eller ej blev jag lite förvånad.
            </seg>
            <seg n="4c088c3d">
              Utskotten får kontinuerligt information om aktuella frågor i
              olika avseenden. När det gäller den här frågan är informationen
              framför allt övergripande. Det vi vet är att regeringen har svarat
              att de inte har för avsikt att göra justeringar i lagstiftningen
              eftersom de är nöjda med det resultat som finns. Min fråga till
              arbetsmarknadsministern är: Varför denna tystnad kring frågan?
              Det finns en stor potential, många är intresserade och det är
              viktigt hur den hanteras på svensk arbetsmarknad. Det är en viktig
              fråga för parterna. Jag kan hålla med ministern om att det är
              parterna som i första hand bör avgöra sådana frågor, men när de
              inte kommer dithän måste vi gå lagstiftningsvägen.
            </seg>
            <seg n="5fa8da22">
              Jag blev lite förvånad över svaret och skulle gärna vilja ha
              kompletterande information.
            </seg>
          </u>
          <note type="speaker" n="4ad41565">
            Anf. 48 Arbetsmarknadsminister ELISABETH SVANTESSON (M):
          </note>
          <u who="elisabeth_svantesson_0136d8" xml:id="i-412310ca3d984426-1" n="523af811">
            <seg n="75034c40">
              Herr talman! Eva-Lena Jansson tar upp de synpunkter som kommit
              från kommissionen gällande det svenska regelverket. Regeringen
              har en god dialog med kommissionen i det här ärendet, men vi anser
              fortfarande inte att våra regler skulle strida mot de krav som
              ställs i visstidsdirektivet. Det är den dialogen vi för med kommissionen.
            </seg>
            <seg n="8db3c7ba">
              Det finns inga fall i Arbetsdomstolen om missbruk av visstidsanställningar
              genom stapling på det sättet som kommissionen exemplifierar i
              överträdelseärendet. Parterna verkar som sagt ha ganska olika
              uppfattningar om huruvida det föreligger ett missbruk av visstidsanställningar.
            </seg>
            <seg n="98fd0193">
              När det påstås saker i debatten är det viktigt att fakta reds
              ut. Jag vill veta hur saker och ting förhåller sig, men jag ändrar
              inte lagar på grund av en opinionsundersökning som ett visst fackförbund
              gjort och inte heller på grund av någonting som Svenskt Näringsliv
              gör. Det är viktigt att vi går på djupet med en undersökning för
              att ta reda på hur det verkligen förhåller sig. Det är det vi
              nu gör tillsammans med Statistiska centralbyrån. Det är först
              när vi känner till fakta som vi kan bestämma om och hur vi ska
              gå vidare.
            </seg>
            <seg n="4461f1bb">
              Sverige har tagit kommissionens kritik på allvar och tidigare
              också gått med på att förtydliga lagen, även om vi i grunden tycker
              att den uppfyller visstidsdirektivet. Som jag sade har vi lagt
              fram två olika förslag, men det har inte funnits tillräckligt
              brett stöd för dem.
            </seg>
            <seg n="e945909a">
              När det gäller brevet som Eva-Lena Jansson hänvisar till tror
              jag att det är viktigt att komma ihåg att det riksdagsordningen
              talar om är det som Europeiska unionens institutioner lämnar över
              till riksdagen och som regeringen sedan bedömer som betydelsefullt.
              Det är det som den paragrafen handlar om.
            </seg>
            <seg n="98bfc878">
              Vad beträffar det hemligstämplade brevet har det gjorts en sekretessprövning
              – jag har sagt det tidigare i kammaren – i samband med att handlingen
              begärdes ut. Då bedömdes det att så kallad utrikessekretess gäller
              för den handlingen, och eftersom sekretess råder kan jag inte
              berätta mer om innehållet i kommissionens svar.
            </seg>
          </u>
          <note type="speaker" n="f613aca0">
            Anf. 49 EVA-LENA JANSSON (S):
          </note>
          <u who="eva-lena_jansson_c25f33" xml:id="i-e493600afed200a9-2" n="b19df7fe">
            <seg n="d98116ea">
              Herr talman! Det är tur att det finns granskande medier i Sverige.
              Sveriges Radios nyhetsprogram Ekot har tagit del av det hemligstämplade
              brevet, och där framgår att det svenska systemet har många kryphål
              när det gäller möjligheten att stapla olika former av vikariatsanställningar
              på varandra. Jag förstår att regeringen hemligstämplar ett sådant
              brev. Det är tydligt att de regler vi har på svensk arbetsmarknad
              behöver ändras.
            </seg>
            <seg n="7e84d4e5">
              Jag har frågat flera gånger varför regeringen inte vill ge rättvisa
              villkor och ha ordning och reda på arbetsmarknaden. Det är vad
              det handlar om. Det handlar om maktbalansen på arbetsmarknaden
              när det finns visstidsanställningar. Om man kan vara visstidsanställd
              upp till fem år blir det svårt att planera hela sitt sociala liv.
              Man är utlämnad till arbetsgivaren som hela tiden ska förlänga
              ens visstidsanställning. Det innebär att man har en otrygg anställning.
              Man har svårt att göra sin röst hörd. Om man kritiserar till exempel
              arbetsmiljön är det risk för att man inte får fortsätta. Man har
              som visstidsanställd sämre löneutveckling, och möjligheten att
              ta semester när man önskar är starkt begränsad. Det finns alltså
              mängder med problem med visstidsanställning.
            </seg>
            <seg n="5f233c89">
              När vi ser att visstidsanställningarna ökar och vi dessutom vet
              att de ökar mest där många kvinnor är representerade, då är det
              inte bara en fråga om rätten på arbetsmarknaden utan också en
              jämställdhetsfråga. Och regeringen är nöjd eftersom makten ligger
              kvar hos arbetsgivaren.
            </seg>
            <seg n="2571871f">
              Jag borde vara förvånad, men jag är det inte. Däremot är jag
              besviken över att regeringen inte lyssnar på EU-kommissionen i
              den här frågan. Vi vill ha ändring av regelverket för visstidsanställningar.
            </seg>
          </u>
          <note type="speaker" n="4a844240">
            Anf. 50 JOHAN ANDERSSON (S):
          </note>
          <u who="johan_andersson_126c48" xml:id="i-8e508d9f8d13a34b-4" n="e6e01db1">
            <seg n="bbd8edf9">
              Herr talman! Jag tror inte att vi kommer mycket längre när det
              gäller frågan om sekretess.
            </seg>
            <seg n="2d49b0af">
              Jag har en följdfråga till arbetsmarknadsministern. Ministern
              hänvisade till en översyn eller en utredning där man tillsammans
              med SCB ska ta fram ett underlag. När kan vi se resultatet av
              den utredningen?
            </seg>
          </u>
          <note type="speaker" n="152dc004">
            Anf. 51 Arbetsmarknadsminister ELISABETH SVANTESSON (M):
          </note>
          <u who="elisabeth_svantesson_0136d8" xml:id="i-412310ca3d984426-2" n="523af811">
            <seg n="b8acec17">
              Herr talman! Vi har en god dialog med kommissionen i den här
              frågan. Det är viktigt också framöver. Jag vill ändå upprepa några
              saker.
            </seg>
            <seg n="c2f786d9">
              Visstidsanställningar är en viktig del av svensk arbetsmarknad,
              men arbetsgivare som har ett arbetskraftsbehov som sträcker sig
              över en längre tid ska erbjuda tillsvidareanställning. Det är
              det naturliga, och som jag sade tidigare är det så det ser ut
              i de allra flesta fall.
            </seg>
            <seg n="9b3b48db">
              På mina resor runt om i Sverige möter jag ofta unga som börjat
              med en tidsbegränsad anställning och sedan fått fast jobb. Det
              har varit en väg in för dem. Men självfallet är missbruk av visstidsanställningar
              inte acceptabelt.
            </seg>
            <seg n="191efb63">
              Jag vill inte vidta åtgärder när det gäller lagstiftningen utan
              att veta om de träffar rätt, och jag fattar inte beslut utifrån
              opinionsundersökningar eller rapporter skrivna av parterna. De
              är viktiga att ta in, men jag vill ha en bredare och mer djupgående
              bild. Därför tror jag att det är bra för alla att vi låter Statistiska
              centralbyrån göra undersökningen.
            </seg>
            <seg n="ecd62b74">
              Jag vill inte i onödan begränsa flexibiliteten på arbetsmarknaden,
              men om något ska göras ska det vara bra. Det ska inte försämra
              människors möjlighet att få jobb. Nu går vi vidare med kartläggningen,
              och utifrån den fortsätter vi framåt.
            </seg>
          </u>
          <note n="fcc9a137">
            Överläggningen var härmed avslutad.
          </note>
          <note n="381243da">
            11 § Svar på interpellationerna 2013/14:395 och 404 om problem
            med matchningen på den svenska arbetsmarknaden
          </note>
          <note type="speaker" n="3f385e24">
            Anf. 52 Arbetsmarknadsminister ELISABETH SVANTESSON (M):
          </note>
          <u who="elisabeth_svantesson_0136d8" xml:id="i-412310ca3d984426-3" n="523af811">
            <seg n="d0d3bff3">
              Herr talman! Eva-Lena Jansson har frågat mig om jag avser att
              vidta några åtgärder utifrån den statistik som visar att fas 3
              blivit en återvändsgränd för arbetslösa. Vidare har Eva-Lena Jansson
              frågat mig om jag anser att några åtgärder behöver vidtas för
              att komma till rätta med den höga arbetslösheten i Sverige.
            </seg>
            <seg n="6536745d">
              Patrik Björck har frågat mig om jag kommer att presentera några
              nya initiativ för att komma till rätta med matchningsproblemen
              på den svenska arbetsmarknaden.
            </seg>
            <seg n="72c0c72d">
              Jag svarar på interpellationerna i ett sammanhang.
            </seg>
            <seg n="5d572588">
              Alla människor behövs och måste få en chans att komma in på arbetsmarknaden.
              Jag tror att möjligheten att få ett jobb är större om man får
              vara nära arbetsmarknaden och vara aktiv på en arbetsplats som
              ger erfarenheter, nätverk och referenser.
            </seg>
            <seg n="a6340678">
              Statistik från Arbetsförmedlingen visar att det under 2013 var
              drygt 12 000 personer som lämnade sysselsättningsfasen för ett
              arbete eller utbildning. Statistiken visar också att det under
              2013 var färre som gick från fas 1 och 2 till sysselsättningsfasen
              än vad det var 2012. Att antalet deltagare i sysselsättningsfasen
              ändå ökat beror på att det är många som en gång deltagit som återvänder
              efter en tid i arbete, studier eller sjukdom. Det är med andra
              ord en betydande omsättning bland deltagarna, och många lämnar
              sysselsättningsfasen för arbete eller studier. Möjligheten att
              återgå till programmet kan också utgöra en trygghet, och det tycker
              jag är positivt.
            </seg>
            <seg n="ae9c2579">
              För att jobben ska bli fler och komma fler till del krävs en
              politik som bidrar till att det skapas fler jobb inom alla branscher
              på arbetsmarknaden. Regeringen har sedan 2006 vidtagit omfattande
              åtgärder för att minska arbetslösheten och förbättra matchningen.
              Det handlar bland annat om åtgärder som ökar sysselsättningen
              samt investeringar i kunskap och företagens konkurrenskraft. I
              budgetpropositionen för 2014 föreslogs åtgärder för drygt 20 miljarder
              kronor under 2014 för tillväxt och jobb för att motverka att arbetslösheten
              biter sig fast. Vi kan se att regeringens reformer bidragit till
              att sysselsättningen ökat med över 250 000 personer sedan 2006
              samt att arbetskraftsdeltagandet och sysselsättningsgraden är
              bland de högsta i Europa.
            </seg>
            <seg n="dd595322">
              För att rusta dem som står längst ifrån arbetsmarknaden förlängdes
              det särskilda anställningsstödets maximala längd med ett år, och
              det förstärkta särskilda anställningsstödet för personer i sysselsättningsfasen
              har permanentats. Regeringen har också tillfört medel för 1 000
              nya utvecklingsanställningar inom Samhall för personer i sysselsättningsfasen
              med nedsatt arbetsförmåga. Satsningen för 2014 innebär också att
              möjligheterna till programinsatser i sysselsättningsfasen har
              permanentats.
            </seg>
            <seg n="2072565b">
              För att skapa fler och bredare vägar in på arbetsmarknaden för
              unga införde regeringen i mitten på januari ett statligt stöd
              för anställningar på yrkesintroduktionsavtal. Regeringen föreslog
              vidare i budgetpropositionen för 2014 flera åtgärder för att förbättra
              såväl den skolförlagda yrkesutbildningen som lärlingsutbildningen.
              Dessutom har regeringen aviserat förändringar av nedsättningen
              av socialavgifter för unga.
            </seg>
            <seg n="16d99db5">
              Dagens arbetsmarknad ser helt annorlunda ut jämfört med hur det
              var för 20 år sedan, och vi står inför nya utmaningar. Fler behöver
              mer omfattande stöd från Arbetsförmedlingen än tidigare. Det kräver
              att vi har en arbetsförmedling som möter dagens arbetsmarknad,
              att insatserna vässas och att verktygslådan används på bästa sätt.
              Regeringen har därför nyligen fattat beslut om en bred översyn
              av Arbetsförmedlingen.
            </seg>
          </u>
          <note type="speaker" n="b7de71d9">
            Anf. 53 EVA-LENA JANSSON (S):
          </note>
          <u who="eva-lena_jansson_c25f33" xml:id="i-e493600afed200a9-3" n="b19df7fe">
            <seg n="251beb1e">
              Herr talman! Jag tackar arbetsmarknadsministern för svaret. Det
              hör till god ton, även om man inte alltid är nöjd med svaret.
            </seg>
            <seg n="8520264e">
              Arbetsmarknadsministern beskriver hur hon gör resor i landet.
              Jag träffar också människor utanför det här huset, och det är
              bra. Så sent som förra veckan träffade jag några som var inskrivna
              i fas 3. En av dem, Torbjörn, kallar det fasansfullt. Han beskriver
              hur man får utföra meningslösa uppgifter i sin fas 3-verksamhet.
              Det är väldigt mycket förvaring, beskrev han det som. Nu är vi
              i förvaring, var den bild som det gavs uttryck för.
            </seg>
            <seg n="431d66da">
              Trots att det funnits en massiv kritik mot fas 3, som numera
              kallas sysselsättningsfasen – eftersom alla tyckte att fas 3 var
              en förfärlig sysselsättningsåtgärd valde regeringen att byta namn
              på den – har inte regeringen ändrat innehållet, trots riksdagens
              tillkännagivande. Enligt Arbetsförmedlingens månadsstatistik var
              det drygt 400 000 arbetslösa när jag skrev interpellationen. Jag
              tror att det är 398 000 i dag. 35 000 är inskrivna i fas 3, vilket
              är en ökning med 4 procent jämfört med föregående år. Drygt 4
              000 personer som är inskrivna i fas 3 saknar ersättning. I Örebro
              län är det drygt 1 200 personer som är inskrivna i fas 3.
            </seg>
            <seg n="5446f562">
              Många ställer sig frågan vad regeringen har för syfte med fas
              3. Jag har träffat flera som har varit inskrivna i fas 3 och som
              tidigare haft lönebidragsanställning. Några har offentlig skyddad
              anställning och har nu hamnat i en verksamhet där ersättningen
              är extremt låg, och de kommer inte vidare. Dessutom får de inte
              möjlighet att gå någon utbildning, vilket försvårar deras möjligheter
              att komma i arbete. Det har blivit en återvändsgränd. Men regeringen
              säger att det här är bra. Det är lite häpnadsväckande.
            </seg>
            <seg n="f11ed69c">
              När jag frågar om regeringen tänker åstadkomma någonting nytt
              på arbetsmarknaden för att lösa arbetslösheten blir svaret: Vi
              har tillsatt en utredning om hur Arbetsförmedlingen ska fungera.
              Efter åtta år tillsätter regeringen en utredning om hur Arbetsförmedlingen
              ska fungera. Man kan säga att det är kreativt, även om det inte
              löser problemen för dem som varit arbetslösa väldigt länge.
            </seg>
            <seg n="ae95d14c">
              Många i Sverige som har varit arbetslösa har varit det väldigt
              länge. Långtidsarbetslösheten ökar under den här regeringen. Effekten
              blir att man har svårare att komma tillbaka. Arbetsgivarna tittar
              på en. Om man inte har haft ett jobb på länge och är inskriven
              i till exempel fas 3 är det väldigt svårt att komma ut i arbete,
              trots att man gör jättebra arbetsinsatser om man får utföra dem
              och trots att man har kompetens. Har man varit arbetslös länge
              räknas man inte.
            </seg>
            <seg n="733dd3f0">
              Jag tycker ändå att det är viktigt att regeringen beskriver poängen
              och syftet med fas 3. Man måste ha tänkt någonting. Var syftet
              att göra människor fattiga, så att de skulle begripa att de inte
              skulle vara arbetslösa? Det har uppenbarligen inte lett till att
              de fått jobb, utan gruppen som är i fas 3 ökar.
            </seg>
            <seg n="c496782c">
              Det som händer om man inte kommer vidare från fas 3 för att man
              inte får gå någon utbildning är att man efter två år får söka
              sig en ny fas 3-anordnare. Jag vet att arbetsmarknadsministern
              har besökt en hel del fas 3-anordnare. Många av dem tjänar jättebra
              med pengar. De som tjänar pengar på det här systemet är inte de
              arbetslösa, utan de som bedriver denna företagsverksamhet. Det
              är privata företag som får 5 500 kronor för varje enskild person
              som är arbetslös. Det är klart att de inte har något intresse
              av att få ut de här människorna i arbete, snarare tvärtom.
            </seg>
          </u>
          <note type="speaker" n="080cbb52">
            Anf. 54 PATRIK BJÖRCK (S):
          </note>
          <u who="patrik_bjorck_a4bbfc" xml:id="i-cef04d0f91b79f0e-0" n="5af02f2e" next="i-0db4346fece9e423-0">
            <seg n="90425dbe">
              Herr talman! Jag tackar ministern för svaret på interpellationen.
              Det är dock synd, tycker jag, att ministern i en tidigare interpellationsdebatt
              sade att hon tar lätt på utredningar från facket och Svenskt Näringsliv,
              eftersom min interpellation bland annat bygger på en utredning
              från Svenskt Näringsliv. Det gäller den så kallade rekryteringsenkäten,
              som kom ut i dagarna och är en svidande vidräkning med regeringens
              misslyckade arbetsmarknads- och utbildningspolitik.
            </seg>
            <seg n="f5809841">
              Drygt hälften av företagen uppger att de haft svårt att rekrytera
              medarbetare. Fortfarande misslyckas nästan vart femte rekryteringsförsök.
              Att företagen har svårt att rekrytera får konsekvenser för deras
              möjligheter att växa och möta marknadens efterfrågan. Företag
              tvingas tacka nej till order, dra ned på produktion eller skjuta
              på planerad expansion på grund av rekryteringssvårigheterna. En
              trend är att antalet kvarstående platser ökar, det vill säga platser
              som fortfarande är lediga vid månadens slut. Denna ökning hade
              man kunnat se under höstmånaderna 2013, och den fortsätter under
              inledningen av 2014.
            </seg>
            <seg n="53f7afa3">
              Det här visar att företagen får svårare att hitta medarbetare
              med rätt kompetens, trots att arbetslösheten är skyhög. Många
              arbetsgivare uppger att de har svårt att rekrytera medarbetare
              med den kompetens de söker. Det kan verka konstigt, när 400 000
              människor är arbetslösa i Sverige, men det här avgörs inte i huvudsak
              av hur många arbetslösa det finns, utan av om man har en arbetsmarknads-
              och utbildningspolitik som fungerar och kan tillgodose arbetsgivarens
              behov med hjälp av den arbetslöses kompetens. Det är då det kan
              bli en rekrytering.
            </seg>
            <seg n="d535ae7e">
              Hur väl den här matchningen fungerar påverkas av ett antal olika
              faktorer. Den arbetssökande behöver kompetens i form av utbildning.
              Men matchningen kan också påverkas av hur väl de så kallade mäklarfunktionerna
              fungerar. Det handlar på svensk arbetsmarknad i första hand om
              Arbetsförmedlingen, som har regeringens uppdrag att verka för
              en god matchning. Allmänhetens förtroende för Arbetsförmedlingen
              har fallit, och som rekryteringsenkäten visar minskar andelen
              arbetsgivare som använder förmedlingen som rekryteringsväg. Arbetsförmedlingens
              jobbmäklande funktion blir alltmer undanskymd.
            </seg>
            <seg n="00a096e4">
              Hur utbildningsväsendet är anpassat till företagens behov av
              arbetskraft påverkar också matchningen. Detta avser dimensioneringen
              av antalet utbildningsplatser inom olika utbildningsområden men
              även individernas val av utbildning och utbildningens relevans.
              Väljer människor gymnasie- eller högskoleutbildningar utan att
              beakta vilka utbildningar som leder till jobb försvåras matchningen.
              Under ganska lång tid har vissa branscher uppgett svårigheter
              att rekrytera medarbetare. Vissa yrken har varit så kallade bristyrken
              under många år. Detta riskerar att förvärras av att intresset
              för yrkesutbildningar på gymnasienivå minskar.
            </seg>
            <seg n="741952a3">
              Matchningen på svensk arbetsmarknad försämras. Det här är en
              svidande vidräkning från Svenskt Näringsliv med ett misslyckande
              från den moderatledda regeringen. Det är synd, herr talman, att
              arbetsmarknadsministern visar ett sådant ointresse för vad parterna
              har för uppfattningar och vad parterna kommer med för utredningar
              och rapporter.
            </seg>
            <seg n="343d0ff7">
              Herr talman! I svaret kan jag inte hitta ett ord om de problem
              som tas upp i rekryteringsenkäten. Det får man väl tolka som ett
              nej. Arbetsmarknadsministern kommer inte att presentera några
              nya initiativ för att komma till rätta med matchningsproblemen
              på den svenska arbetsmarknaden.
            </seg>
            <seg n="24cd0e4e">
              Det är viktigt att komma ihåg att den förra rekryteringsenkäten
              från Svenskt Näringsliv kom år 2012. Då hade regeringen haft sex
              år på sig. Två år senare, 2014, när man kommer med en ny enkät,
              har regeringen haft åtta år på sig. Man konstaterar i Svenskt
              Näringslivs rekryteringsenkät att det inte har hänt någonting.
            </seg>
            <seg n="b357968d">
              Det är samma problem som man beskrev för två år sedan när regeringen
              hade regerat i sex år som står kvar nu när regeringen snart har
              regerat i åtta år. Det är samma problem att kunna rekrytera och
              samma problem för företagen att hitta människor att anställa,
              och regeringen gör ingenting.
            </seg>
          </u>
          <note n="ef46f23d">
            Anf. 55 GUNNAR ANDRÉN (FP):
          </note>
          <u who="patrik_bjorck_a4bbfc" xml:id="i-0db4346fece9e423-0" n="5af02f2e" prev="i-cef04d0f91b79f0e-0">
            <seg n="0a2f2f54">
              Herr talman! För en del börjar tideräkningen 2006. Vi är några
              stycken som har varit med ännu längre. Det är högst relevanta
              frågor. Det ska jag gärna säga. Jag vet av svaret att regeringen
              arbetar väldigt intensivt med det.
            </seg>
            <seg n="fd7d0289">
              Herr talman! Ibland måste man återvända till Arbetsförmedlingen
              i Bredäng. Jag var där på den tiden den ärade arbetsmarknadsministern
              hette Hans Karlsson. Det var några från skattutskottet från olika
              partier som var där.
            </seg>
            <seg n="a0e424e9">
              Det vi fick se var att fas 3 inte fanns. Det fanns absolut inte.
              Däremot noterade jag att det fanns ett hundratal huvudsakligen
              kvinnor som satt och kvalificerade sig för en ny arbetslöshetsunderstödsperiod
              med vissa villkor. De skulle vara där ett antal timmar om dagen
              några dagar i veckan och söka jobb, som det hette.
            </seg>
            <seg n="a6c5aea3">
              Tyvärr förtidspensionerades också den dagen av arbetsmarknadsskäl
              icke mindre än tre personer på just den arbetsförmedlingen. Det
              som nu heter fas 3 och kritiseras hårt fanns inte förr i tiden.
              Då hade man något annat. Man osynliggjorde problemet. En av de
              stora sakerna som jag tror att Socialdemokraterna i grund och
              botten tycker är bra är att vi har synliggjort problemet med dem
              som har svårt att få jobb.
            </seg>
            <seg n="bdfe55f4">
              Herr talman! Jag kan inte så mycket men något om arbetsmarknaden
              i Hallstavik. Det är en ort som ligger i länet. När jag kom in
              i riksdagen 2002 fanns det drygt tusen anställda. Jag tror att
              det var 1 200 i huvudsak vid Hallstaviks pappersbruk från 1913.
            </seg>
            <seg n="6c976327">
              Jag noterar att sysselsättningen har gått nedåt något fruktansvärt
              i Hallstavik. Förra året lades pappersmaskin nummer två ned, och
              man har investerat väldigt mycket pengar. För varje investering
              på 10 miljoner man gör minskar antalet anställda. Man är nu nere
              i ungefär 429, hörde jag häromdagen. Det är alltså ungefär 800
              personer som har försvunnit på de åren.
            </seg>
            <seg n="0c3eda0b">
              Vad ska de göra, dessa utomordentliga yrkesmän och yrkeskvinnor
              som finns på en sådan liten ort? De vänder sig till Arbetsförmedlingen
              i första hand. Men det finns också andra alternativ. De kan för
              det första skaffa sig utbildning och också titta på andra företag
              i regionen.
            </seg>
            <seg n="43cc19d9">
              Det finns ett litet företag som heter Björks Rostfria, som jag
              också känner väl till. Det har fått en stor order till Göteborg.
              Det sysslar med vattenrening. Det har kunnat anställa väldigt
              många människor som tidigare har varit på pappersbruket. Pappersbruksjobben
              kommer aldrig tillbaka. Det kan man vara ganska säker på.
            </seg>
            <seg n="cc3360f8">
              Det måste finnas företag som kan anställa. De problem som finns
              med matchningen är högst relevanta. Så är det absolut. Det måste
              man jobba väldigt mycket med. Men man måste också hela tiden jobba
              med den andra sidan. Det gäller att se till att det finns företag
              som anställer och utbildningsplatser så att människor kan få rätt
              jobb och också kan ta de jobb som finns.
            </seg>
          </u>
          <note type="speaker" n="506a2678">
            Anf. 56 Arbetsmarknadsminister ELISABETH SVANTESSON (M):
          </note>
          <u who="elisabeth_svantesson_0136d8" xml:id="i-412310ca3d984426-4" n="523af811">
            <seg n="8289dbcc">
              Herr talman! Tack, Eva-Lena Jansson och Patrik Björck, för interpellationerna!
              Ni har hört mig säga det förr, men jag tänker upprepa det. Över
              en kvarts miljon fler har i dag ett jobb att gå till jämfört med
              2006. Jag vet att Patrik Björck och Eva-Lena Jansson tror att
              det är en slump. Men det är det inte. Det är resultatet av en
              väldigt tydlig och reforminriktad jobbpolitik.
            </seg>
            <seg n="94e47e56">
              Vi kan jämföra med andra länder i Europa. Vi kan åka till Spanien.
              Befolkningen har ökat rätt så kraftigt i Spanien. De har tappat
              tre miljoner jobb. Vi kan titta på hur det såg ut i Sverige under
              90-talskrisen. Det var väldigt många som förlorade jobbet. Det
              var över 500 000. Men jag är inte nöjd med detta. Jobben måste
              fortsätta att bli fler och också komma dem till del som i dag
              har väldigt svårt att ta sig tillbaka efter krisen eller som aldrig
              kom in.
            </seg>
            <seg n="eee6a95a">
              Låt oss också komma ihåg att många av dem som i dag kämpar med
              att komma in på arbetsmarknaden och har en arbetsförmåga var personer
              som Patrik Björck, Eva-Lena Jansson och Socialdemokraterna tidigare
              inte såg. Man förtidspensionerade bort människor eftersom det
              var enklare. Då fanns de inte i statistiken och inte ens i arbetskraften.
              Det tänker jag aldrig låta ske.
            </seg>
            <seg n="ddfef92d">
              Vi ser en arbetsmarknad som förändras. Vi ser unga utan gymnasieutbildning
              och utrikes födda personer som har svårt att ta sig in under krisen.
              Det handlar också om personer med funktionsnedsättning och nedsatt
              arbetsförmåga och äldre som har förlorat sina jobb till följd
              av en strukturomvandling. Samtidigt har väldigt många enkla jobb
              försvunnit, och många arbetsgivare ställer i dag allt högre krav.
            </seg>
            <seg n="14f3d1b0">
              Detta är våra allra största utmaningar. Min väg framåt är att
              vi måste fortsätta att sänka trösklarna så att jobben fortsätter
              att bli fler. Det är ingen slump att de har blivit fler. Men de
              måste också komma allt fler till del.
            </seg>
            <seg n="7aae42d3">
              Jag vill att ännu fler personer som i dag är i sysselsättningsfasen
              ska ha ett jobb att gå till. Jag träffade senast i går personer
              i sysselsättningsfasen. Jag har också träffat personer som just
              har gått vidare till jobb där arbetsgivarna har öppnat dörren
              för de personerna. Enligt Arbetsförmedlingen skedde förra året
              12 000 övergångar till jobb eller utbildning. Jag vill se ännu
              mer av detta.
            </seg>
            <seg n="ba0cb8f7">
              Den intressanta frågan när det gäller sysselsättningsfasen är
              att oppositionen säger nej. Men det finns inget gemensamt alternativ
              till vad ni vill göra i stället. Vad är ert gemensamma förslag
              när ni tillsammans med Sverigedemokraterna säger nej? Vad vill
              ni göra i stället? Det måste finnas en majoritet för någonting
              annat.
            </seg>
            <seg n="2f5cb6ca">
              Min och regeringens väg framåt är att arbeta för att allt fler
              ska ha ett jobb att gå till och att jobben fortsätter att växa
              till. Alla de insatser som vi har infört med olika former av anställningsstöd
              ska användas av fler arbetsgivare. Här kan kommuner, landsting
              och privata arbetsgivare i dag göra ännu mer.
            </seg>
            <seg n="e0cd342f">
              När det gäller matchningsfrågan är det en otroligt relevant och
              viktig fråga för svensk arbetsmarknad. Matchningsfrågan har många
              dimensioner. Jag och Patrik Björck har talat om den tidigare.
              Det handlar om utbildningssystem. Det är en väldigt viktig kugge
              i matchningssystemet att utbildningen hela tiden förbättras.
            </seg>
            <seg n="d5d21b5a">
              Regeringen lade i veckan fram en vårproposition på riksdagens
              bord som handlar om att stärka arbetskraften med mer kunskap.
              Det är A och O för matchning. Vi har ökat antalet platser på väldigt
              många yrkesutbildningar som arbetsmarknaden efterfrågar. Det gäller
              exempelvis sjuksköterskor och ingenjörer. Vi förändrar också nu
              CSN-systemet så att människor kan plugga högre upp i åldrarna.
            </seg>
            <seg n="5ec4e5eb">
              Vi måste fortsätta på den vägen. Matchningen är en otroligt central
              fråga för arbetsmarkanden. Den har varit det under väldigt lång
              tid och måste fortsätta att vara så.
            </seg>
          </u>
          <note type="speaker" n="ed499b7c">
            Anf. 57 EVA-LENA JANSSON (S):
          </note>
          <u who="eva-lena_jansson_c25f33" xml:id="i-e493600afed200a9-4" n="b19df7fe">
            <seg n="cc090edc">
              Herr talman! Arbetsmarknadsministern hade flera minuter på sig
              men kunde ändå inte redogöra för vad syftet var med fas 3 mer
              än att förvara människor där. Jag har träffat väldigt många som
              är i fas 3 i Örebro län.
            </seg>
            <seg n="81bccbbf">
              I måndags var jag i Örebro och träffade ett gäng män. För inte
              så länge sedan var jag i Karlskoga och besökte en verksamhet där
              personer jobbade sida vid sida. Några hade fas 3-anställning,
              några hade en OS-anställning och några hade en lönebidragsanställning.
              Det som skilde dem åt var villkoren. Fas 3 innebär att de inte
              har möjlighet att studera och dessutom inte har samma ersättning
              som de andra har.
            </seg>
            <seg n="5abac320">
              Lönebidrag och offentligt skyddad anställning ger åtminstone
              den tryggheten att man har en lön.
            </seg>
            <seg n="5483ae96">
              Man kan fundera på vad syftet är med fas 3. Jag fortsätter nämligen
              att kalla det för fas 3 i stället för att säga sysselsättningsfasen.
              På en del ställen är det naturligtvis en sysselsättning. Men vi
              får också höra att man på andra ställen sitter och läser tidningar,
              tittar på tv, ägnar sig åt det man kanske skulle ha gjort hemma
              på kvällen, läser börssidor, släktforskar, tittar på film – vad
              vet jag? Hur det skulle kunna leda dessa människor till arbete
              begriper inte jag.
            </seg>
            <seg n="2803f4e9">
              Jag förstår inte hur arbetsmarknadsministern kan tycka att det
              är bra att regeringen ser till att privata företagare får 5 500
              kronor i månaden per person. Om man har 10 stycken får man alltså
              50 000, och om man har 20 stycken får man 100 000 kronor i månaden
              för att ta hand om de här människorna utan att ge dem något som
              helst stöd.
            </seg>
            <seg n="867293eb">
              Vi har ett alternativ. Jag trodde att arbetsmarknadsministern
              hade läst Socialdemokraternas förslag. Vi har föreslagit att människor
              som är i fas 3 i stället ska kunna få extratjänster inom välfärden.
              Vi vet att det finns många brister, och vi vet att det finns mycket
              som man skulle kunna göra i stället för att vara i fas 3. Det
              handlar om den förnedring som en hel del känner. En del säger:
              Jag har en bra verksamhet, men min ekonomi är helt sabbad.
            </seg>
            <seg n="64ef5b2b">
              Jag tycker att det är viktigt att den som är ansvarig för politiken
              förklarar vad syftet är med att 35 000 människor ska vara i en
              förvaring utan rimlig ersättning. Ni införde fas 3 och tog bort
              det som vi kallade för plusjobb. Där hade människor lön, semester
              och en anställning. I stället satte ni in detta.
            </seg>
            <seg n="d58e08a6">
              Vi vill som sagt ha extratjänster i välfärden. Vi vill också
              säkerställa att människor ska få utbildning så att de ska kunna
              ta de jobb som Patrik Björck beskrev att svenskt näringsliv har.
              Man har jobb som man inte kan tillsätt därför att det saknas kompetens.
              Samtidigt är 35 000 människor inlåsta i fas 3. Är det verkligen
              en rimlig politik? Jag tycker inte det, och jag är förvånad över
              att regeringen vidhåller detta.
            </seg>
            <seg n="5b42a881">
              Herr talman! Det kanske vore rimligt att arbetsmarknadsministern
              svarade på frågan: Vad är syftet med fas 3?
            </seg>
          </u>
          <note type="speaker" n="466eba7f">
            Anf. 58 PATRIK BJÖRCK (S):
          </note>
          <u who="patrik_bjorck_a4bbfc" xml:id="i-00e79a0a849687e0-3" n="5af02f2e">
            <seg n="b4fb84ce">
              Herr talman! Fler jobbar i Sverige, säger arbetsmarknadsministern.
              Det är väl gott och väl. Sedan har befolkningen ökat med ännu
              fler. Det innebär bland annat att arbetslösheten har ökat under
              den moderatledda regeringens tid med mer än 30 procent. Det är
              arbetsmarknadsministern nöjd och känner sig tillfreds med. Ungdomsarbetslösheten
              är så hög i Sverige att vi får bidrag från EU för att vi inte
              hanterar den på rätt sätt. Långtidsarbetslösheten är mångdubblad.
            </seg>
            <seg n="de81b4f5">
              Min fråga handlade egentligen om vilka svar arbetsmarknadsministern
              har att ge de företag som inte kan utföra sin produktion och som
              tackar nej till order. Det handlar om de kanske 100 000 arbeten
              som finns i befintliga företag nu, här och i dag och som på grund
              av regeringens misslyckande inte blir tillsatta. Det är det frågan
              handlar om. Hur ska regeringen hantera detta? Det fanns inte ett
              ord om det i svaret.
            </seg>
            <seg n="f2ce08a7">
              Herr talman! Det är lite anmärkningsvärt att när man ställer
              denna mycket viktiga och relevanta frågan till arbetsmarknadsministern
              i en interpellation som bygger på Svenskt Näringslivs utredning
              blir den hopslagen med en annan viktig interpellation som handlar
              om fas 3. Om fas 3 på något sätt skulle vara svaret på frågan
              om hur man hanterar svenskt näringslivs rekryteringsbehov blir
              jag riktigt mörkrädd, herr talman. Fas 3 är regeringens mest misslyckade
              arbetsmarknadspolitiska åtgärd. Arbetsmarknadsministern kan inte
              ens, trots upprepade frågor, svara på vad den egentligen syftar
              till. När vi ställer frågor om hur man ska hantera reella problem
              som finns på svensk arbetsmarknad blir svaret alltså fas 3.
            </seg>
            <seg n="d2ac6f16">
              Som sagt: År 2012, när rekryteringsenkäten kom förra gången,
              konstaterade man att matchningen inte fungerade på svensk arbetsmarknad.
              Nu har det gått ytterligare två år, och alla problem kvarstår.
              Om man mäter funktionen på en arbetsmarknad är ett sätt att mäta
              vakansgrad och arbetslöshet. Det är ett väl etablerat mått på
              hur man ser om arbetsmarknaden fungerar eller inte. Det kallas
              för en Beveridgekurva – för den som är intresserad av de tekniska
              begreppen. Den mäter hur många lediga jobb som finns och hur hög
              arbetslösheten är.
            </seg>
            <seg n="73a2f73d">
              Vad regeringen har lyckats med i sin politik är att vakansgraden,
              alltså antalet lediga arbeten, ökar samtidigt som arbetslösheten
              ökar. Detta är självklart ett problem som arbetsmarknadsministern
              är ansvarig för. Det är självklart ett problem som de arbetslösa
              kan kräva ett svar på. Det är självklart ett problem som företagen
              kan kräva att regeringen och arbetsmarknadsministern tar på allvar
              och inte bara viftar bort som någon rapport från parterna som
              inte alls ska ligga till grund för något agerande från regeringens
              sida.
            </seg>
            <seg n="d75ff812">
              Därför vädjar jag till arbetsmarknadsministern att svara på frågan:
              Vilka nya initiativ tänker regeringen komma med för att lösa de
              problem som år efter år uppmärksammas av Svenskt Näringsliv och
              företagen? Man ropar faktiskt på hjälp. Och som det ser ut nu
              är det en ropandes röst i öknen, och inga svar finns tillgängliga.
            </seg>
          </u>
          <note type="speaker" n="e9a66a3e">
            Anf. 59 Arbetsmarknadsminister ELISABETH SVANTESSON (M):
          </note>
          <u who="elisabeth_svantesson_0136d8" xml:id="i-412310ca3d984426-5" n="523af811">
            <seg n="152fc8db">
              Herr talman! Jag tackar för den här debatten. Vad är syftet med
              sysselsättningsfasen? Vad är syftet med att vi inte förtidspensionerar
              bort personer eller låter dem vara i långa sjukskrivningar? Det
              är att vi ser människor. Det ska möjliggöra för personer att få
              en meningsfull sysselsättning, få referenser, få erfarenheter
              och bygga nätverk samtidigt som de fortsätter att söka jobb. Det
              är syftet.
            </seg>
            <seg n="af94e79d">
              Det är upp till Arbetsförmedlingen att se till att de platser
              som personer finns i – vare sig det är i ideella organisationer,
              i företag eller andra platser – uppfyller just detta syfte. Vi
              har gjort förbättringar. Vi har tillfört mer resurser i sysselsättningsfasen
              både för fler förmedlare och för ökad kvalitet i insatserna. Vi
              har infört möjlighet till exempelvis utbildning, och vi har förstärkt
              anställningsstöden.
            </seg>
            <seg n="3ed0ebd9">
              Det finns inget gemensamt alternativ från oppositionen. Socialdemokraterna
              har ett förslag. De andra vet jag inte riktigt vad de vill. Man
              måste vara korrekt när det gäller detta. Låt mig påminna om något
              när det gäller det som Socialdemokraterna – ett av åtta partier
              här i riksdagen – föreslår om extratjänster. Vi har i dag de särskilda
              anställningsstöden, som inte har funnits tidigare och som vi har
              tagit fram. Det handlar om att arbetsgivare kan anställa personer
              och betala 15 procent av lönekostnaden. Det är upp till varje
              socialdemokratiskt styrd kommun i dag att göra detta. Det är upp
              till alla kommuner. Jag önskar att många fler offentliga arbetsgivare
              skulle ta denna möjlighet. En del gör det, men många fler kan
              göra det.
            </seg>
            <seg n="5e091546">
              Jag viftar absolut inte bort matchningsutmaningen. Vad jag hävdade
              i den förra debatten handlar om att jag ändå inte lagar utifrån
              en opinionsundersökning. Det är en otroligt viktig och central
              fråga som Patrik Björck lyfter fram när det handlar om matchning.
              Matchning är en komplexitet, och jag tycker att ni delvis talar
              med kluven tunga. Det är självfallet inte så att de personer som
              i dag är i sysselsättningsfasen direkt kan lösa matchningsproblematiken,
              men det är just detta jag ofta får höra här i kammaren. Jag vill
              lyfta fram detta som en tydlig utmaning. Människor som har varit
              borta från arbetsmarknaden i genomsnitt i sju år har svårt att
              ta sig tillbaka. Det är en stor utmaning att de ska få det stöd
              de behöver för att komma in och att fler arbetsgivare ska öppna
              dörren.
            </seg>
            <seg n="39173c4e">
              Den allmänna matchningsproblematiken handlar om just det som
              jag lyfte fram; utbildning är centralt. Vi möjliggör nu för människor
              att omskola sig senare i livet. Vi satsar stort på yrkesutbildningar.
              Vi satsar mycket på lärlingsutbildningar. Jag vet att man i Töreboda
              kommun – denna metropol – har många lärlingsutbildningar för vuxna.
              Jag tycker att det är alldeles lysande. Det är så vi måste lösa
              matchningsutmaningen. Det gör man tillsammans. Man gör det från
              den nationella politiken med tydliga strukturer för utbildning,
              men också på den lokala nivån.
            </seg>
            <seg n="a5e17ea2">
              Kommunerna har en enormt viktig uppgift att verkligen se till
              att den kommunala vuxenutbildningen är bra och kommer de personer
              till del som behöver den. Vi vet att det varierar kraftigt runt
              om i landet.
            </seg>
            <seg n="4c0ba459">
              Matchning handlar om väldigt många olika delar. Det handlar också
              om Arbetsförmedlingen. Det är en del i detta att se till att Arbetsförmedlingen
              jobbar ännu mer med att fokusera på arbetsgivarkontakter.
            </seg>
            <seg n="304da4a9">
              Under mina resor – senast i den här veckan – träffade jag arbetsgivare
              som på den ort som jag besökte hyllade Arbetsförmedlingens sätt
              att jobba och att matcha människor. Som arbetsgivare kände han
              att han hade stor nytta av detta. Vi bör se till att det här fungerar
              mycket bättre överallt.
            </seg>
            <seg n="363d6829">
              Matchningen är en central fråga. Det handlar om utbildningssystem.
              Vi har satsat enormt mycket på utbildning. I hela vårpropositionen
              har vi fokus på utbildning. Det handlar om att få arbetsmiljön
              att fungera bättre. Det handlar också om att näringslivet tar
              ett stort engagemang för att visa ungdomar var jobben finns nu
              och i framtiden.
            </seg>
            <seg n="e2b5a5f0">
              Jag möter många företagsledare som vill ta det ökade ansvaret.
              Om vi ska få matchningen att fungera är det viktigt att ungdomar
              söker sig till de utbildningar som det finns behov av.
            </seg>
          </u>
          <note type="speaker" n="d82fbd06">
            Anf. 60 EVA-LENA JANSSON (S):
          </note>
          <u who="eva-lena_jansson_c25f33" xml:id="i-e493600afed200a9-5" n="b19df7fe">
            <seg n="de23ce29">
              Herr talman! Å ena sidan säger arbetsmarknadsministern att det
              är en hög omsättning i fas 3. Å andra sidan säger hon att det
              är människor som har varit arbetslösa väldigt länge. Det är ju
              svårt att få ihop argumentationen för vad syftet med fas 3 är,
              mer än att det har blivit som en förvaring.
            </seg>
            <seg n="e211581b">
              Jag har mött deltagare, och jag har också mött handledare, till
              exempel Alf, som sysselsätter människor som tidigare hade plusjobb
              och gröna jobb, Lotta, som försöker att peppa sina deltagare på
              ett tvätteri för att säkerställa att de har en meningsfull tillvaro,
              trots att en del av dem har extremt låg ersättning.
            </seg>
            <seg n="7b9f05bd">
              Det som jag har mött hos dessa människor, oavsett var de befinner
              sig, på vilken verksamhet de än är och hur lite eller mycket de
              än får göra, är att de vill ha ett jobb att gå till. De vill ha
              en lön. Jag uppfattar att väldigt många av dem har arbetsförmåga.
              De vill göra rätt för sig, men de får inte den möjligheten. En
              del saknar utbildning och en del har varit arbetslösa länge, men
              deras vilja till arbete kan inte någon tvivla på. De gör allt
              för att få ett jobb.
            </seg>
            <seg n="266855c8">
              Nu har många av dessa människor blivit hänvisade till fattigdom
              och en meningslös sysselsättning. Det tycker jag att regeringen
              måste ta på allvar, och då är det inte så enkelt som att man bara
              byter namn från fas 3 till sysselsättningsfasen.
            </seg>
            <seg n="2fb78f80">
              Det räcker inte med att Fredrik Reinfeldt får moderater att hoppa
              och jubla på en partistämma och börjar prata om arbetskraft i
              stället för arbetslösa. Den här regeringen väljer att prata om
              hur många som har blivit sysselsatta sedan 2006. Det var det året
              som den socialdemokratiska regeringen styrde. Börja räkna från
              2007 och se hur många som har blivit sysselsatta. Men titta också
              på de nästan 400 000 som är arbetslösa och de 35 000 som finns
              i fas 3. Se de människorna och gör någonting!
            </seg>
          </u>
          <note type="speaker" n="25088e68">
            Anf. 61 PATRIK BJÖRCK (S):
          </note>
          <u who="patrik_bjorck_a4bbfc" xml:id="i-00e79a0a849687e0-4" n="5af02f2e">
            <seg n="91420f9b">
              Herr talman! Resultatet av åtta år med den moderatledda regeringen
              är att antalet lediga platser ökar samtidigt som arbetslösheten
              ökar. Det är alltså det värsta misslyckande som man kan uppnå
              i en arbetsmarknadspolitisk utvärdering, att antalet lediga platser
              ökar samtidigt som arbetslösheten ökar.
            </seg>
            <seg n="ae845fc6">
              Detta pekar Svenskt Näringsliv på i sin utredning. Man pekar
              på ett antal områden där det är väldigt konkret att regeringen
              har misslyckats: Arbetsförmedlingen, 400 000 arbetslösa, 100 000
              jobb som finns, 17 miljarder som är budgeterade för att lösa problemet,
              men de pengarna lämnade Arbetsförmedlingen tillbaka mellan 2007
              och 2012, därför att regeringens regelverk omöjliggör för arbetsförmedlarna
              att använda dessa pengar.
            </seg>
            <seg n="b842e64c">
              Ungdomarna flyr från yrkesutbildning på gymnasiet efter regeringens
              oansvariga utbildningspolitik. Ungdomar väljer inte dessa utbildningar.
              Svenskt Näringsliv pekar också på att bristyrkesutbildningar handlar
              om samma yrken år efter år, och regeringen gör ingenting. Man
              rättar inte till de uppenbara problemen.
            </seg>
            <seg n="72e28847">
              Man ser troligen inte problemen. Trots att arbetslösheten har
              ökat med över 30 procent sedan regeringen tog över är man nöjd
              och säger att antalet sysselsatta har ökat. Då är man bara nöjd,
              trots att Svenskt Näringsliv faktiskt begär konkret hjälp för
              att få en arbetsförmedling som fungerar, få ungdomar att återigen
              välja de yrkesutbildningar som regeringen har skrämt bort dem
              ifrån och uppfylla de konkreta krav som finns när det gäller bristyrken.
            </seg>
            <seg n="c76026b7">
              Det är frågor som skulle kunna få ett svar, men de har inte fått
              det här i dag, och det krävs att vi byter regering.
            </seg>
          </u>
          <note type="speaker" n="eba9545a">
            Anf. 62 Arbetsmarknadsminister ELISABETH SVANTESSON (M):
          </note>
          <u who="elisabeth_svantesson_0136d8" xml:id="i-3411e2be7a8d89c3-1" n="523af811" next="i-22af0245ecd40c00-1"/>
          <note n="77bc53b2">
            Herr talman! Tack, Eva-Lena Jansson och Patrik Björck, för debatten.
          </note>
          <u who="elisabeth_svantesson_0136d8" xml:id="i-22af0245ecd40c00-1" n="523af811" prev="i-3411e2be7a8d89c3-1">
            <seg n="9c850577">
              Det är viktigt att fortsätta att jobba med matchning. En angelägen
              åtgärd som den här regeringen har vidtagit är ju arbetskraftsinvandring.
              Man kan ju undra en sådan här dag varför Socialdemokraterna är
              så njugga till den arbetskraftsinvandring som har underlättat
              för så många företag runt om i Sverige att hitta kompetens.
            </seg>
            <seg n="ce7f1a17">
              Mitt mål är att fler ska ha ett jobb att gå till. Jag träffade
              Kristina i Borås när jag var där och gick runt och talade med
              olika medarbetare på en arbetsplats. Hon hade varit i sysselsättningsfasen
              och kommit in på en praktik, och nu hade hon anställning. Att
              se den glädjen och ta del av hennes berättelse om att ha en egen
              försörjning, att ha en arbetsplats och att ha ett jobb att gå
              till, det är målet, att fler ska ha ett jobb att gå till.
            </seg>
            <seg n="1443c161">
              Alliansen kommer att fortsätta att möta Sverige och väljarna
              med ett jobbprogram. Det handlar först och främst om förutsättningar
              för hur jobben kan bli fler. Det finns ingenting viktigare som
              vi kan göra än att möta de personer som i dag står långt borta
              från arbetsmarknaden och att se till att jobben fortsätter att
              bli fler i Sverige.
            </seg>
            <seg n="0274651f">
              Det handlar om drivkrafter att delta i arbetskraften, det handlar
              om utbildning för att stärka vägen till jobb, det handlar om att
              utveckla våra möjligheter till handel och export. Men det handlar
              också om det breda arbete som pågår med att förbättra Arbetsförmedlingen,
              vässa och utveckla verktyg samt att förbättra de stöd som finns
              för dem som har svårast att ta sig in på arbetsmarknaden.
            </seg>
            <seg n="2b532e8b">
              Mot detta står Socialdemokraterna med samma gamla politik som
              man förlorade på 2006, då många gömdes och glömdes i utanförskap.
            </seg>
          </u>
          <note n="fcc9a137">
            Överläggningen var härmed avslutad.
          </note>
          <note n="6cda020b">
            12 § Bordläggning
          </note>
          <note n="dc66b96b">
            Följande dokument anmäldes och bordlades:
          </note>
          <note n="7f0d3585">
            13 § Anmälan om interpellationer
          </note>
          <note n="59bc5f93">
            Följande interpellationer hade framställts:
          </note>
          <note n="6a12a526">
            den 10 april
          </note>
          <note n="dcd095bd">
            Tommy Waidelich
          </note>
          <note n="4cf69bd8">
            Monica Green
          </note>
          <note n="32edc004">
            Johan Andersson
          </note>
          <note n="2148688e">
            14 § Anmälan om frågor för skriftliga svar
          </note>
          <note n="27c8904e">
            Följande frågor för skriftliga svar hade framställts:
          </note>
          <note n="6a12a526">
            den 10 april
          </note>
          <note n="5345997c">
            Jens Holm
          </note>
          <note n="5345997c">
            Jens Holm
          </note>
          <note n="7efbd193">
            Eva Sonidsson
          </note>
          <note n="7c58becc">
            Hans Hoff
          </note>
          <note n="d089302c">
            Roland Utbult
          </note>
          <note n="a098866e">
            Olle Thorell
          </note>
          <note n="00427696">
            15 § Kammaren åtskildes kl. 12.07.
          </note>
          <note n="c23bca65">
            Förhandlingarna leddes
          </note>
          <note n="099a8289">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
