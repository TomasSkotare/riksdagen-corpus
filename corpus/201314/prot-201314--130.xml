<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2013</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2013</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201314--130</head>
          <docDate when="2013-06-24">2013-06-24</docDate>
        </div>
      </front>
      <body>
        <div>
          <note n="4d805714">
            ﻿
          </note>
          <note n="02223937">
            Riksdagens protokoll
          </note>
          <note n="21859e54">
            2013/14:130
          </note>
          <note type="date" n="ac6773b8">
            Tisdagen den 24 juni
          </note>
          <note n="20dc158c">
            Kl. 09:00 - 20:16
          </note>
          <note n="ae09b013">
            1 § Justering av protokoll
          </note>
          <note n="412a786f">
            Protokollet för den 17 juni justerades.
          </note>
          <note n="0fcd117e">
            2 § Anmälan om kompletteringsval
          </note>
          <note n="ef23c221">
            Andre vice talmannen meddelade att Vänsterpartiets riksdagsgrupp
            på grund av uppkomna vakanser anmält Emma Wallrup som ledamot
            i skatteutskottet, suppleant i miljö- och jordbruksutskottet samt
            suppleant i EU-nämnden.
          </note>
          <note n="3214d834">
            Andre vice talmannen förklarade vald från och med den 1 juli
            till
          </note>
          <note n="d975c80b">
            ledamot i skatteutskottet
          </note>
          <note n="1458c001">
            suppleant i miljö- och jordbruksutskottet
          </note>
          <note n="4b5bd919">
            suppleant i EU-nämnden
          </note>
          <note n="f40cd54f">
            3 § Meddelande om skriftliga frågor
          </note>
          <note n="3bd6ea6a">
            Andre vice talmannen meddelade att skriftliga frågor som lämnats
            in under tiden fredagen den 27 juni kl. 10.00 till och med fredagen
            den 19 september skulle besvaras av statsråd inom fjorton dagar
            efter det att frågan framställts.
          </note>
          <note n="ec2afc33">
            4 § Anmälan om granskningsrapport
          </note>
          <note n="dc4228fe">
            Andre vice talmannen anmälde att följande granskningsrapport
            hade kommit in från Riksrevisionen:
          </note>
          <note n="bf2d4f82">
            5 § Ärenden för hänvisning till utskott
          </note>
          <note n="e1e3cad0">
            Följande dokument hänvisades till utskott:
          </note>
          <note n="8f3bee64">
            6 § Ärenden för förnyad bordläggning
          </note>
          <note n="baaae566">
            Följande dokument bordlades för andra gången:
          </note>
          <note n="5446026c">
            7 § Subsidiaritetsprövning av kommissionens förslag om en unionsrättslig
            ram för tullsrättsliga överträdelser och sanktioner
          </note>
          <note n="48b556ac">
            Kammaren biföll utskottets förslag att ärendet fick avgöras efter
            endast en bordläggning.
          </note>
          <note n="1c3e7b3b">
            Andre vice talmannen konstaterade att ingen talare var anmäld.
          </note>
          <note n="c4653cd8">
            8 § Partnerskapsöverenskommelsen
          </note>
          <note n="1c3e7b3b">
            Andre vice talmannen konstaterade att ingen talare var anmäld.
          </note>
          <note n="fe773a1a">
            9 § Uppskov med behandlingen av vissa ärenden
          </note>
          <note n="1c3e7b3b">
            Andre vice talmannen konstaterade att ingen talare var anmäld.
          </note>
          <note n="dc0b655a">
            10 § Järnvägspolitiska frågor och Åtgärdsplanering för transportsystemet
            2014–2025 m.m.
          </note>
          <note type="speaker" n="1c4c446a">
            Anf. 1 ANDERS YGEMAN (S):
          </note>
          <u who="anders_ygeman_d54639" xml:id="i-024ce27ebbd0e0a2-0" n="66540dc8">
            <seg n="78d6bd41">
              Herr talman! Nu i mandatperiodens sista stora infrastrukturdebatt
              är det kanske dags att summera åtta år med moderatledd regering
              och åtta år med moderatledd infrastrukturpolitik.
            </seg>
            <seg n="3a5ea1ba">
              Under de här åtta åren med moderatledd regering har vi haft tågkaos.
              Vi har haft åtta år av bristande underhåll av våra järnvägar,
              med trafikstörningar som följd. Vi har haft åtta år med växande
              olaglig inrikestrafik på våra vägar. Efter åtta år är arbetslösheten
              nu högre än när regeringen tillträdde. Vi har haft åtta år med
              utflaggning av svensk sjöfartsnäring.
            </seg>
            <seg n="c96cd10e">
              Herr talman! Vi kan börja med att titta på järnvägen. När man
              förr i tiden sade att något går som tåget menade man att någonting
              går snabbt och säkert. Om någon nu, efter åtta år med moderatledd
              regering, säger att något går som tåget menar man snarare att
              det inte går alls.
            </seg>
            <seg n="37a3c3b5">
              Förtroendet för järnvägen faller. Den senaste statistiken från
              Trafikverket visar att punkligheten har fallit med 4 procent bara
              den senaste månaden. Urspårningar, nedrivna kontaktledningar och
              inställda tåg har blivit vardagsmat för hårt prövade resenärer.
              Men stillastående tåg är ingen naturlag – denna utveckling går
              att bryta.
            </seg>
            <seg n="8959cf60">
              Sverige har Europas mest uppsplittrade järnvägsunderhåll med
              över 4 500 underhållskontrakt. Sverige är sannolikt det enda europeiska
              landet där ploglyft kan skrivas in i den akademiska ordlistan.
              Det är när en underhållsentreprenör som har ansvar för det ena
              området åker med sin plog nedsänkt, kommer fram till områdets
              gräns, lyfter upp plogen när han åker över konkurrentens område
              och sedan sänker den igen när han kommer tillbaka till sitt eget.
            </seg>
            <seg n="03be8369">
              Ingen annanstans saknar banhållaren möjlighet att inspektera
              den egna banans status. Ingen annanstans är det den privata entreprenören
              som själv kontrollerar kvaliteten på det utförda arbetet. Situationen
              har kritiserats av såväl regeringens egna utredare som Riksrevisionen.
              De går så långt som till att varna för att ett privat kunskapsmonopol
              håller på att byggas upp inom järnvägsunderhållet.
            </seg>
            <seg n="92598798">
              Vi socialdemokrater vill bryta denna utveckling. Vi vill skapa
              en samlad underhållsorganisation med möjlighet att utföra såväl
              inspektion som kvalitetskontroll och eget underhållsarbete. Men
              det räcker inte med organisationsförbättringar. Det krävs också
              mer resurser.
            </seg>
            <seg n="630d93b3">
              Herr talman! Under åtta år med moderatledd regering har riksdagen
              antagit åtta vårbudgetar och åtta höstbudgetar. Inte i en enda
              av dessa har den moderatledda regeringen föreslagit en enda krona
              mer till underhåll än Socialdemokraterna. Under åtta år, åtta
              höstbudgetar och åtta vårbudgetar har det inte blivit en enda
              krona mer i en enda av dessa omröstningar.
            </seg>
            <seg n="d96bb2e5">
              Men hur såg det ut när Socialdemokraterna styrde? Borde vi ha
              gjort mer? Ja, så här i efterhand är det bara att erkänna att
              vi borde ha gjort mer. Men betänk att under de senaste åtta år
              som Socialdemokraterna styrde behandlade riksdagen åtta vårbudgetar
              och åtta höstbudgetar. Inte i en enda av de vårbudgetarna föreslog
              Moderaterna en enda krona mer till järnvägsunderhåll. Inte i enda
              av de höstbudgetarna föreslog Moderaterna en enda krona mer till
              underhåll än Socialdemokraterna – inte en enda krona.
            </seg>
            <seg n="de552139">
              Herr talman! För att sammanfatta har Moderaterna under åtta år
              i opposition inte föreslagit en krona mer än Socialdemokraterna
              till underhåll. Under åtta år i regeringsställning har de inte
              föreslagit en krona mer än Socialdemokraterna till underhåll.
            </seg>
            <seg n="a59d8133">
              Oavsett om man är i majoritet eller i opposition och oavsett
              om det är höst- eller vårbudget är mönstret detsamma. Vi har haft
              32 voteringar här i kammaren om vår- och höstbudgetar till järnvägsunderhåll.
              Moderaterna har suttit åtta år i opposition och åtta år i majoritet.
              Det finns en enda sak som förenar dessa 32 voteringar om järnvägsunderhåll:
              Inte i en enda budgetvotering har Moderaterna haft en enda krona
              mer till järnvägsunderhåll. Det är Moderaternas facit för järnvägsunderhållet.
            </seg>
            <seg n="d661ec7c">
              Herr talman! Mot denna bakgrund är det inte så konstigt att den
              infrastrukturplan som presenteras här i kammaren är en koloss
              på lerfötter. Underhållsbudgeten är precis likadan nu som när
              vi behandlade regeringens infrastrukturproposition. Samma pengar
              som skulle ge en fungerande järnvägstrafik när regeringen lade
              fram sin infrastrukturproposition ska göra det även i dag.
            </seg>
            <seg n="3ac9f3a9">
              Det låter kanske inte så konstigt, men betänk då vad vi fått
              veta sedan dess! Bara hälften av kontaktledningarna räknades med
              när regeringen gjorde sin infrastrukturproposition. Grova felräkningar
              har gjorts om spårväxlar och annan teknisk materiel.
            </seg>
            <seg n="eadb7ace">
              På Trafikverket har de själva vidgått att det saknades motsvarande
              6 miljarder kronor – 6 000 miljoner kronor – i den första beräkningen.
              Trots detta har inte en enda krona förändrats i regeringens beräkning.
              Varför? Vilket underhåll som krävdes i den första propositionen
              från regeringen är det som nu inte ska göras? Det var ju de miljarderna
              som skulle ge den fungerande järnvägstrafiken. Nu står vi här
              med exakt samma summa, och 6 miljarder saknas uppenbarligen för
              att få en fungerande järnvägstrafik.
            </seg>
            <seg n="3ccc56c7">
              Herr talman! Jag tänkte säga några ord om lastbilar och lastbilstrafik
              också. Sedan vi senast debatterade här i kammaren har det varit
              ministerrådsmöte i EU. Elva länder i Europa har enats om att föra
              fram striktare cabotageregler – mer ordning och reda på vägarna.
              Det är bland annat Frankrike, Tyskland, Danmark och Finland, men
              inte Sverige. När frågan om ordning och reda på vägarna tas upp
              i EU sitter Sveriges regering i ett hörn och kurar, medan de progressiva
              länderna i EU driver frågan framåt.
            </seg>
            <seg n="a4b6ede8">
              Danmark har med en S-ledd regering lyckats att uppemot halvera
              den illegala lastbilstrafiken. De får kritik av EU-kommissionen
              för att de har överimplementerat cabotagedirektivet. I Sverige
              vidtas inte en enda verkningsfull åtgärd, och den illegala trafiken
              tillåts fortsätta att öka. Det behövs skarpa åtgärder. Det behövs
              klampning på riktigt och inte på låtsas, som regeringen försöker
              föreslå. Det krävs frakthandlingar i hytten, en ändring på EU-nivå
              så att vi kan kräva den internationella fraktsedeln, CMR-fraktsedeln,
              tills det är möjligt att ställa motsvarande krav i Sverige.
            </seg>
            <seg n="6aefcd3c">
              Det krävs ett internationellt samarbete mot ett internationellt
              problem, där Sverige inte sitter i ett hörn och säger: Det här
              är inget problem – vi vill avreglera den inrikes lastbilstrafiken,
              tillsammans med EU-kommissionen, Polen och några andra länder.
              De elva progressiva länderna, Finland, Danmark, Tyskland, Frankrike
              och ett antal andra länder, driver däremot på för ordning och
              reda på vägarna.
            </seg>
            <seg n="7b45ec7a">
              Det finns en annan politik. Det finns ett alternativ till Moderaternas
              låtgåpolitik.
            </seg>
            <seg n="037f5fac">
              Ser vi på sjöfarten kan vi se att precis det som redan har hänt
              inom sjöfarten riskerar att hända på lastbilsområdet. För tio
              år sedan, innan vi fick en moderatledd regering hade vi lite över
              300 handelsfartyg i Sverige. I dag, efter åtta år med en moderatledd
              regering, har vi 97 fartyg. Två tredjedelar av den svenska handelsflottan
              har försvunnit. Gör vi likadant, vidtar vi inga åtgärder, sitter
              vi bara bredvid och ser på, då kommer samma sak att hända med
              lastbilsflottan. Vi kommer att flagga ut svensk åkerinäring och
              svenska jobb.
            </seg>
            <seg n="925b1043">
              På sjöfartsområdet kanske det fortfarande finns en del kvar att
              rädda. Därför behöver vi en tonnageskatt, som regeringen har haft
              åtta år på sig att genomföra, med en enig riksdag bakom sig, men
              inte har genomfört. Ska vi klara att rädda det som räddas kan
              av svensk sjöfartsnäring krävs det att vi vidtar åtgärder för
              att kompensera den misslyckade svavelförhandling som den svenska
              regeringen genomförde. Regeringen lovade sänkta farledsavgifter
              som kompensation för svaveldirektivet. Nu kan vi se hur det blev.
              Det blev höjda farledsavgifter i stället, för ro-ro-trafiken så
              mycket som 30 procents höjningar av farledsavgifterna. Så gick
              det med kompensationen för farledsavgifter och omsorgen om svensk
              sjöfart.
            </seg>
            <seg n="60a17071">
              Herr talman! Man kan säga att det finns två huvudområden och
              två skiljelinjer i transportpolitiken. Det är jobben, och det
              är klimatet. Även om regeringen gjorde en del bra klimatinsatser
              i början har man sedan helt lämnat det området. Naturvårdsverket
              har konstaterat att den plan som nu ligger på riksdagens bord
              inte bidrar till att klara regeringens egna klimatmål. Naturvårdsverket
              gick så långt i sitt remissvar att man till och med undrade om
              planen ens var laglig, därför att det förarbete som krävs inte
              hade gjorts. Ytterligare fem sex myndigheter har haft samma kritik
              mot regeringens arbete.
            </seg>
            <seg n="96b057c2">
              Enligt regeringens egna prognoser ska lastbilstrafiken fortsätta
              att öka med 50 procent till 2030, medan järnväg och sjöfart inte
              alls ska nå dit. Det är inte så att det är en ökning med tusentals
              svenska åkerijobb. Nej, det är den illegala internationella lastbilstrafiken
              som breder ut sig på våra vägar. Enligt forskning från Lunds universitet
              har vi tusentals illegala lastbilstransporter varje dag i Sverige.
            </seg>
            <seg n="df731859">
              Då har vi alltså den här ordningen: Järnvägstransporter blir
              dyrare av att regeringen dubblar banavgifterna och vill gå vidare
              och femdubbla dem. Sjöfarten blir dyrare av att regeringen inför
              svaveldirektivet. Lastbilstransporter blir billigare på grund
              av att regeringen inte vidtar kraftfulla åtgärder mot den illegala
              trafiken. Om sjöfart blir dyrare, järnväg blir dyrare och lastbil
              blir billigare, vad blir effekten? Jo, det blir ökad lastbilstrafik,
              enligt regeringens egen plan med uppemot 50 procent.
            </seg>
            <seg n="d5d561ca">
              Vi vill i stället driva en klimatpolitik som bidrar till att
              klara klimatmålen. Vi vill införa en avståndsbaserad vägslitageavgift
              på den tunga lastbilstrafiken som bidrar till två saker: att hålla
              koll på den illegala utländska trafiken, så att vi stampar bort
              den från våra vägar, och att vara med och finansiera ett bättre
              vägunderhåll och ett bättre järnvägsunderhåll och göra järnvägen
              konkurrenskraftig. Vi vill vänta med att höja banavgifterna på
              järnväg tills järnvägen levererar en kvalitet som kunderna har
              rätt att kräva. Man kan inte, som regeringen gör, sälja en Škoda
              men ta betalt för en Mercedes.
            </seg>
            <seg n="9471cb16">
              Samma sak är det på personbilssidan. För fem år sedan antog regeringen
              ett mål om en fossiloberoende fordonsflotta. I dag, fem år efter,
              vet ingen vad det målet innebär – inte regeringen och inte regeringens
              egen utredare, som hade ett förslag på det. Det var till och med
              så att fem år efter det att målet hade antagits, fem år efter
              det att man hade tillsatt en utredning, hoppade utredningssekreteraren
              av utredningen i protest mot den tolkning av målet som utredningen
              hade gjort. Fortfarande i dag har riksdagen inte slagit fast vad
              målet innebär, och regeringen har inte slagit fast vad målet innebär.
            </seg>
            <seg n="09f1188a">
              Så sent som för två veckor sedan kunde ministern inte ens svara
              på frågan när regeringen skulle slå fast vad målet innebär. Är
              det så viktigt? Är det något att tjata och bråka om? Tja, låt
              mig säga så här: Innan målet slogs fast av regeringen var var
              femte bil som såldes i Sverige fossiloberoende. Nu, fem år efter
              det att målet antogs, har det krympt till att var tjugonde bil
              är fossiloberoende.
            </seg>
            <seg n="8bcb9d54">
              Regeringen har alltså – genom att sätta upp ett mål som man inte
              har definierat – lyckats stampa ned fossiloberoendeandelen av
              den svenska nybilsförsäljningen. 95–96 procent av nybilsförsäljningen
              gäller fossildrivna bilar.
            </seg>
            <seg n="45c86dc0">
              Jämför gärna med vårt grannland Norge. Där är den mest sålda
              bilen en elbil, Nissan Leaf. Den tredje mest sålda bilen är en
              elbil, Tesla. Då kan vi fråga oss – jag kan ställa frågan till
              majoriteten i Alliansen: Vilken är Sveriges mest sålda elbil?
              Det är en elak fråga. De kan inte svara på den frågan, för i Sverige
              förs statistik bara över de 50 mest sålda bilarna, och ingen av
              dem är en elbil. Kolla gärna Bil Swedens statistik! I Norge är
              två av de tre mest sålda bilarna en elbil.
            </seg>
            <seg n="dd4e75d9">
              Sedan regeringen satte upp sitt mål har fossiloberoendeandelen
              av nybilsförsäljningen sjunkit dramatiskt. Den så kallade supermiljöbilspremien
              – antagligen det fånigaste namn som har antagits i denna kammare
              – berör bara någon promille av försäljningen. Det förslag som
              vi har fört fram – en premie för dem som har de bränslesnålaste
              bilarna och en försäljningsskatt för dem som väljer de bränsletörstigaste
              bilarna – skulle påverka hela bilparken och pressa ned utsläppen.
            </seg>
            <seg n="8c1eba39">
              Herr talman! Min talartid börjar gå mot sitt slut.
            </seg>
            <seg n="b9d6ef3c">
              Den här ändringen går att bryta. Vi behöver en politik som ser
              verkligheten, som är beredd att förändra framtiden, en politik
              för ett bättre Sverige för alla. Och i höstens val, herr talman,
              kan väljarna säga sitt. Då är det ni väljare som avgör vilken
              väg Sverige ska ta.
            </seg>
          </u>
          <note n="1323325c">
            I detta anförande instämde Monica Green, Lars Johansson, Leif
            Pettersson och Suzanne Svensson (alla S).
          </note>
          <note type="speaker" n="40eb30aa">
            Anf. 2 JAN-EVERT RÅDHSTRÖM (M):
          </note>
          <u who="jan-evert_radhstrom_37a861" xml:id="i-b15822d4cf09d29a-0" n="80faad58">
            <seg n="f986df8a">
              Herr talman! Det är intressant att höra på utskottets ordförande
              Anders Ygeman. I sitt stora infrastrukturanförande ägnade han
              19 sekunder åt sin egen politik, 19 sekunder på slutet. Resten
              var bara fel, bara åtta år som har varit ett öde.
            </seg>
            <seg n="d8e2169f">
              Det hade varit lite klädsamt om man åtminstone hade fått höra
              att de infrastrukturåtgärder som vi nu beslutar om, på 522 miljarder
              kronor för tiden 2014–2025, är och förblir – med rätt ord – en
              historiskt stor satsning.
            </seg>
            <seg n="258905fa">
              Vi satsar 86 miljarder kronor på drift och underhåll av järnvägssystemet.
              Socialdemokraterna ägnar sig åt att säga att de hade mer i sina
              vår- och höstbudgetar. Men de glömmer att tala om att vi har fördubblat
              anslagen från 38 miljarder under Socialdemokraternas plan till
              86 miljarder i dag. Ska jag vara riktigt ärlig räknar vi upp pengarna
              så att de blir värdesäkrade. Då satsar Socialdemokraterna 42 miljarder
              mot alliansregeringens 86 miljarder. Inte ett ord sades det från
              oppositionen under dessa 16 minuter om denna fördubbling.
            </seg>
            <seg n="a56b522e">
              Vi satsar 155 miljarder kronor på vårt vägsystem. Vi satsar 281
              miljarder på att bygga ut vår infrastruktur. Men detta kan inte
              socialdemokrater stå här i talarstolen och diskutera. Då får de
              nämligen ett problem. Då måste de blotta sig och tala om att deras
              rödgröna vänner är emot vägprojekten som alliansregeringen satsar
              på. De är emot Förbifart Helsingfors, de är emot en motorväg på
              E20 och de är emot mängder av andra projekt. Men detta vill de
              inte tala om i denna kammare. Det är dags att detta blir granskat.
            </seg>
            <seg n="405b0bcc">
              Jag är stolt över den åtgärdsplan som nu antas. Jag är stolt
              för jobbens skull, jag är stolt för utvecklingens skull, jag är
              stolt för vår industris skull när vi har stråktänkande så att
              vi får fram varor och tjänster och jag är stolt för resenärernas
              skull att vi satsar på arbetsresor och på stråktänkande så att
              det ska bli lättare att komma till och från jobbet. Hela denna
              åtgärdsplan handlar faktiskt om jobben – fler jobb. Men med ett
              rödgrönt alternativ vet vi ingenting. Vi vet bara att förvirringen
              är total.
            </seg>
            <seg n="e8eb430d">
              Jag har försökt läsa oppositionens alternativa budgetförslag.
              Av en händelse strök jag över ordet motion på Socialdemokraternas
              förslag och skrev debattartikel. Motionen är nämligen allt annat
              än vad man kan begära av en motion i fråga om kvalitet. Det är
              ingen som helst ordning från vare sig socialdemokrater, vänsterpartister
              eller miljöpartister när det gäller källkritik. Deras motioner,
              mina vänner, är historiska dokument. Det finns ingen källkritik
              över huvud taget. De använder underlag precis som de vill och
              vill göra dem till sanningar. Det är mycket skrämmande för mig.
            </seg>
            <seg n="578ce900">
              Herr talman! Jag ska göra några kommentarer med anledning av
              det förra anförandet. Det är värt att påpeka att det i den förrförra
              infrastrukturplanen – Socialdemokraterna hävdar ju att de alltid
              har varit så bra – inte bara var hälften så mycket pengar. Det
              var dessutom 65 miljarder som var ofinansierade. Varför kommer
              Ygeman inte ihåg det? Varför kommer ni inte ihåg att ni inte hade
              de pengar som behövdes? En ursäkt kan vara att Ygeman inte fanns
              med i utskottet då och inte heller någon av de andra socialdemokraterna
              som sitter här i dag, tror jag. Men jag fanns faktiskt i utskottet
              vid den tiden och kan följa historien om vad som gällde.
            </seg>
            <seg n="0c9e0ba9">
              Ygeman tog också upp problematiken med att ingenting görs för
              åkeribranschen. Det är klart att det görs. Förslagen ligger på
              bordet och ska bli lagstiftning. Det gäller klampning, sanktionsavgifter,
              större kontroller och så vidare. Det är bara tomma ord från honom.
              Men det är snart full fart i valrörelsen, och man kan ge en förljugen
              bild och glömma bort vad verkligheten säger. Men det är faktiskt
              dags att det blir en seriös granskning av alla påståenden som
              framförs.
            </seg>
            <seg n="cd2cafb6">
              I dag är förre statsministern Göran Perssons politik helt förpassad
              till det förgångna. Det var nämligen den socialdemokratiska regeringen
              som startade mycket av den avreglering och konkurrensutsättning
              som faktiskt finns i dag. Men med den vänsterfalang som finns
              i trafikutskottet gäller inte den politiken längre. Mona Sahlins
              insikt är kastad till det förgångna på grund av att det nu är
              en annan politik som gäller i det vänsterinfluerade trafikutskottet.
              Men det är faktiskt dags för Stefan Löfven att träda fram och
              tala om vad han har sagt i talarstolar, i debattartiklar och när
              han har varit ute på gator och torg då han har deklarerat att
              man inte ska återreglera. Det finns tydligen ingen kontakt mellan
              partiledningen och trafikutskottet i riksdagen. Detta är sanningen.
            </seg>
            <seg n="ea558033">
              Det är en enorm vänstersväng som görs. Men jag ser fram emot
              att Stefan Löfven träder fram och talar om att han inte står för
              någonting som han faktiskt har sagt tidigare. Endera har han ändrat
              sig eller också är han överkörd av vänsterfalangen i trafikutskottet.
            </seg>
            <seg n="a8c58249">
              Jag blir faktiskt uppriktigt orolig när jag hör argumentationen.
              Här har vi en satsning på 522 miljarder – en historisk satsning.
              Vi har Gunnar Alexanderssons utredning som tar upp järnvägens
              organisation. Dessutom finns det företrädare i denna kammare som
              har mage att ifrågasätta Gunnar Alexandersson som en seriös utredare.
              Han är kanske den person i Sverige som har mest kunskaper om järnvägsfrågor.
              Delar av oppositionen – Miljöpartiet ställer sig bakom utredaren,
              men inte Socialdemokraterna – anser att man inte kan ha den stora
              kompetens som denna utredare har. Hela den svenska expertisen
              var enig om att Gunnar Alexandersson var ett bra val och att detta
              kommer att bli bra.
            </seg>
            <seg n="ed020afa">
              Nu skriver oppositionen reservationer och tillkännagivanden och
              struntar fullständigt i den största analys som någonsin har gjorts
              av svensk järnväg. Det finns inget intresse från oppositionen.
              Man vet bäst själv. En liten uppmaning: Var lite försiktiga kommande
              mandatperioder med att så kategoriskt uttala vad som är rätt eller
              fel. Invänta gärna expertisen. Invänta gärna fakta och ha lite
              seriösa underlag innan ni tar ställning.
            </seg>
            <seg n="31c8cd1b">
              Den här propositionen handlar om jobben, och det har vi sagt
              många gånger. Men från oppositionen ägnar man 15 minuter och 20
              sekunder åt allt som är fel.
            </seg>
            <seg n="d24d7c9b">
              Åkerifrågorna är ett bra exempel på det som det ägnades mycket
              tid åt i det förra inlägget. Men oppositionen vill inte diskutera
              kilometerskatten. 4 000 miljoner kronor ska dras in från svensk
              industri årligen till en kilometerskatt. Det är 4 000 miljoner
              kronor som drabbar värmländsk industri, norrländsk industri och
              all industri i Sverige. Det drabbar konsumenter med dyrare varor.
              Det, mina vänner, är någonting som verkligen drabbar svensk industri,
              svenska konsumenter och så vidare. Detta vill man dock dölja i
              sin retorik när man bara vill ösa okvädingsord över regeringens
              politik. Det tycker jag är bedrövligt.
            </seg>
            <seg n="6376ddb0">
              Svavelskatten och svaveldirektivet var Ygeman kritisk till i
              sitt anförande. Ja, man kan vara kritisk, men jag tycker att man
              i anständighetens namn också ska tala om att det var 2004 – under
              en socialdemokratisk regering – som man krävde särskilda regler
              för Östersjön och att det skulle vara särskilda miljöregler här.
              Det var socialdemokrater som första gången drev kravet på särregler
              för Östersjön. Glöm inte historien! Jag tror inte att svenska
              folket längre är så lättpåverkade att de inte ägnar tid också
              åt vad som faktiskt finns att hämta.
            </seg>
            <seg n="159d0bf3">
              Herr talman! Jag ska inte gå igenom tillkännagivandena i betänkandet
              ett efter ett. Jag trodde att ordföranden själv skulle göra det,
              men det uteblev. Det uteblev säkert på grund av att de inser att
              det är fullständigt meningslösa tillkännagivanden till regeringen.
              De inser hur tom deras politik är. Jag uppmanar svenska folket
              och medierna att läsa vad som faktiskt sägs och vad som faktiskt
              pågår inom svensk transportpolitik.
            </seg>
            <seg n="a941ea69">
              Jag skulle vilja säga att det finns ett behov av större seriositet
              från oppositionen när vi hanterar så viktiga frågor som infrastruktur.
              Det är inte seriöst att påstå att ingenting görs när det faktiskt
              redan pågår. Det finns anledning för andra politiker att i detalj
              gå igenom sina tillkännagivanden, men jag kommer också att med
              glädje begära replik för att klargöra tomheten i de förslag som
              läggs fram.
            </seg>
            <seg n="1857742b">
              Herr talman! Det vi har på riksdagens bord i dag är 522 miljarder
              kronor – en fördubbling av drift och underhåll till järnvägen.
              En enorm satsning på infrastruktur är det vi ska besluta om. Jag
              är för jobbens skull stolt över att vi lägger fram dessa förslag.
              Jag är för åkeribranschens skull stolt över att vi har förslagen.
              Jag är för alla våra transportslags skull stolt över att vi lägger
              fram förslag på dessa åtgärder.
            </seg>
            <seg n="6968a81d">
              Vi har ett antal reservationer jag naturligtvis står bakom. Jag
              har dock inga yrkanden på dem, och i övrigt yrkar jag bifall till
              förslaget i betänkandet.
            </seg>
            <seg n="a88786cb">
              (Applåder)
            </seg>
          </u>
          <note type="speaker" n="945a2431">
            Anf. 3 ANDERS YGEMAN (S) replik:
          </note>
          <u who="anders_ygeman_d54639" xml:id="i-024ce27ebbd0e0a2-1" n="66540dc8">
            <seg n="66abbfe3">
              Herr talman! Jag ska börja med att yrka bifall till reservation
              4 i betänkande TU19.
            </seg>
            <seg n="70d8cb4a">
              Man kan inte låta bli att fundera och komma fram till slutsatsen
              att det med Rådhströms tideräkning inte är konstigt att järnvägen
              inte går i tid. Jag tycker att det är bra att Rådhström vidgår
              att Moderaterna inte i en enda av 32 omröstningar om budgeten
              – 16 i opposition och 16 i majoritet – har föreslagit en enda
              krona mer till järnvägen. Då är vi överens om det. För att få
              fram andra siffror måste man börja dribbla med åren och jämföra
              år med varandra.
            </seg>
            <seg n="239b9992">
              Jag har bara en enda, enkel, fråga till Rådhström. Den 12 oktober
              2012 kom regeringens proposition Investeringar för ett starkt
              och hållbart transportsystem . I den står det: Trafikverket bedömer
              att den föreslagna utökningen (tillsammans med smärre satsningar
              på trimningsåtgärder) leder till att järnvägssystemet återställs
              till dess ursprungliga funktion och att de eftersläpade reinvesterings-
              och underhållsbehoven successivt kommer att tillfredsställas.
              Det skulle räcka med 86 miljarder.
            </seg>
            <seg n="42044542">
              Sedan kom SVT:s avslöjanden om att uppemot 20 miljarder kunde
              försvinna eller saknas. Efter det lägger regeringen den här skrivelsen
              på riksdagens bord, där man konstaterar att samma mål ska nås
              med exakt samma pengar – 86 miljarder kronor. Inte ett komma har
              ändrats. Hur kan det, när det saknas 6 miljarder, räcka med samma
              pengar för att få ett fungerande järnvägssystem?
            </seg>
          </u>
          <note type="speaker" n="a939aaea">
            Anf. 4 JAN-EVERT RÅDHSTRÖM (M) replik:
          </note>
          <u who="jan-evert_radhstrom_37a861" xml:id="i-b15822d4cf09d29a-1" n="80faad58">
            <seg n="4e81b74d">
              Herr talman! Vissa saker går det tydligen inte att få klarhet
              i. Det beräkningsfel som fanns var i underlaget till Kapacitetsutredningen
              2011. Det fattas inga pengar. Det har ministern redogjort för,
              och det har Trafikverkets generaldirektör redogjort för i möten
              med trafikutskottet. Det är alltså bara diskussioner.
            </seg>
            <seg n="b6362f39">
              Det som är ganska fantastiskt är den debattartikel – nej förlåt,
              motion – från Socialdemokraterna där de hävdar att det fattas
              en massa pengar hit och dit. Det togs aldrig upp i diskussionen
              i anförandet från Ygeman, för de inser att det är fel. Det fattas
              inga pengar i något hänseende, för Ygeman och Socialdemokraterna
              har säkert kommit till insikt om att det för varje post det hänvisas
              till i regleringsbrevet står att det finns pengar. Det är inte
              neddragningar.
            </seg>
            <seg n="6b4110cd">
              Det är det jag menar; det finns en seriositet man faktiskt borde
              kunna kräva även från socialdemokrater när det gäller hur man
              hanterar information och påstår saker om saknade pengar. Jag säger
              det än en gång, så att det står klart: Det fattas inte 6 miljarder
              i den nationella planen för infrastruktur.
            </seg>
          </u>
          <note type="speaker" n="81167c93">
            Anf. 5 ANDERS YGEMAN (S) replik:
          </note>
          <u who="anders_ygeman_d54639" xml:id="i-024ce27ebbd0e0a2-2" n="66540dc8">
            <seg n="9273bab1">
              Herr talman! Rådhström kan gå tillbaka och läsa mitt anförande
              i protokollet. Jag nämnde de 6 miljarderna. Jag tror till och
              med att jag nämnde dem två gånger. Jag är ledsen att det gick
              Rådhström förbi.
            </seg>
            <seg n="1411bf66">
              Jag är ändå lite nyfiken. Den 12 oktober 2012 gör man alltså
              bedömningen att pengarna leder till att järnvägssystemet återställs
              till dess ursprungliga funktion och att de eftersläpande reinvesterings-
              och underhållsbehoven successivt kommer att tillfredsställas,
              det vill säga: Det krävs 86 miljarder för att få en fungerande
              järnvägstrafik. Det skriver regeringen i oktober 2012.
            </seg>
            <seg n="824d3ff6">
              Ett år efter det, den 7 maj, kommer man fram till att hälften
              av kontaktledningarna inte har räknats med och att det saknas
              minst 6 miljarder kronor – antagligen mer – för att nå upp till
              målet. I den här propositionen krävs dock exakt samma summa som
              i den gamla.
            </seg>
            <seg n="e82ede72">
              Rådhström säger att det inte saknas några pengar, men låt mig
              då ställa frågan lite enklare till Rådhström: Hur kommer det sig
              att det 2012, när man har räknat med hälften av alla kontaktledningar,
              krävdes 86 miljarder för att få en fungerande järnvägstrafik och
              att det två år senare, när man har räknat med alla kontaktledningar,
              fortfarande behövs 86 miljarder kronor? Hur går detta indiska
              reptrick till? Det kanske Rådhström kan informera kammaren om.
            </seg>
          </u>
          <note type="speaker" n="53df78d3">
            Anf. 6 JAN-EVERT RÅDHSTRÖM (M) replik:
          </note>
          <u who="jan-evert_radhstrom_37a861" xml:id="i-b15822d4cf09d29a-2" n="80faad58">
            <seg n="46563289">
              Herr talman! Vi har haft information om detta när det gäller
              de medel som finns. I det förslag som finns i den nationella planen
              fattas det inga pengar. Den saken är klar.
            </seg>
            <seg n="a6e4324b">
              Sedan vet vi allihop att det finns beräkningar på åtgärder som
              kan vidtas. Om man vill kan hur mycket åtgärder som helst vidtas
              – allt finns inte med i den nationella planen. Det vet vi allihop.
              Om vi sammanfattar allt regionerna har sagt att de vill ha finns
              där ett behov på 1 500 miljarder kronor. Det går att få ihop hur
              mycket som helst. Men i den nationella planen fattas det inte
              6 miljarder kronor.
            </seg>
            <seg n="7e02fb1c">
              Tänk om Ygeman kunde glädjas över den information som kom från
              Trafikverket den 17 juni om att man nu jobbar effektivt och kan
              med de beslut som regeringen har fattat om effektiviseringar kanske
              för första gången i stort sett regelbundet genomföra projekt billigare
              än tidigare. Nu ser vi i prognosen att de stora projekten för
              infrastruktur är 3,9 miljarder billigare än budgeterat – 3,9 miljarder
              kronor via effektivisering! Men inte ett ord om det från oppositionen,
              för det är emot den politiska viljan att de ska kunna se att saker
              och ting går framåt.
            </seg>
            <seg n="3a42e250">
              Jag gläds åt att vi har ett trafikverk, att vi har entreprenörer
              och att vi har människor ute på våra banor som jobbar så effektivt.
              De är faktiskt värda ett tack.
            </seg>
            <seg n="c656a09c">
              3,9 miljarder billigare än beräknat – det är jag stolt över.
            </seg>
          </u>
          <note type="speaker" n="8f5d6dc2">
            Anf. 7 STINA BERGSTRÖM (MP):
          </note>
          <u who="stina_bergstrom_d57ec1" xml:id="i-734c4982374aaf97-0" n="9b63628b">
            <seg n="a27e9c0e">
              Herr talman! De järnvägar, vägar och sjövägar vi väljer att prioritera
              här och nu blir avgörande för vilket samhälle vi lämnar över till
              våra barn och barnbarn. För Miljöpartiet är prioriteringen självklar:
              Vi vill satsa på den infrastruktur som leder oss in i en hållbar
              framtid. Med stora satsningar på tåg, kollektivtrafik och cykel
              hjälper vi till att lösa mänsklighetens stora ödesfråga – klimatförändringarna.
            </seg>
            <seg n="4854cc9d">
              Alliansen gör tvärtom. Regeringens transportplan med stora satsningar
              på nya motorvägar och till och med nya flygplatser planerar för
              ökade utsläpp av växthusgaser. Det är helt uppenbart att den moderatledda
              regeringen inte prioriterar klimatet och våra barns framtid. Jag
              märkte att Jan-Everth Rådström inte med ett ord nämnde klimatförändringarna
              i sitt anförande.
            </seg>
            <seg n="6ade277c">
              Naturvårdsverket, Energimyndigheten, Boverket, Transportstyrelsen
              och regeringens egen utredning om en fossiloberoende fordonsflotta,
              FFF-utredningen, har uppmärksammat detta faktum och gett regeringen
              bakläxa. Naturvårdsverket går så långt att de kallar planen olaglig.
              Miljöpartiet kan bara instämma i att transportplanen måste revideras
              så att den bidrar till att uppfylla klimatmålen i stället för
              tvärtom.
            </seg>
            <seg n="287d5add">
              Det är orimligt att lägga 522 miljarder kronor på en plan som
              inte leder närmare en lösning på klimatfrågan. Trafikverket slår
              fast i sin känslighetsanalys av planen att över hälften av alla
              väginvesteringar skulle bli olönsamma om biltrafiken skulle minska
              med 20 procent, och det är en minskning som enligt både Kapacitetsutredningens
              klimatscenario och FFF-utredningen krävs för att uppfylla klimatmålen.
              Hälften av väginvesteringarna blir alltså olönsamma om vi prioriterar
              att uppfylla våra klimatmål.
            </seg>
            <seg n="1e065405">
              Herr talman! Det är en dålig och oärlig politik att först sätta
              upp klimatmål och sedan aktivt planera för att de inte ska uppnås.
              Förbifart Helsingfors och Österleden är två motorvägsprojekt som
              skulle falla bort vid en klimatrevidering. För att lösa trafiksituationen
              i Helsingforssområdet är det inte fler motorvägar som behövs;
              det behövs mer räls, fler tåg, spårvagnar, bussar och cykelbanor.
            </seg>
            <seg n="331986da">
              Även efter en klimatrevidering är Alliansens totala ram för infrastruktur
              2014–2025 otillräcklig för att täcka de uppenbara behov som finns
              inom järnväg, kollektivtrafik, sjöfart och cykelinfrastruktur
              i hela landet. Miljöpartiet vill utöka ramen med 56 miljarder.
            </seg>
            <seg n="3ed22a4b">
              Herr talman! Regeringen har som sagt bland annat kraftigt underskattat
              behovet av järnvägsunderhåll. Det gjorde man redan innan det framkom
              att Trafikverket, som grädde på moset, räknat fel på hur mycket
              järnväg som finns i Sverige. Man har ju bland annat räknat med
              bara hälften av kontaktledningarna, som vi hörde här förut.
            </seg>
            <seg n="fc5fc22d">
              Svenska tågresenärer har tröttnat på nedfallna kontaktledningar,
              signalfel, frusna växlar, oröjda spår och försenade tåg. Många
              väljer nu bilen i stället för tåget för att man är rädd för att
              komma för sent till jobbet, till möten, till bröllopet, till begravningen.
              Så får det inte vara! Det måste satsas tillräckligt med pengar
              till järnvägsunderhåll.
            </seg>
            <seg n="e9dfe5e9">
              Innan Miljöpartiet fick reda på Trafikverkets räknemiss ansåg
              vi, med det underlag vi då hade, att det behövdes 7 miljarder
              kronor mer till järnvägsunderhåll än vad regeringen anslår under
              planperioden. Nu avvaktar vi ett rätträknat underlag.
            </seg>
            <seg n="e6b87e77">
              Herr talman! Även de lågtrafikerade banorna måste underhållas
              så att det går att köra gods och persontrafik på ett säkert sätt.
              Att minska underhållet på de mindre trafikerade banorna och till
              och med lägga ned trafikerade järnvägar, som Trafikverket säger
              att man vill göra nu när man ska prioritera bort och har räknat
              fel, är inte acceptabelt. Miljöpartiet anser även att det bör
              införas ett förbud mot att riva upp räls på banor som inte utnyttjas
              i dag. Vi vet inte vad som händer i framtiden. Att bygga ny järnväg
              är mycket, mycket dyrare än att återuppta driften på en räls som
              ligger i malpåse. Visst är det trevligt med cykelbanor på banvallarna,
              men det kan i längden bli väldigt dyra cykelbanor.
            </seg>
            <seg n="385adf28">
              Det är viktigt att underhålla den järnväg vi har. Det är viktigt
              att räkna rätt på hur mycket kontaktledningar som finns. Det är
              viktigt att också räkna in de mindre trafikerade banorna när pengarna
              ska fördelas.
            </seg>
            <seg n="41c4ec55">
              Men, herr talman, det handlar inte bara om pengar. Det handlar
              också om en annan, bättre, tågordning.
            </seg>
            <seg n="d8f1831c">
              Det här är mandatperiodens sista järnvägspolitiska debatt. Det
              är glädjande att en utskottsmajoritet i dag ställer sig bakom
              ett tillkännagivande för en annan, bättre organisation av järnvägsunderhållet.
              Men det är synd att inte utskottet är enat om detta, för att återföra
              kompetens och ansvar till Trafikverket är nödvändigt. Det är också
              nödvändigt att staten tar ett samlat ansvar för utförandet av
              järnvägsunderhållet i takt med att kontrakten löper ut. Det är
              ett förslag som Miljöpartiet drivit länge. Jag ser fram emot att
              den pågående järnvägsutredningen tar med detta i sitt fortsatta
              arbete och att vi så snart som möjligt kan få ett bättre och effektivare
              järnvägsunderhåll och tåg som kommer i tid. Det förtjänar alla
              tågresenärer.
            </seg>
            <seg n="f32c23d6">
              Resenärerna förtjänar också en bättre tågordning vad gäller mycket
              annat: enklare biljettköp, förutsägbara biljettpriser, priser
              som alltid ligger lägre än alternativet att ta bilen, stationer
              som är öppna och har personal att fråga, operatörer som i stället
              för att konkurrera med varandra samarbetar kring biljetter, respass
              och tidtabeller och tågoperatörer som hjälper varandras resenärer
              vid tågförseningar.
            </seg>
            <seg n="2ed01757">
              I dag har vi en utveckling som går åt helt fel håll. När fler
              operatörer ska konkurrera på de lönsamma sträckorna drabbas arbetspendlarna
              och nattågen läggs ned. SJ lägger ned sina resebutiker på nästan
              alla stationer i landet och slutar till och med att från att den
              1 augusti sälja biljetter till tågresenärer som vill åka tåg ut
              i Europa. Då kommer det inte ens att gå att ringa och köpa biljetterna
              längre.
            </seg>
            <seg n="001c9d0f">
              Att köpa årskort på SJ eller genom länstrafikbolagen är i dag
              som ett lotteri. Du vet inte när du köper det vilka tåg du kommer
              att kunna åka på under året. Avtal sägs upp, aktörer går i konkurs,
              avgångar försvinner eller börjar köras av en annan aktör, och
              då gäller inte ditt årskort längre.
            </seg>
            <seg n="2c1aa89b">
              Även här har vi i dag ett tillkännagivande som leder i rätt riktning.
              Även här är det ett förslag som Miljöpartiet drivit länge, att
              SJ, Green Cargo och Jernhusen bör få nya uppdrag.
            </seg>
            <seg n="77135dfc">
              I dag är statens enda krav på sina bolag att de ska gå med vinst
              som ska in i statskassan. Men järnvägen är alltför viktig för
              att behandlas som vilken vinstdrivande verksamhet som helst. Järnvägstransporter
              är en viktig pusselbit i klimatfrågan. Järnvägen är en viktig
              samhällsfunktion. De statliga bolag som ansvarar för den måste,
              helt tydligt, få nya ägardirektiv som handlar om att sätta resenärerna
              och transportköparna i fokus, inte vinsten. Återigen är det beklämmande
              att detta inte är något som regeringssidan har förstått och stöder.
            </seg>
            <seg n="a4fa47b2">
              Herr talman! Vi måste ha en bättre tågordning, och vi måste underhålla
              den infrastruktur vi har. Vi måste också bygga för framtiden.
              Miljöpartiet vill anslå 80 miljarder mer än regeringen på spårinvesteringar
              de kommande tolv åren. Det handlar både om större projekt, som
              till exempel första etappen av Norrbotniabanan, och många angelägna
              medelstora och mindre investeringar i hela landet som väsentligt
              skulle förbättra järnvägens kapacitet och attraktivitet.
            </seg>
            <seg n="e131489c">
              Det handlar om spår för tunnelbana och spårvagnar i städerna.
              Det är dagens och morgondagens smartaste sätt att förflytta sig
              i våra städer, vid sidan av cykel, gång, buss och båtbuss.
            </seg>
            <seg n="47d3cb88">
              Herr talman! I höstas kom den äntligen, den utredning som vi
              med spänning väntat på. Regeringens FFF-utredning skulle ge svaret
              på hur regeringens fem år gamla mål om en fossiloberoende fordonsflotta
              till år 2030 skulle uppnås.
            </seg>
            <seg n="beeaf1d5">
              Utredningen är tydlig med att målet inte kommer att nås om vi
              inte minskar bilresorna i städerna kraftigt. Utredningen föreslår
              att ett stadsmiljöprogram inrättas i syfte att öka andelen persontransporter
              i tätorter med kollektivtrafik, cykel och gång. Det förslaget
              har vi i Miljöpartiet tagit till oss. Vi tycker att det är en
              bra åtgärd för att minska trängseln i städerna och transporternas
              negativa miljöpåverkan.
            </seg>
            <seg n="09f1f220">
              I regeringens plan finns det förvånande nog inte med trots att
              förslaget kommer från regeringens egen utredning. Men i Miljöpartiets
              motion föreslår vi att kommunerna ska kunna erhålla statsanslag
              till den infrastruktur för kollektivtrafik och cykel som bedöms
              lämplig för att biltrafiken ska minska.
            </seg>
            <seg n="5035cd47">
              Vi bedömer i likhet med FFF-utredningen att det behövs 30 miljarder
              kronor till stadsmiljöprogrammen under perioden 2014–2025 och
              att medel till detta bör föras över från väginvesteringar i den
              nationella transportplanen under samma period. Vi anser, bland
              annat, att det är angeläget med ett särskilt stöd till utbyggnad
              av spårvägar och tunnelbana på sammanlagt 12 miljarder under perioden
              och cykelsatsningar på 9 miljarder. För att underlätta ett klimatsmart
              resande kring och mellan städer anser vi att det är angeläget
              med särskilda satsningar på regionaltåg.
            </seg>
            <seg n="f78c8f1a">
              Herr talman! Även sjöfarten är en viktig pusselbit i omställningen
              till klimatsmarta transporter. Sveriges drygt 50 hamnar och vattenvägar
              har stor potential att avlasta vägnätet och därmed minska klimatbelastningen.
            </seg>
            <seg n="4efbe747">
              Men det finns stora behov som inte blir tillgodosedda i Alliansens
              transportplan, inte minst gäller det Västra Götaland där slussarna
              i Trollhättan behöver bytas ut senast år 2030. Miljöpartiet vill
              anslå 250 miljoner kronor så att ombyggnaden av slussarna kan
              påbörjas i slutet av planperioden. Det är nödvändigt om vi ska
              vara färdiga till 2030.
            </seg>
            <seg n="e027e454">
              För att sjöfarten ska kunna öka sin marknadsandel föreslår vi
              att en vägavgift för tunga lastbilar införs. I dag finns endast
              ban- och farledsavgifter, vilket skapar snedvridna konkurrensvillkor.
            </seg>
            <seg n="e9c9d4c2">
              När det gäller banavgifterna är det häpnadsväckande att regeringen
              och Trafikverket struntar i att riksdagen redan i december 2012
              riktade ett tillkännagivande till regeringen om att banavgifterna
              inte bör höjas förrän järnvägen fungerar och åtgärder för rättvisare
              konkurrensvillkor gentemot lastbilstrafiken införts.
            </seg>
            <seg n="21ff4738">
              Trots att inget av dessa två krav är tillgodosett planerar Trafikverket
              för en femdubbling av banavgifterna. Det är något som självklart
              leder till både höjda biljettpriser och ökade kostnader för dem
              som vill frakta sitt gods på järnväg. Med regeringens politik
              hamnar allt mer gods på vägen, och utsläppen ökar. Det är återigen
              ett exempel på att Alliansens trafikpolitik missar klimatmålen.
            </seg>
            <seg n="78d1642f">
              Avslutningsvis, herr talman, vill jag yrka bifall till samtliga
              sex tillkännagivanden i debattens två betänkanden. Självklart
              ställer jag mig bakom de reservationer Miljöpartiet har, men för
              tids vinnande yrkar jag bifall bara till Miljöpartiets reservation
              10 i betänkande TU20, där vi presenterar vår inriktning på den
              nationella planen och länstransportplanerna, och till reservation
              4 i TU19 om banavgifterna, som vi har gemensamt med S och V.
            </seg>
          </u>
          <note type="speaker" n="50c24554">
            Anf. 8 JAN-EVERT RÅDHSTRÖM (M) replik:
          </note>
          <u who="jan-evert_radhstrom_37a861" xml:id="i-b15822d4cf09d29a-3" n="80faad58">
            <seg n="99632dfd">
              Herr talman! När jag läser Miljöpartiets motion om satsningar
              på olika projekt och neddragningar av andra blir jag oroad över
              att det åter är en politik som är helt ofinansierad. De stod nämligen
              bakom den förra socialdemokratiska propositionen som var ofinansierad
              med 65 miljarder kronor.
            </seg>
            <seg n="1cab4f48">
              Det som oroar mig ännu mer är att Stina Bergström inte tar upp
              sådana miljöåtgärder som vi diskuterar och vill ta fram men som
              Miljöpartiet är emot. Vi vill ha elektrifiering av vissa vägsträckor
              för lastbilar. Det är Miljöpartiet emot. Vi vill ha längre lastbilar
              för att kunna transportera mer och effektivare. Det är Miljöpartiet
              emot. Vi vill ha tyngre lastbilar för effektivare transporter.
              Det är Miljöpartiet emot. Som lök på laxen vill de ta bort 30
              miljarder från vägprojekt.
            </seg>
            <seg n="b921b782">
              Historien skrämmer mig. Miljöpartiet hade inget problem att tillsammans
              med den förra socialdemokratiska regeringen halvera bidraget till
              enskilda vägar. Det har vi nu återställt och höjt med miljardbelopp.
              Var står ni i dag, Stina Bergström? Tänker ni göra samma fadäs
              igen och halvera bidragen till exempelvis enskilda vägar? Var
              står ni när det gäller Förbifart Helsingfors?
            </seg>
            <seg n="1cfeb0a0">
              Om du inte hinner svara på allt, så gör en liten regeringsförklaring.
              Var står Miljöpartiet när det gäller Förbifart Helsingfors och
              Bromma? Kan Stina Bergström acceptera Alexanderssons utredning?
              Eller anser Stina Bergström att ni kan gå före?
            </seg>
            <seg n="b2d7d360">
              Det är många frågor. Välj ut några. Jag kommer att repetera dem
              du inte hinner svara på, Stina Bergström.
            </seg>
          </u>
          <note type="speaker" n="e0e5b1a3">
            Anf. 9 STINA BERGSTRÖM (MP) replik:
          </note>
          <u who="stina_bergstrom_d57ec1" xml:id="i-734c4982374aaf97-1" n="9b63628b">
            <seg n="3af4f5ed">
              Herr talman! Det var många frågor, men jag ska försöka svara
              på så många som möjligt.
            </seg>
            <seg n="a663858e">
              Det är glädjande att Jan-Evert Rådhström har läst vår motion
              så noga. Han missade dock en sak gällande vägunderhållet. Där
              ligger vi på precis samma nivå som regeringen. Vi vill också anslå
              155 miljarder, och vi ligger på samma nivå när det gäller de enskilda
              vägarna.
            </seg>
            <seg n="ea71936e">
              Du frågade mig varför vi är emot längre och tyngre lastbilar,
              Jan-Evert Rådhström. Det är en diskussion som vi har haft mycket
              i riksdagen, och skälet stavas klimat. När man gör det billigare
              att köra gods på väg försvinner godset från järnväg till lastbil.
              I dag körs det mindre gods på järnväg i Sverige, om vi undantar
              malmtransporterna, än vad det gjorde när alliansregeringen tillträdde
              2006; det ser vi på Trafikanalys siffror. Det är vårt argument.
            </seg>
            <seg n="65883e19">
              Det vi däremot hemskt gärna skulle vilja se är att arbetet med
              längre och tyngre tåg i Sverige fick fart. Det var ett projekt
              som startade 2008/09, men det har inte hänt någonting. I dag kan
              vi inte köra lika långa tåg i Sverige som man kan i övriga Europa.
              Det är ett problem.
            </seg>
            <seg n="88158cba">
              Vad vi tycker om Förbifart Helsingfors sade jag i mitt anförande.
              Vi ser att det projektet kommer att falla bort vid en klimatrevidering
              av transportplanen. Förbifart Helsingfors kommer inte att leda
              till minskade utsläpp utan tvärtom. Vi anser även att de över
              30 miljarder som Förbifart Helsingfors kostar behövs till kollektivtrafik
              och cykelsatsningar i Helsingfors.
            </seg>
            <seg n="93df9ad7">
              Jag ser fram mot resultatet av Alexanderssons utredning. Jan-Evert
              Rådhström nämnde i sitt anförande att jag tyckte att den var bra.
              Det var en utredning som vi i Miljöpartiet tillsammans med S,
              V och andra oppositionspartier drev igenom mot allianssidans vilja
              i trafikutskottet.
            </seg>
          </u>
          <note type="speaker" n="8d203829">
            Anf. 10 JAN-EVERT RÅDHSTRÖM (M) replik:
          </note>
          <u who="jan-evert_radhstrom_37a861" xml:id="i-b15822d4cf09d29a-4" n="80faad58">
            <seg n="d25795ad">
              Herr talman! Det som förvånar mig, Stina Bergström, är att ni
              inte har förtroende för Alexanderssons utredning, utan ni gör
              några egna tillkännagivanden i betänkandet utan att ta reda på
              fakta. Du säger nu själv att ni är nöjda med Gunnar Alexandersson
              som utredare. Stina Bergström vet uppenbarligen mer än Sveriges
              främste expert på detta område, och det bekymrar mig.
            </seg>
            <seg n="51fc102e">
              När det gäller lastbilar är det fantastiskt hur Miljöpartiet
              resonerar. Hela svenska folket behöver få klarhet i det. Ni är
              emot längre och tyngre lastbilar, och ni är emot kortare och lättare.
              Om vi tar exemplet Tyskland blir det en infarkt. Där går man över
              till mindre och lättare lastbilar. Det blir betydligt fler lastbilar
              som transporterar varor. Det blir en trafikinfarkt enbart genom
              dumma beslut, ursäkta, som är mot miljö, transportekonomi och
              mot allting. Det blir konsekvensen.
            </seg>
            <seg n="88c378e7">
              Stina Bergström nämnde aldrig tydligt Bromma. Kan Stina ge en
              liten hint till mig och svenska folket: Kommer ni i era diskussioner
              med Socialdemokraterna, om ni nu skulle forma någonting inför
              valrörelsen, att stå fast vid att lägga ned Bromma? Är er tydliga
              linje att ni inte vill ha Förbifart Helsingfors?
            </seg>
            <seg n="52136bd5">
              Ni kommer att stå på barrikaderna och säga nej till Förbifart
              Helsingfors. Ni struntar i jobben, trots att det är viktigt för
              jobben, och Bromma är viktigt för jobben. Är det ert tydliga budskap
              i en kommande valrörelse att ni inte ska ha vare sig Bromma eller
              Förbifart Helsingfors, E20 eller 30 miljarder kronor till vägprojekt
              ute i landet?
            </seg>
          </u>
          <note type="speaker" n="3a668330">
            Anf. 11 STINA BERGSTRÖM (MP) replik:
          </note>
          <u who="stina_bergstrom_d57ec1" xml:id="i-734c4982374aaf97-2" n="9b63628b">
            <seg n="8f6b129a">
              Herr talman! Jag börjar med järnvägsutredningen. Vi välkomnade
              den och drev igenom att den skulle komma. Vi hade också i remissrundan
              synpunkter på vilka tilläggsdirektiv utredningen skulle ha, som
              den fick nu i januari februari.
            </seg>
            <seg n="9e35dbf1">
              Vi hade då som önskemål från Miljöpartiet att Alexandersson och
              hans expertgrupp skulle titta på hur vi skulle kunna få en bättre
              organisation av järnvägsunderhållet och hur man skulle kunna föra
              tillbaka järnvägsunderhållet i statlig regi i takt med att kontrakten
              löpte ut. Det önskemålet från oss finns inte i tilläggsdirektiven.
            </seg>
            <seg n="d8130d0e">
              Därför välkomnar jag i dag att vi har ett tillkännagivande. I
              min värld går det tillkännagivandet och uppdraget till utredningen
              som kan ta med sig det i sitt fortsatta arbete och tala om för
              oss politiker hur vi kan göra detta på ett praktiskt och kostnadseffektivt
              sätt för att få ett bättre järnvägsunderhåll.
            </seg>
            <seg n="4993aebe">
              När det gäller Bromma är det glädjande att man i Helsingforsspolitiken
              diskuterar att lägga ned den flygplatsen, som ligger mitt i Helsingfors.
              Jag var på Söder för några veckor sedan på en aktivitet och såg
              hur flygplanen flög över oss hela tiden. Det är samma situation
              vi hade i Karlstad för ett antal år sedan. Där hade vi en flygplats
              som låg mitt i staden med alla de utsläpp och bullerproblem det
              innebar för dem som bodde i Karlstad. Det är en väldigt bra idé
              att lägga ned Bromma flygplats och att bygga bostäder där i stället.
              Det handlar framför allt om vad Helsingforsspolitikerna vill göra.
            </seg>
            <seg n="e19d016c">
              Sedan gäller det de 30 miljarderna för vägprojekt. Men snälla
              Jan-Evert Rådhström, det är ett förslag som finns i utredningen
              om en fossiloberoende fordonsflotta. Det är förslaget att flytta
              de 30 miljarderna från väginvesteringar till att få bättre kollektivtrafik
              och cykeltrafik i städerna.
            </seg>
          </u>
          <note type="speaker" n="d01771f5">
            Anf. 12 LARS TYSKLIND (FP):
          </note>
          <u who="lars_tysklind_527bfb" xml:id="i-b87f6d47c53954da-0" n="001d3fa1">
            <seg n="8bfee81c">
              Herr talman! Som påpekades i början rör dagens debatt två betänkanden.
              Det är dels Åtgärdsplanering för transportsystemet 2014–2025 m.m.
              , dels Järnvägspolitiska frågor . Det är ett väldigt omfattande
              material. Jag kommer att göra några nedslag i detsamma.
            </seg>
            <seg n="433b371a">
              Jag vill börja med att yrka bifall till utskottets förslag i
              båda betänkandena förutom under de punkter där Folkpartiet och
              övriga allianspartier har reservationer. Det räcker med den definitionen,
              eftersom jag inte yrkar bifall till någon av reservationerna.
            </seg>
            <seg n="e8b5ea43">
              Herr talman! Folkpartiet har inte en speciellt unik utgångspunkt.
              Vi tycker naturligtvis, och det tror jag att de flesta kan hålla
              med om, att rätt investeringar i infrastruktur bidrar till och
              ofta är en förutsättning för tillväxt och ökad sysselsättning.
            </seg>
            <seg n="e3384b88">
              Inte minst ur perspektivet att Alliansen har satt upp ett väldigt
              tydligt mål att vi år 2020 ska ha fem miljoner människor som arbetar
              har utbyggnaden av infrastrukturen en oerhört central roll. Just
              på grund av att vi tycker att det är så viktigt har ambitionsnivån
              när det gäller investeringar och satsningar på infrastruktur höjts
              avsevärt.
            </seg>
            <seg n="9aa76352">
              När regeringen nu i början på april fastställde den nationella
              trafikslagsövergripande planen för 2014–2025 och även de ekonomiska
              ramarna för länsplanerna togs ett viktigt sista steg i den process
              som har lett fram till historiskt stora satsningar på infrastruktur
              för att få ett effektivt och robust transportsystem där medborgarnas
              behov av till exempel arbetspendling och näringslivets behov av
              godstransporter har satts i fokus.
            </seg>
            <seg n="6db394e2">
              Summan 522 miljarder kronor är nästan lite ogreppbar i storlek,
              men jag har hört den förut. Det är bara att konstatera att den
              är historiskt hög. Till det kommer ytterligare 85 miljarder som
              kommer från trängselskatt, avgifter och bidrag.
            </seg>
            <seg n="efd7b8ce">
              Det har i den plan vi nu talar om lagts stort fokus på drift,
              underhåll och reinvestering i befintlig infrastruktur. Det är
              väldigt viktigt. Vi kan konstatera att det har pågått en hel del
              kapitalförstöring inte minst inom järnvägssystemet.
            </seg>
            <seg n="992ed2fe">
              Det finns brister i järnvägssystemet. Det vet vi alla, liksom
              att det allt som oftast skapar problem. Samtidigt vet jag inte
              om den bild som Stina Bergström målar upp av järnvägen, och i
              viss mån även Anders Ygeman, bidrar till järnvägens bästa. Om
              inte annat gör den bilden att människor avstår från att åka på
              järnväg.
            </seg>
            <seg n="1a31da73">
              Personliga statements är kanske inte så viktiga. Jag har åtminstone
              åkt sju gånger på järnväg under juni månad. Det var inte en enda
              försening. Det kan inte bara vara för mig som järnvägen fungerar.
              Jag tycker att vi ska inse att det fungerar ganska ofta och oftast.
              Det är just därför man kan tala om att 90 procent av turerna håller
              tiden. Om vi fortsätter att tala om att järnvägen inte fungerar
              väljer människor bilen, kan jag tänka mig.
            </seg>
            <seg n="b5cfef35">
              Det bollas med mycket siffror här. Jag tycker att vi ska vara
              konkreta när det gäller satsningarna på drift och underhåll. Vi
              kan tala om felräkningar som har gjorts i något skede i processen.
              Vi kan bolla med siffror hur som helst, men faktum kvarstår.
            </seg>
            <seg n="93d032c0">
              Räknar vi i 2013 års penningvärde – märk väl att vi inte kan
              ta in inflation, och det finns inga sådana argument kvar – var
              satsningen på drift och underhåll av järnvägssystemet 4,2 miljarder
              år 2006. Vi har talat om 3,8, men räknar man upp till 2013 års
              penningvärde var det 4,2. Nu är det nästan 9 miljarder. Vi talar
              om mer än en fördubbling. Det är klart att det måste ge effekt
              på sikt.
            </seg>
            <seg n="55cf40ba">
              Vare sig ministern eller någon annan har påstått att det inte
              kommer att ta tid. Från Trafikverkets sida har man varit väldigt
              tydlig. Ska vi ha järnvägstrafik samtidigt som vi rustar upp den
              måste det få ta tid. Vi kan inte stänga av vår järnväg.
            </seg>
            <seg n="3ef57162">
              Jag vill nog påstå att den beskrivning som Anders Ygeman gör
              av utvecklingen är direkt felaktig. Den grundar sig inte på fakta.
              Sedan sysslar Anders Ygeman med att bolla med en del siffror i
              olika budgetar hit och dit. På något vis är det ett bevis på att
              det är verkligheten som räknas.
            </seg>
            <seg n="9ce0b1d4">
              Det är inte så att järnvägen har förfallit under de senaste åtta
              åren. Det är nu den håller på att repareras. Förfallet har skett
              under årtionden när man inte har brytt sig om järnvägen. I och
              för sig tyckte jag att Anders Ygeman var ganska ödmjuk när han
              erkände att det har funnits vissa brister under den socialdemokratiska
              tiden.
            </seg>
            <seg n="001fd64d">
              Om vi nu lämnar drift och underhåll för en stund kan vi konstatera
              att det finns satsningar. Nu börjar vi tala om en ny stambana
              med höghastighetståg när Ostlänken börjar byggas ned till Linköping
              från Helsingfors. Den längsta sträckan, mellan Göteborg och Borås,
              börjar också byggas. Det är ett stort steg.
            </seg>
            <seg n="64212322">
              På vägsidan kan vi nu se att vi börjar bygga och rusta upp E20
              – ett mycket efterlängtat projekt i Västsverige. Det handlar både
              om framkomlighet och inte minst om trafiksäkerhet. Det är tragiskt
              att se hur många människor som har omkommit på denna väg. Det
              känns lite som att det har skett i onödan med tanke på att vi
              kunde ha rustat upp den tidigare.
            </seg>
            <seg n="0b463bf2">
              Det görs många viktiga satsningar i samband med Västsvenska paketet
              och så vidare. Listan kan göras lång, inte minst inom godsstråken
              för näringslivets behov på järnvägssidan i Skåne, Mellansverige,
              Bergslagen, Malmbanan och så vidare.
            </seg>
            <seg n="e3447d9e">
              Det finns fyra reservationer där oppositionen redovisar sin bild
              av vad man vill satsa på. Nu har vi diskuterat siffrorna några
              varv, och det må väl vara hänt att vi gör det igen. Jag har egentligen
              svårt att se det samlade alternativet till Alliansens politik.
              Det spretar en hel del, vilket har framkommit i debatten tidigare.
              Vilken är den gemensamma bilden av Förbifart Helsingfors, utbyggnaden
              av E20 till motorväg och Bromma flygplats, som nämndes här, samt
              flyget över huvud taget?
            </seg>
            <seg n="5c5f1c5f">
              Herr talman! Om man tittar lite närmare i regeringsskrivelsen
              när det gäller åtgärdsplaneringen kan man mycket tydligt se hur
              det nya ekonomiska planeringssystemet är upplagt. Det handlar
              framför allt om projekten över 50 miljoner, där man tydligt har
              delat upp det hela. De projekt som kan byggstarta under de närmaste
              tre åren finns listade, de som ska förberedas under de närmaste
              tre åren, 2017–2019, är listade och övriga projekt som ingår i
              planperioden är listade. Detta är en tydlig prioritering som ska
              rullas och redovisas för riksdagen varje år. Det står en del att
              läsa om kommunal medfinansiering, och vi har diskuterat det en
              del här. Det har funnits en kritik mot att man går före i köer
              och så vidare. Det har måhända funnits belägg för detta; jag kan
              egentligen inte säga någonting annat. Men med en sådan tydlig
              prioritering kommer det i ett helt annat ljus. Nu är det denna
              prioritering som gäller. Man kan alltså inte ändra den med medfinansieringsförslag,
              men man kan skapa mervärden genom att medfinansiera från kommuner
              och regioner.
            </seg>
            <seg n="d67e01cc">
              Det finns en tydlig prioritering, och det finns tydliga riktlinjer
              för hur medfinansiering ska gå till. Den ska vara frivillig, och
              den ska skapa mervärden för den som medfinansierar. Det är därför
              lite konstigt att nu komma med ett tillkännagivande om att det
              behövs ett tydligare system. Det är inte riktigt hederligt att
              fortsätta som om ingenting har hänt, tycker jag. Regeringen har
              ju tagit till sig mycket av den kritik som fanns, och när Riksrevisionen
              kom med sin kritik ändrades en hel del saker.
            </seg>
            <seg n="63d847c9">
              Ett bra exempel är det som vi har tagit upp några gånger – E20
              i Västergötland. Regionen och kommunerna är inte med och finansierar
              för att de är snälla på något vis eller tycker att det är hyggligt
              mot staten, utan de gör det för att få mervärden. De vill höja
              standarden i den bedömning som Trafikverket har gjort – att det
              krävs ett-plus-två-vägar – till två-plus-två-vägar och är därför
              med och finansierar. Det är ett typexempel på hur det kan gå till.
              Det blir mervärden. Sedan tycker naturligtvis inte Stina Bergström
              från Miljöpartiet att det är ett mervärde, men man kanske ändå
              gör den bedömningen i Västra Götaland.
            </seg>
            <seg n="b9c27dc1">
              Glädjande nog kan vi notera att i förra veckan invigdes den nya
              farleden till Gävle. Den gör att Gävle nu kan trafikeras med större
              fartyg. Jag tror inte att Gävle kommun, som har medfinansierat
              detta, har gjort det av något slags snällhet. De har sett att
              det är en utvecklingspotential som kan skapa sysselsättning, utveckling
              och tillväxt i Gävle. Det är viktigt att man kan koppla ihop sjöfarten
              med landinfrastrukturen, och Gävle är en utmärkt punkt att kunna
              göra det på.
            </seg>
            <seg n="b47d7e4a">
              Det är bara att konstatera att det har blivit verklighet och
              att det är tur att inte S, MP och V hade majoritet och stoppade
              denna möjlighet. Det här gäller från den 1 december 2013, men
              i oktober 2013 röstade den samlade rödgröna oppositionen emot
              detta. Det fanns ändå en majoritet i riksdagen för att släppa
              fram medfinansieringsmöjligheter även på sjöfartssidan – helt
              i linje med verkligheten och logiskt eftersom det redan fanns
              på väg- och järnvägssidan.
            </seg>
            <seg n="3c5a852d">
              Herr talman! Det är viktigt att framhålla att det finns ett nytt,
              effektivare planeringssystem för byggande av vägar och järnvägar.
              Det bygger på att vi har en sammanhållen process, som i sin tur
              föregås av en analys som bygger på fyrstegsprincipen. Det hela
              baseras på tidiga och fortlöpande samråd för att människor ska
              kunna bli delaktiga i processen och tillföra kunskap i ett tidigt
              skede. På det sättet ska man kunna undvika överklaganden. Hela
              processen har beslutats utifrån en enig parlamentarisk utredning.
            </seg>
            <seg n="5f6b6b83">
              Man kan konstatera att det har blivit populärt på senare tid,
              inte minst hos Socialdemokraterna, att tala om breda lösningar.
              Här hade vi en sådan på plats, men den försvann ganska snabbt.
              Om man läser Socialdemokraternas reservation om just planeringsfrågor
              ser man att den breda lösning som vi hade kommit fram till tydligen
              inte var så bra. Jan-Evert Rådhström och jag var med i utredningen,
              och det var en tydlig målsättning från början att vi skulle ha
              en bred gemensam lösning på detta.
            </seg>
            <seg n="ec5c4c7d">
              Herr talman! Jag har en liten reflexion kring de fyra tillkännagivanden
              som Socialdemokraterna och Sverigedemokraterna tillsammans med
              Miljöpartiet och Vänsterpartiet har skapat majoritet för i betänkandet
              TU19, Järnvägspolitiska frågor . Jag vet inte om det är att uttrycka
              sig lite vulgärt, men jag tycker att den samlade oppositionen
              är i det närmaste tondöv för att det pågår ett omfattande utredningsarbete
              vad gäller järnvägens organisation under Gunnar Alexanderssons
              ledning. Det finns partier i oppositionen som ifrågasätter Alexanderssons
              kompetens, men det kan vi lämna därhän. Det är utredningen som
              ska ge svar på frågorna. Det kan till exempel gälla frågor som
              hur ett förtydligande vad gäller roller och ansvarsområden inom
              järnvägssektorn kan åstadkommas. Det kan handla om organisation
              av underhåll av järnvägens infrastruktur ur ett flertal aspekter.
              Det gäller Trafikverkets kunskap om järnvägssystemet och behovet
              av tredjepartsbesiktning, kapacitetstilldelning och trafikledning.
              Det handlar om att utveckla tillgången till kvalitetssäkrad statistik.
              Allt detta finns med i direktiven.
            </seg>
            <seg n="d5312a88">
              Om man läser de fyra tillkännagivandena får man nästan en känsla
              av att man gärna vill tvinga fram några frågor men att man struntar
              i svaren eftersom man redan vet vad man vill. På något vis känner
              jag att det är samma diskussion som när vi diskuterade flygledningstjänster
              för någon vecka sedan: Vi ska ta reda på en sak och fatta ett
              klokt beslut utifrån det, men låt oss inte vänta på kunskapen
              utan vi jobbar utifrån vad vi tycker och tänker. Det är lite av
              hörsägenstankegångar.
            </seg>
            <seg n="32701315">
              Herr talman! Jag vet att jag drar över talartiden lite grann,
              men jag måste ändå reagera på det här med sjöfarten och svaveldirektivet.
              Anders Ygeman sade att det var en misslyckad svavelförhandling.
              En förhandling med vem? Det är ett internationellt beslut – ett
              FN-beslut inom IMO. När jag deltar i dessa debatter i andra sammanhang,
              till exempel i miljö- och jordbruksutskottet, tycker man från
              socialdemokratiskt håll att det är bra direktiv och att de har
              miljö- och hälsovinster som är betydande. Sedan kan man diskutera
              hur anpassningen ska ske, men själva beslutet om att vi minskar
              utsläppen av ett hälso- och miljöfarligt ämne från sjöfarten måste
              väl ändå vara bra? Det är skönt att se att Anders Ygeman nickar
              instämmande till detta.
            </seg>
            <seg n="9f815b87">
              Det jobbas brett inom sjöfarten. Det finns en sjöfartsstrategi
              som man jobbar efter. Man tar bland annat upp tonnageskatten.
              Jag har varit med här så länge att jag vet att tonnageskatten
              inte var någonting som Socialdemokraterna älskade så sent som
              för tio år sedan. Det var lite under galgen som man ändå fick
              göra den utredningen. Sedan visade det sig att utredningen inte
              riktigt höll måttet. Och tonnageskatten är på väg. Det finns inga
              andra ambitioner.
            </seg>
            <seg n="57f14a6e">
              I övrigt jobbar till exempel Sjöfartsverket med olika avgiftsmodeller
              som är differentierade utifrån miljöaspekter, CO2-utsläpp och
              så vidare.
            </seg>
          </u>
          <note type="speaker" n="c0025f7e">
            Anf. 13 ANDERS YGEMAN (S) replik:
          </note>
          <u who="anders_ygeman_d54639" xml:id="i-024ce27ebbd0e0a2-3" n="66540dc8">
            <seg n="89eca9f3">
              Herr talman! Jag vill först reda ut svavelfrågan. Det är bra
              att vi får en minskning av svavel. Men det är dåligt att våra
              konkurrenthamnar, exempelvis Narvik, inte är med. Det är därför
              det var en dålig förhandling.
            </seg>
            <seg n="648850f8">
              Det är bra att Tysklind noterade att jag erkände brister under
              den socialdemokratiska tiden. Men det hade varit klädsamt om Tysklind
              erkänt en enda brist under de åtta år som alliansregeringen har
              suttit. Något problem kanske till och med Tysklind kan erkänna.
            </seg>
            <seg n="f290ed81">
              Jag vill gratulera Tysklind till att ha tagit tåget och att det
              har gått i tid. Det är bra. För järnvägen är dock den sjunkande
              punktligheten med 4 procent för andra resenärer under samma tid
              ett större problem. Det är inte min och Stina Bergströms bild
              av järnvägen som är problemet. Problemet är att punktligheten
              sjönk med 4 procent den senaste månaden. Tågen står still, och
              kontaktledningar ramlar ned. Det är det som gör att Tysklind med
              flera väljer att ta bilen i stället.
            </seg>
            <seg n="13ae76b7">
              Jag måste ställa samma fråga som jag hade tänkt ställa till ministern
              som valde att inte komma hit. Jag antar därför att hon inte hade
              svaret. Jag ställde frågan även till Rådhström utan att få en
              skärva till svar; han började tala om väginvesteringar i stället.
            </seg>
            <seg n="3738636f">
              Den 12 oktober 2012 sade regeringen att det krävdes 86 miljarder
              för att återställa järnvägen till det skick den har designats
              för, för att få en fungerande järnvägstrafik. Den 7 maj upptäcktes
              allvarliga brister. Man hade räknat med bara hälften av alla kontaktledningar
              som behöver underhållas. Och det har blivit uppenbart för alla
              att det verkligen behövs kontaktledningsunderhåll. Den 15 maj,
              efter alla de här bristerna och efter att de 6 miljarderna har
              upptäckts, kom regeringen till riksdagen och konstaterade att
              det behövs exakt samma summa – 86 miljarder – för att få en fungerande
              järnväg.
            </seg>
            <seg n="a4fac70f">
              Hur går det till? Hade regeringen fel den 12 oktober 2012 när
              de sade att det krävdes 86 miljarder? Behövdes det bara 80 eller
              70 miljarder? Eller är det helt enkelt så att vi med regeringens
              järnvägspolitik inte kommer att få någon fungerande järnvägstrafik?
            </seg>
          </u>
          <note type="speaker" n="ccec01ca">
            Anf. 14 LARS TYSKLIND (FP) replik:
          </note>
          <u who="lars_tysklind_527bfb" xml:id="i-b87f6d47c53954da-1" n="001d3fa1">
            <seg n="34866965">
              Herr talman! Anders Ygeman gör ofta jämförelser i väldigt korta
              perspektiv. Just förra månaden var inte en bra tid för järnvägen.
              Det är klart att under den månaden var punkligheten säkert väldigt
              dålig. Men om man jämför i ett längre perspektiv, de senaste 30
              åren, har punkligheten faktiskt ökat.
            </seg>
            <seg n="7deb3b38">
              Jag tyckte nog att jag sade ganska tydligt att vi är fullt medvetna
              om de brister som finns, både när det gäller järnväg och på vägsidan.
              Det är anledningen till att vi har en ambitionshöjning när det
              gäller pengar till drift och underhåll av både vägar och järnvägar.
              Om man inte såg det sambandet fanns det ingen anledning till det.
              Anders Ygeman kan nog sova lugnt på nätterna, förvissad om att
              vi inte har missat detta.
            </seg>
            <seg n="6f35a2d0">
              Jag hade också, liksom Jan-Evert Rådhström, noterat att det plötsligt
              hade uppkommit 3,9 miljarder på Trafikverket på grund av att de
              stora projekten har blivit billigare. Det är inte ett lika stort
              bekymmer som om det fattas 6 miljarder.
            </seg>
            <seg n="0f6a682b">
              Hur man än vrider och vänder på det har vi fått en redovisning
              av att de 6 miljarderna inte fattas i budgeten. Det gjordes en
              felberäkning i något underlag i ett tidigt skede, men det rättades
              till. Jag vet egentligen inte varför ni envisas med att fortsätta.
              Det finns dock inget hål på 6 miljarder i budgeten.
            </seg>
          </u>
          <note type="speaker" n="288aeb2d">
            Anf. 15 ANDERS YGEMAN (S) replik:
          </note>
          <u who="anders_ygeman_d54639" xml:id="i-024ce27ebbd0e0a2-4" n="66540dc8">
            <seg n="4ec21490">
              Herr talman! Jag vill först tala om tidsserier. Jag valde Tysklinds
              tidsperspektiv. Det var Lars Tysklind som sade att han hade åkt
              tåg den senaste månaden och kommit i tid. Det var därför som jag
              sade att punktligheten under den senaste månaden faktiskt har
              fallit med 4 procent för resenärerna. Det var den fallande punktligheten
              för resenärerna som var problemet och inte min och Stina Bergströms
              bild. Tyvärr har förtroendet för järnvägen fallit dramatiskt under
              Alliansens tid vid makten.
            </seg>
            <seg n="df0cd82c">
              Lars Tysklind, du får förlåta mig! Regeringen kommer till riksdagen
              med en proposition i vilken regeringen säger att det krävs 86
              miljarder för att återställa järnvägen till det skick som den
              var designad för. Det är regeringens bedömning. Sedan visar det
              sig att hälften av alla kontaktledningar i Sverige saknas – hälften.
              Det är en kostnad på mellan 6 och 10 miljarder.
            </seg>
            <seg n="2dcd0254">
              Efter det har det också kommit ett antal andra tekniska rapporter
              som visar att underhållsbehovet sannolikt är större. Men vi struntar
              i det och tar bara det som Trafikverket självt har erkänt, de
              6 miljarderna.
            </seg>
            <seg n="968a3492">
              Efter att detta är känt kommer regeringen till riksdagen och
              konstaterar att exakt samma summa behövs för att få en fungerande
              järnvägstrafik, inte 85 500 miljoner, inte 86 500 miljoner, utan
              exakt 86 000 miljoner kronor – 86 miljarder kronor – krävs för
              en fungerande järnvägstrafik.
            </seg>
            <seg n="f9011f4f">
              Kan Lars Tysklind redogöra för hur det går till? 6 miljarder
              försvinner, men summan behöver inte justeras det allra minsta.
              Det är inte konstigt att folk blir lite oroliga över att det underhåll
              som regeringen sade att de skulle göra i den ena propositionen
              kanske inte blir av i den andra propositionen i och med att det
              mellan de två har försvunnit 6 miljarder kronor – 6 000 miljoner.
            </seg>
          </u>
          <note type="speaker" n="093917c0">
            Anf. 16 LARS TYSKLIND (FP) replik:
          </note>
          <u who="lars_tysklind_527bfb" xml:id="i-b87f6d47c53954da-2" n="001d3fa1">
            <seg n="d205eb0e">
              Herr talman! Det är inte meningsfullt att diskutera den frågan.
              Det besked vi har fått är att det inte fattas några pengar i budgeten.
            </seg>
            <seg n="67f7fb83">
              Anders Ygeman kan inte kommentera det just nu, men jag sade det
              i mitt anförande: Faktum kvarstår att verkligheten styr. Just
              pengarna till drift och underhåll av järnvägen har fördubblats
              sedan 2006. Vi kan väl ändå vara överens om att i 2013 års penningvärde
              var det 4,2 miljarder kronor 2006. Nu är det nästan 9. Man måste
              definitivt få mer drift och underhåll för 9 miljarder än för 4,2.
              Det borde även Anders Ygeman kunna acceptera.
            </seg>
          </u>
          <note type="speaker" n="8ff946f1">
            Anf. 17 STINA BERGSTRÖM (MP) replik:
          </note>
          <u who="stina_bergstrom_d57ec1" xml:id="i-734c4982374aaf97-3" n="9b63628b">
            <seg n="4ca5be69">
              Herr talman! Jag vill börja med bilden av järnvägen. Jag tillhör
              dem som tycker att tåg är det mest civiliserade sättet att resa
              på. Tyvärr är jag en av dem som har drabbats den senaste månaden.
              Precis som Anders Ygeman sade har det varit mycket förseningar
              på tågen från Värmland till Helsingfors, men det har det varit
              under alla år som jag har suttit i riksdagen.
            </seg>
            <seg n="82c2333a">
              Det är dock glädjande att regeringen nu satsar mer pengar på
              järnvägen och att de bland annat har köpt idén från Miljöpartiet,
              Socialdemokraterna och Vänstern om nya stambanor. Det tyckte de
              inte alls var någon bra idé i valet 2010.
            </seg>
            <seg n="935d0482">
              Det är bra att vi bygger nya banor för snabbare tåg. Men det
              är också viktigt att vi satsar på de regionala banorna, på de
              mindre banorna. Vi i Miljöpartiet har en särskild pott på 9 miljarder
              för trimning och förbättring av ett antal regionala banor som
              har stor betydelse för godstrafik och persontrafik. Några sådana
              banor är till exempel Lysekilsbanan, Bohusbanan och Älvsborgs-,
              Kinnekulle-, Viskadals- och Karlsborgsbanorna i Västra Götaland.
              Lysekilsbanan ville Trafikverket lägga ned helt i vintras. Men
              där har regionen gått in, har försökt få i gång trafiken och försöker
              övertala Trafikverket att låta banan vara kvar.
            </seg>
            <seg n="4dd718ef">
              Inget av de här projekten finns dock med i regeringens åtgärdsplan.
              Gunnar Malm har också sagt att det är just de här banorna som
              man vill prioritera bort underhållet på när man nu ska spara in
              de 6 miljarder kronorna som kanske fattas eller inte fattas. Hur
              som helst tänker man inte prioritera underhåll på mindre banor.
            </seg>
            <seg n="7f45a0b4">
              Jag vill fråga Lars Tysklind: Är det inte viktigt att rusta och
              underhålla de regionala banorna? Och är inte trafiken på Lysekilsbanan,
              Bohusbanan och de andra banorna i Västra Götaland värda att satsa
              på?
            </seg>
          </u>
          <note type="speaker" n="17aef538">
            Anf. 18 LARS TYSKLIND (FP) replik:
          </note>
          <u who="lars_tysklind_527bfb" xml:id="i-b87f6d47c53954da-3" n="001d3fa1">
            <seg n="f60703e6">
              Herr talman! När det gäller alla typer av järnväg och regionala
              banor är det väldigt viktigt att man ser helheten. Banan i sig
              är ju inget självändamål, om ingen bedriver trafik på den. Det
              sambandet kan säkert Stina Bergström och jag vara helt eniga om.
            </seg>
            <seg n="4fad40b2">
              Jag kan inte säga att jag känner till alla regionala banor i
              landet, men jag känner väl till Bohusbanan och Lysekilsbanan.
              Att Lysekilsbanan finns kvar beror på att regionen ser att det
              finns en potential – och jag instämmer helt i den ståndpunkten
              – så vi får vänta och se. Det finns ett embryo till persontrafik
              nu, men det är kanske lite svårt att få folk att åka med järnvägen
              när man kommer till Göteborg betydligt snabbare med buss. Den
              kopplingen är ju inte helt solklar. Det är inte så lätt att köra
              persontrafik till Lysekil.
            </seg>
            <seg n="00f8b7ba">
              Men det kanske finns en potential, inte minst på godssidan. De
              som sysslar med godstrafik säger att det är väldigt viktigt att
              behålla stråket, för det är inte så lätt att få tillstånd för
              en ny järnväg. Det är det absolut viktigaste.
            </seg>
            <seg n="3cd52322">
              Västrafik har ju sagt att man ska köra trafik på Bohusbanan,
              och den har rustats kontinuerligt. Det har till och med byggts
              nya delar på sträckor där man har interfererat med motorvägen.
              Det finns alltså helt nya järnvägsavsnitt. Där finns det tydliga
              ambitioner att man ska hålla trafiken i gång och rusta upp över
              tid.
            </seg>
            <seg n="816319ea">
              Om man fördubblar pengarna till drift och underhåll av järnväg
              gynnar det naturligtvis också dessa järnvägar. Men det är inte
              så himla märkligt att prioriteringen görs på de sträckor där flest
              människor reser. Det gäller både väg och järnväg.
            </seg>
          </u>
          <note type="speaker" n="fe174b79">
            Anf. 19 STINA BERGSTRÖM (MP) replik:
          </note>
          <u who="stina_bergstrom_d57ec1" xml:id="i-734c4982374aaf97-4" n="9b63628b">
            <seg n="bc83c0cc">
              Herr talman! Jag och Miljöpartiet anser att man ska kunna åka
              tåg och frakta gods i hela landet. Därför är de regionala banorna
              väldigt viktiga. Visst görs det en del satsningar på Bohusbanan,
              men det är inte tillräckligt för att man ska kunna köra så fort
              att det går snabbare att ta tåget än att ta bilen.
            </seg>
            <seg n="740d03f0">
              Det är oroande att investeringsbiten inte finns med i regeringens
              plan. Men det gäller också underhållet – jag vill återkomma till
              det. När Gunnar Malm, Trafikverkets gd, pratar om dessa felräkningspengar
              säger han att det inte är något problem därför att det finns en
              prioriteringsordning. Man prioriterar de mest trafikerade järnvägarna
              och skär ned underhållet på de mindre trafikerade.
            </seg>
            <seg n="53f582cc">
              Kinnekullebanan stängdes av i somras därför att den var i så
              dåligt skick. Många av de regionala banorna behöver verkligen
              underhållas för att man ska kunna använda dem. Är inte Lars Tysklind
              – precis som jag – oroad över att de mindre trafikerade banorna
              ute i landet, som är så viktiga för landsbygden och godstrafiken,
              inte kommer att underhållas ordentligt?
            </seg>
          </u>
          <note type="speaker" n="7bbf63b9">
            Anf. 20 LARS TYSKLIND (FP) replik:
          </note>
          <u who="lars_tysklind_527bfb" xml:id="i-b87f6d47c53954da-4" n="001d3fa1">
            <seg n="ffa8eb02">
              Herr talman! Folkpartiet och även jag själv har en klar ståndpunkt.
              Det är självklart att de banor där man har en vilja att bedriva
              trafik måste naturligtvis hållas i godtagbart skick och även rustas
              upp så att de blir konkurrensdugliga.
            </seg>
            <seg n="e9b7564b">
              Bohusbanan är ganska konkurrensduglig i dag, men det krävs att
              man får upp hastigheten på vissa avsnitt, och det finns ju sådana
              ambitioner.
            </seg>
            <seg n="1f804c87">
              Sedan har Miljöpartiet tydligt sagt att man vill ha speciella
              potter. Men faktum kvarstår, att det finns mycket mer pengar till
              drift och underhåll av järnväg. Även alla projekt som ligger under
              5 miljoner och som Trafikverket självt beslutar om finns med i
              det här sammanhanget.
            </seg>
            <seg n="25bdc119">
              Jag har ju också varit med på alla möten med Gunnar Malm och
              även läst vad som har skrivits. Mycket handlar om de tekniska
              rapporterna som Trafikverket har skrivit och som oppositionen
              med bävan har tagit del av. Det görs en konstig analys om att
              det skulle vara fråga om en felräkning. Men det är snarare en
              inventering av de verkliga bristerna, och då handlar det inte
              om felräkning, utan det handlar om att man vill veta hur man ska
              agera i framtiden. Om man inte tar reda på det kan man ju inte
              gå vidare.
            </seg>
            <seg n="a4986308">
              Precis som Jan-Evert Rådhström sade uppgår de önskemål som kom
              in till tre gånger så mycket som de medel som finns. Inget av
              våra budgetförslag täcker tillnärmelsevis de behov som har uttalats.
              Så det kommer alltid att handla om prioriteringar. Då är det inte
              så märkligt att man prioriterar de sträckor där flest människor
              åker och där det finns en vilja att bedriva trafik. Det är det
              mest samhällsekonomiska och kostnadseffektiva sättet att arbeta
              på över huvud taget.
            </seg>
          </u>
          <note type="speaker" n="1d9cb24b">
            Anf. 21 ANDERS ÅKESSON (C):
          </note>
          <u who="anders_akesson_882924" xml:id="i-8de17fa17fd71f12-0" n="348b951c">
            <seg n="5014a113">
              Herr talman! Låt mig inledningsvis yrka bifall till utskottets
              förslag i betänkandena i enlighet med det yrkande som Lars Tysklind
              med flera företrädare för Alliansen har gjort. Det är två betänkanden
              som hanteras.
            </seg>
            <seg n="adca341e">
              I december 2012 beslutade denna kammare om en mycket ambitiös
              och framåtsyftande ekonomisk ram för framtida transportsatsningar
              i vårt land samt om åtgärder i planeringssystemet för landets
              samlade transportinfrastruktur. Beslutet omfattade samhällsfinansierade
              insatser på 522 000 miljoner kronor för åren 2014–2025. Beslutet
              innebar en 20-procentig ambitionsökning jämfört med tidigare beslut
              2008/09 som i sin tur var en rejäl ambitionshöjning jämfört med
              de beslut som fattades i kammaren 2004. Det var beslut som var
              beredda och framlagda av en socialdemokratisk regering med stöd
              av Vänsterpartiet och Miljöpartiet.
            </seg>
            <seg n="7794c645">
              Denna mycket kraftiga höjning av samhällets ambitioner på transportinfrastrukturens
              område ger oss i dag utrymme för en rad mycket angelägna satsningar
              i trafiken. Utöver de 522 miljarderna i satsningar över statsanslaget
              tillkommer dessutom ytterligare 85 miljarder kronor för angelägna
              insatser. Dessa 85 miljarder kommer från avtal om intäkter från
              trängselskatter, medfinansiering, avgifter och bidrag.
            </seg>
            <seg n="de4f4ca3">
              Summan av den förda politiken är en rekordstor satsning som dessutom
              är fullt ut finansierad. Så var ju som bekant inte alltid fallet
              på den tid Socialdemokraterna med stöd av Vänsterpartiet och Miljöpartiet
              styrde och ställde. Att lägga fram förslag och fatta låtsasbeslut
              om ofinansierade luftslott bygger inget bra samhälle.
            </seg>
            <seg n="cdceba6e">
              Den statliga finansieringsramen på 522 miljarder fördelas enligt
              riksdagens beslut på följande sätt:
            </seg>
            <seg n="fc04d620">
              Därtill kommer alltså ytterligare 85 miljarder kronor utöver
              statens anslag.
            </seg>
            <seg n="365d8baf">
              Herr talman! Planen som vi diskuterar i dag innehåller åtgärder
              som bidrar till ökad tillgänglighet i hela landet, både inom landet
              och mellan landets olika delar. Regeringen föreslår också flera
              åtgärder som skapar bättre förbindelser mellan Sverige och andra
              länder. Det är angeläget eftersom Sverige är en av världens mest
              handelsberoende nationer.
            </seg>
            <seg n="beefca5e">
              Med stöd av investeringarna i planen förbättras pendlingsmöjligheterna
              inom olika arbetsmarknads- och utbildningsregioner. Jag ser i
              den del av landet jag kommer från, sydöstra Sverige, hur landsändarna
              växer ihop tack vare en kombination av investeringar i olika transportslag
              som gör livet för människorna lättare. Det ger i sin tur en mer
              differentierad och dynamisk arbetsmarknad med bättre funktion
              att möta människors behov och bidrar till regional utveckling,
              tillväxt och välfärd i sydöstra Sverige och annorstädes.
            </seg>
            <seg n="bb05b734">
              Särskilda satsningar görs i planen för gruvindustrin och besöksnäringen.
              Syftet är att nyttja de tillväxtmöjligheter som finns inom dessa
              båda näringar. Det innebär i sammanhanget, vilket är värt att
              nämna, att det i infrastrukturplanen görs stora satsningar också
              på andra ställen än i de tre storstädernas omedelbara närhet.
            </seg>
            <seg n="dd965342">
              För boende och näringsliv på svensk landsbygd är goda transporter
              av mycket stor betydelse. Därför höjer vi ambitionen till exempel
              för de enskilda vägarna, vilka är av betydelse inte minst för
              jord- och skogsbruket, och vi gör investeringar i Ostkustbanan
              och väg E20, eller Dödens väg som den kallas i Skaraborgsbygden.
              De har också betydelse för att hela landet ska växa. Allt hänger
              ihop. En timmertrave bidrar i sin växt och förädling både till
              landets välstånd och till arbetstillfällen när den forslas längs
              såväl småvägar och Europavägar som stambanor innan den via båt
              och i förädlad form exporteras till andra sidan jordklotet.
            </seg>
            <seg n="15473269">
              Herr talman! Transportpolitikens kanske största utmaning är att
              möta och förena den ökade efterfrågan på gods- och persontransporter
              med ambitiösa och nödvändiga mål om att trycka ned klimatpåverkande
              utsläpp. På sikt ska självklart den negativa klimatpåverkan av
              trafiken bort helt och hållet. All annan politik är ohållbar.
              Men låt oss göra det på ett sådant sätt att hela landet kan fortsätta
              att leva och bidra till välståndet. Det är de dåliga utsläppen,
              oavsett vilka fordon som orsakar utsläppen, inte fordonen och
              människornas möjlighet att förflytta sig, som ska bort.
            </seg>
            <seg n="42eff276">
              Centerpartiets och Alliansens mål är att fem miljoner människor
              ska jobba i vårt land år 2020. För att det ska bli verklighet
              fordras det 350 000 nya jobb. Det är därför vi genomför denna
              historiska satsning på vägar, järnvägar, hamnar etcetera i Sverige.
              De 522 miljarderna plus de 85 miljarderna, det vill säga drygt
              600 000 miljoner kronor ska användas för att göra det lättare
              att pendla till jobb och utbildning, till att knyta samman arbetsmarknader
              och för att företagens varor ska transporteras mer effektivt.
              Satsningar på transportinfrastruktur är inget självändamål. Satsningen
              är en viktig del av Centerpartiets och Alliansens arbetslinje
              för ett bättre land.
            </seg>
            <seg n="83c9b85c">
              I samma syfte, att hävda arbetslinjen, har därför alliansregeringen
              sedan den tillträdde 2006 mer än fördubblat satsningarna på järnvägens
              drift och underhåll. 42 miljarder har blivit 86 miljarder. Vi
              har i konkret handling visat att vi kan träffa viktiga överenskommelser
              om att bygga ut tunnelbanan i Helsingfors, Förbifart Helsingfors,
              Citybanan, E20 genom Skaraborg, E22 genom Skåne, Småland och Östergötland,
              E4:an längs Norrlandskusten samt bygga nya bostäder i nära anslutning
              till kollektivtrafiken. Alltsammans är exempel på insatser som
              gör skillnad och väcker människors hopp.
            </seg>
            <seg n="98794eef">
              Jag hade sett fram emot att i dag få höra vad en samlad oppositionspolitik,
              som står emot den utvecklingspolitik vi för, skulle bära och innebära.
              Vi har under våren sett punktvisa insatser mellan S, SD, V och
              MP på trafikområdet, insatser som ofta haft som syfte att återreglera,
              förstatliga, försvåra och förhindra människors möjligheter att
              utvecklas i sina landsdelar. Men i dag, när vi diskuterar den
              nationella transportplanen för åren 2014–2025, skulle väl det
              samlade rödgröna alternativet presenteras?
            </seg>
            <seg n="f234e21a">
              Så här långt i denna kammardebatt kan vi konstatera att det samlade
              alternativet saknas. I dag kommer vi i stället att kunna lyssna
              till fyra oppositionspartier med fyra helt olika förslag till
              åtgärder men möjligen med det gemensamma att man i stor utsträckning
              saknar finansiering för det man föreslår. I den mån det finns
              finansiering är det ofta i form av improduktiva och hämmande skatter,
              till exempel den för landet utanför storstaden så farliga och
              direkt improduktiva kilometerskatten eller skatt på avstånd, det
              som man valt att kalla för vägförbättringsavgift. Eller så finansierar
              man genom att stoppa väl underbyggda och förankrade projekt som
              väg E20, Dödens väg, genom Skarabygden eller också låter man sedelpressen
              gå varm. Oavsett finansieringsmodell leder det till sämre välstånd,
              misstro mot staten som förhandlingspart eller inflation.
            </seg>
            <seg n="18cc2d6e">
              Herr talman! Centerpartiet och alliansregeringen är, i stark
              kontrast till de rödgröna partierna, överens om en historiskt
              stor satsning på transportinfrastruktur i hela vårt land. Ytterst
              handlar det om att bidra till framväxten av jobb och tillväxt
              i hela landet. Sedan 2006 har 250 000 nya jobb tillkommit, trots
              en djup världsomspännande lågkonjunktur. Målet är att fem miljoner
              människor ska jobba år 2020. Då behövs ytterligare 350 000 jobb
              i vårt land. Bara så klarar vi vår välfärd. Det är i detta perspektiv
              den historiskt sett mycket stora satsningen på landets samlade
              transportinfrastruktur görs – för jobben i hela landet, för miljön
              och för välfärden.
            </seg>
          </u>
          <note type="speaker" n="0f9c18ef">
            Anf. 22 ANDERS YGEMAN (S) replik:
          </note>
          <u who="anders_ygeman_d54639" xml:id="i-024ce27ebbd0e0a2-5" n="66540dc8">
            <seg n="24b2e168">
              Herr talman! Anders Åkesson misstänker kanske vad jag ska fråga
              om. Ministern vågade sig inte hit för att svara på frågor om underhållshålet
              och Jan-Evert Rådhström och Lars Tysklind hade inget svar, så
              jag försöker med Åkesson.
            </seg>
            <seg n="2fc3e749">
              Den 12 oktober 2012 kom regeringen fram till att det krävdes
              86 miljarder för en fungerande järnvägstrafik. Den 7 maj året
              efter upptäcktes att det saknades 6 eller 10 miljarder. Trafikverket
              har vidgått brister på 6 miljarder; de räknade bara med hälften
              av kontaktledningarna. Den 15 maj i år är summan densamma, 86
              miljarder kronor. Trots att man tidigare missade minst 6 miljarder
              till kontaktledningarna – bara hälften räknades med – kommer regeringen
              ändå fram till exakt samma summa. Märkligt!
            </seg>
            <seg n="f68a5b28">
              Jag ska ge Åkesson en liten ledtråd på vägen. Åkesson talade
              förtjänstfullt om sin hemregion, sydöstra Sverige. Tittar vi på
              behovet av spårunderhåll i Sydsverige, det vill säga Skåne, Blekinge,
              Småland, Kalmar, uppgår det till 4 ½ miljard kronor. De 6 miljarder
              man upptäckte mellan regeringens båda propositioner är alltså
              mer än hela spårunderhållet i hela södra Sverige. Det krävdes
              86 miljarder innan man räknade med alla kontaktledningar, och
              enligt regeringen går det fortfarande att få en fungerande tågtrafik
              efter att man hittat hälften av kontaktledningarna i Sverige.
              Hur är det möjligt?
            </seg>
          </u>
          <note type="speaker" n="803748c7">
            Anf. 23 ANDERS ÅKESSON (C) replik:
          </note>
          <u who="anders_akesson_882924" xml:id="i-8de17fa17fd71f12-1" n="348b951c">
            <seg n="181bca4b">
              Herr talman! Om det vore som Anders Ygeman säger skulle det självklart
              vara utomordentligt allvarligt. Jag var tvungen att söka stöd
              för mitt minne i min almanacka och kan konstatera att den 3 juni
              kl. 10 eller möjligen kl. 11 hade vi ett utskottsmöte i trafikutskottet.
              Generaldirektör Gunnar Malm var kallad dit i anledning av de uppgifter
              som Anders Ygeman nu redovisar om glappet på 6 miljarder kronor.
            </seg>
            <seg n="a74920af">
              Jag med flera ställde den mycket direkta frågan till generaldirektören:
              Påverkade den här felräkningen – som det kommit att döpas till
              – det underlag som lämnades till regeringen inför beslutet om
              86 miljarder, eller var det korrigerat, så att felet var borta
              innan? Det svar jag uppfattade, herr talman och Anders Ygeman,
              var att kontaktledningsfelräkningen var korrigerad och borta innan
              underlaget lämnades till regeringen inför beslutet om en proposition
              med förslag om 86 miljarder, vilket är den siffra vi har fattat
              beslut om i en nationell plan.
            </seg>
            <seg n="3a80b07f">
              Det som Gunnar Malm därutöver sade och som jag också tyckte var
              mycket värdefullt var att vi i dag, tack vare att vi varit mer
              noggranna, har långt bättre underlag än tidigare av relevans för
              beslut om kostnader och planer för drift och underhåll av väg
              och järnväg i vårt land.
            </seg>
            <seg n="31720552">
              Herr talman! Jag var nöjd med de besked jag fick av Gunnar Malm
              förmiddagen den 3 juni. Anders Ygeman var med på samma möte, men
              tycks inte ha varit av samma uppfattning.
            </seg>
          </u>
          <note type="speaker" n="41cd3d45">
            Anf. 24 ANDERS YGEMAN (S) replik:
          </note>
          <u who="anders_ygeman_d54639" xml:id="i-024ce27ebbd0e0a2-6" n="66540dc8">
            <seg n="78b00e04">
              Herr talman! Men om felet var korrigerat, som Anders Åkesson
              påstår, varför är summorna då likadana? Hur kommer det sig att
              man kan korrigera 6 miljarder och komma till en summa som på kronan
              och öret är densamma? Det är jättemärkligt. Man säger att det
              behövs 86 miljarder för en fungerande järnvägstrafik. Åkesson
              går på frukostmöte med Gunnar Malm och säger: Det är lugnt – det
              behövs fortfarande bara 86 miljarder kronor, trots att 6 miljarder
              ytterligare i underhållsbehov och mer därtill har upptäckts.
            </seg>
            <seg n="e3db757d">
              Svaret är enkelt, herr Åkesson. Vad Gunnar Malm sade på det här
              mötet var att det inte är några problem att det blir 6 miljarder
              mindre, eftersom man har en prioriteringsordning. Man stryker
              helt enkelt ut de 6 miljarder som är minst viktiga för underhållet.
              I Dagens Nyheter och Sveriges Television sade Gunnar Malm att
              det gäller glesbygden. Kanske blir det Kalmar, Blekinge och Kronoberg
              som stryks ut.
            </seg>
            <seg n="d915abac">
              Herr Åkesson får nog åka till hemlänen och förklara varför det
              inte saknas några pengar. Även om man stryker bort hela spårunderhållet
              i Skåne, Blekinge och Kalmar saknas det fortfarande 1 ½ miljon
              i prioriteringsordningen för att få ihop till Trafikverkets felräkning.
              Åk du hem till din valkrets glad och lugn och säg att det inte
              är något problem. Generaldirektören för Trafikverket har löst
              det här. Det blir inget spårunderhåll i Kalmar och Blekinge under
              de närmaste elva åren. Problemet finns inte. Det finns inget hål.
              Så resonerar Kalmar läns företrädare i riksdagen Anders Åkesson.
            </seg>
          </u>
          <note type="speaker" n="fa855f6c">
            Anf. 25 ANDERS ÅKESSON (C) replik:
          </note>
          <u who="anders_akesson_882924" xml:id="i-8de17fa17fd71f12-2" n="348b951c">
            <seg n="255d76d9">
              Herr talman! För det första ska vi inte reducera trafikutskottets
              möten, som leds av Anders Ygeman, till frukostmöten. Jag betraktar
              dem allvarligare än så. Vi kallade in den högsta tjänsteman vi
              har inom den samlade transportinfrastrukturen i det här landet
              för att föra ett förtroendefullt samtal och få vettiga svar.
            </seg>
            <seg n="e2d5b031">
              För det andra, herr talman och Anders Ygeman, konstaterade vi
              att det i sydöstra Sverige numera investeras med riktiga pengar
              i reala projekt och riktiga infrastruktursatsningar. Senast invigde
              jag och landshövdingen i Blekinge län en fantastisk järnvägssatsning
              mellan Karlskrona och Emmaboda. Det var fråga om en dryg miljard.
              Drygt 2 ½ miljard har totalt sett investerats i järnvägsinfrastrukturen
              i sydöstra Sverige sedan vi bytte regering i det här landet. Nu
              kommer det nämligen pengar till objekten. Nu är det inte luftslott
              och snack längre. Nu är det pengar med, Anders Ygeman. Jag är
              inte nöjd, men det händer oändligt mycket mer nu än tidigare i
              södra Sverige, om inte i hela landet. Vi hade hål på 60–100 miljarder
              i de budgetar ni ansvarade för.
            </seg>
            <seg n="60e4e9fa">
              Angående hålet på 6 miljarder var det svar vi fick att felet
              var borträknat innan regeringen fick underlaget till förslaget
              till riksdagen om 86 miljarder. Detta ligger kronologiskt före
              beslutet 2012 och före besluten 2014. Jag ställde precis de frågorna
              till generaldirektören för Trafikverket och fick mycket nöjsamma
              svar.
            </seg>
            <seg n="c8503f5d">
              Jag uppmanar Ygeman att stå kvar och vänta. Jag är inte klar.
              Min talartid är inte ute. Om Ygeman ägnar sig åt att stå still
              i talarstolen och lyssna och åt att vara närvarande på de möten
              han själv leder kommer vi att vara nöjda med samma svar.
            </seg>
          </u>
          <note type="speaker" n="0dee2d5c">
            Anf. 26 STINA BERGSTRÖM (MP) replik:
          </note>
          <u who="stina_bergstrom_d57ec1" xml:id="i-734c4982374aaf97-5" n="9b63628b">
            <seg n="adfa1d94">
              Herr talman! Om 16 år, år 2030, ska vi ha en helt fossiloberoende
              fordonsflotta här i Sverige. Det var ett mål som Anders Åkessons
              partikamrat Andreas Carlgren satte upp som miljöminister. Jag
              tycker att målet var bra, även om det var lite luddigt.
            </seg>
            <seg n="8c6ce8c4">
              Men nu har vi haft en centerledd utredning som presenterade sitt
              resultat i höstas, Fossilfrihet på väg . Utredningen slår fast
              att vi för att nå detta mål måste styra om våra transporter och
              åka mer kollektivtrafik. Vi måste gå och cykla mer och åka mindre
              bil. Vi måste köra våra saker mer med tåg och båt i stället för
              med lastbil. Utredningen pratar om att vägtrafiken behöver minska
              med 20 procent till år 2030.
            </seg>
            <seg n="ebfdeeff">
              Jag vill fråga Anders Åkesson: Hur går det här ihop med att ni
              nu lägger fram en transportplan som räknar med att vägtrafiken
              tvärtom ska öka?
            </seg>
          </u>
          <note type="speaker" n="cadb5d4d">
            Anf. 27 ANDERS ÅKESSON (C) replik:
          </note>
          <u who="anders_akesson_882924" xml:id="i-8de17fa17fd71f12-3" n="348b951c">
            <seg n="cefc61e1">
              Herr talman! Jag tackar Stina Bergström för frågan. Jag känner
              väl till FFF-utredningen, som leds av Lars B Johansson. Såvitt
              jag vet har han inte någon politisk hemvist. Han är professor
              i Lund och mycket duktig på de här frågorna. Så sent som i morse
              intervjuades han i Dagens Eko om vätgasexperiment och annat.
            </seg>
            <seg n="75234da3">
              Utredningen är just nu på remiss, som Stina Bergström väl känner
              till. Det är den gången vi normalt sett har i ett civiliserat
              beslutsfattande i vårt land. Det görs en grundlig och gedigen
              utredning. Man rapporterar till ansvarigt departement och ansvarig
              minister, i det här fallet Näringsdepartementet och energiminister
              Hatt, om jag inte minns fel. Utredningen går på remiss, där man
              låter en omvärld bedöma klokskapen i förslagen. Man samlar in
              remissvaren. Man lägger fram förslag till Sveriges riksdag. Sedan
              lagstiftar vi. Det är så det går till, Stina Bergström. Man kan
              inte rycka ur delar av en utredning och hafsa till en lagstiftning
              hipp som happ. Så funkar det inte i ordning-och-reda-landet Sverige.
            </seg>
            <seg n="88b66038">
              Det FFF-utredningen pekar på och som jag tycker är väldigt bra
              och stöder är att det är utsläppen som är bekymret, inte fordonen.
              Ett aldrig så finurligt spårbundet fordon som alstrar besvärliga
              utsläpp är precis lika bekymmersamt ur människors hälsoperspektiv
              och ur natur- och miljöperspektiv som ett gummihjulsburet fordon.
              Jag tycker att FFF-utredningen under Lars B Johansson mycket elegant
              skissar upp det jag nyss sade i talarstolen. Det är utsläppen
              vi ska stoppa, krossa och stänga, inte människors rörlighet och
              näringslivets behov av transporter.
            </seg>
          </u>
          <note type="speaker" n="a3abcd5f">
            Anf. 28 STINA BERGSTRÖM (MP) replik:
          </note>
          <u who="stina_bergstrom_d57ec1" xml:id="i-734c4982374aaf97-6" n="9b63628b">
            <seg n="2b18b299">
              Herr talman! Jag tycker inte riktigt att jag fick svar på min
              fråga. FFF-utredningen säger att vi måste minska vägtrafiken med
              20 procent till år 2030. Hur går det ihop med att man nu lägger
              fram en trafikplan som grundar sig på en prognos om att trafiken
              i stället ska öka?
            </seg>
            <seg n="b83e6e30">
              16 år är inte någon lång tid. Det gäller att man kommer i gång
              nu. Målet antogs 2008. Visst, jag har respekt för att det tar
              tid med demokrati, remissomgångar och allt detta. Men det kan
              inte ta tio år från att man har antagit ett mål till att man kommer
              fram till hur man ska nå det.
            </seg>
            <seg n="15bd09e9">
              I stället grundar sig er trafikplan på Trafikverkets prognoser
              om hur mycket trafiken ska öka med. Man säger att personbilstrafiken
              ska öka med 34 procent och lastbilstrafiken med 37 procent mellan
              2010 och 2030.
            </seg>
            <seg n="8977fdbb">
              Om vi tittar historiskt på Trafikverkets prognoser för trafiken
              kan vi se att de är dåliga på att slå in. Mellan 1997 och 2010
              sade man att biltrafiken skulle öka med 29 procent. Resultatet
              var 13 procent. Tågtrafiken trodde man skulle öka med 26 procent,
              och den ökade med 59 procent. Vi har i Sverige, historiskt, byggt
              i förhållande till den verkliga trafikutvecklingen för lite järnväg
              och för mycket väg.
            </seg>
            <seg n="66a9ec8d">
              Jag vill upprepa min fråga: Hur går det ihop med FFF-utredningens
              mål om minskad vägtrafik att lägga fram en plan som grundar sig
              på en ökad trafik? Varför har ni låtit trafikplanen styras av
              felaktiga prognoser i stället för ett centerpartistiskt mål om
              en fossiloberoende fordonsflotta till 2030?
            </seg>
          </u>
          <note type="speaker" n="afa0a2aa">
            Anf. 29 ANDERS ÅKESSON (C) replik:
          </note>
          <u who="anders_akesson_882924" xml:id="i-8de17fa17fd71f12-4" n="348b951c">
            <seg n="ddda9b2e">
              Herr talman! Just i syfte, Stina Bergström, att genomföra Centerpartiets
              och Alliansens mycket kloka ambition om en fossiloberoende fordonsflotta
              senast 2030 genomför vi en seriös och vettig utredning under ledning
              av Lars B Johansson för att få fram den verktygslåda som fordras.
              Utredningen är nu ute på remiss för att få in andra och relevanta
              synpunkter. Det är det fordonsslagsoberoende, trafikslagsoberoende,
              som är tongivande i Lars B Johanssons utredning.
            </seg>
            <seg n="3de11cf5">
              Låt mig ge ett exempel. Den kilometerskatt som Miljöpartiet och
              Stina Bergström talar sig varm för, kilometerskatt på gummihjul,
              skulle bli improduktiv, kontraproduktiv, exempelvis mot ambitionen
              att öka andelen biobränsle i alla former av rullande fordon, i
              syfte att sänka den klimatpåverkande delen. Varför är det så?
              Jo, därför att kilometerskatten blir skatt på avstånd, vilket
              reducerar ekonomin och förutsättningen att samla det som kallas
              grot, grenar, rot och toppar. Vi kokar detta till exempelvis biodiesel,
              förädlat på Preems raffinaderier på västkusten, för en stor del
              av vår svenska lastbilsflotta. Det är så ekonomin och verkligheten
              hänger ihop, Stina Bergström.
            </seg>
            <seg n="0c54221b">
              Man kan inte ensidigt lägga på en improduktiv skatt därför att
              man älskar ett fordonsslag före och högre än ett annat. Vi måste
              tänka teknikneutralt men ha en gemensam ambition om en fossilbränslefri
              fordonsflotta. Den ambitionen kan vi uppnå.
            </seg>
            <seg n="d3e755c1">
              Genom att tillåta längre, tyngre och effektivare transporter
              kan vi reducera antalet fordon och därmed uppnå det som vi båda
              vill. Då kan vi inte heller, likt Miljöpartiet, kräva kortare
              och lättare lastbilar.
            </seg>
          </u>
          <note type="speaker" n="ad91a944">
            Anf. 30 TONY WIKLANDER (SD):
          </note>
          <u who="tony_wiklander_23625a" xml:id="i-62952bdc27c07b5c-0" n="00d2d526" next="i-8a2c4b9f4057ceb6-0"/>
          <note n="9f04ae45">
            Herr talman! Vi behandlar i dag flera betänkanden, och vi debatterar
            gemensamt betänkandena TU19 och TU20. Jag ska därför be att få
            i TU19 yrka bifall till reservation nr 7 under punkt 7. I övrigt
            står jag bakom och välkomnar förslaget till beslut i utskottets
            betänkande. Angående betänkande TU20 vill jag yrka bifall till
            reservation nr 11 under punkt 7 samt reservation 14 under punkt
            10. I övrigt står jag bakom utskottets förslag till beslut i betänkandet.
          </note>
          <u who="tony_wiklander_23625a" xml:id="i-8a2c4b9f4057ceb6-0" n="00d2d526" prev="i-62952bdc27c07b5c-0">
            <seg n="b5a3dc8e">
              När man står långt ned på talarlistan hinner man reflektera när
              man hör de tidigare inläggen.
            </seg>
            <seg n="e3203e4d">
              Vad vi i dag har ställt oss bakom är egentligen Sverigedemokraternas
              politik sedan 2011 års budget, i stort sett oförändrad, och som
              vi avser att fortsätta att följa upp.
            </seg>
            <seg n="e44561ab">
              När det gäller järnvägen vill vi återställa det förtroende som
              har halkat utför ordentligt. Det är möjligt att vi sverigedemokrater
              tidigare har varit lite naiva i tron att riksdagens tillkännagivande
              per automatik är en garanti för att det kommer en åtföljande lagstiftning.
              Vi har lärt oss under åren att så inte är fallet. Därför återkommer
              vi flera gånger till samma tillkännagivanden, även om de nu har
              skärpts.
            </seg>
            <seg n="7b358733">
              Jag finner en liten förbättring hos regeringen, att man uppenbarligen
              har nödgats lyssna mer. Det är bra. Men om det inte blir något
              annat av än själva lyssnandet har det naturligtvis ingen större
              effekt.
            </seg>
            <seg n="d33f0178">
              Låt oss tala lite om järnvägsunderhållet. Det inger inte heller
              något förtroende att till exempel entreprenörer ska kontrollera
              sig själva. Det är inte alls speciellt bra.
            </seg>
            <seg n="0d91434f">
              Vi sverigedemokrater stöder motioner med förslag om långsiktig
              ökning av anslaget till järnvägsunderhåll. I likhet med flera
              andra partier anser vi att järnvägssystemet i dag plågas av betydande
              brister. Det har också framkommit i alltmer alarmerande medierapportering.
              Framför allt framkommer det tydligt när vi kan se köerna när folk
              inte kommer någonstans med järnvägen. Resenärer är strandsatta.
            </seg>
            <seg n="38fc0aaa">
              I dag föreslås riksdagen att rikta ett tillkännagivande till
              regeringen om att regeringen bör se till att Trafikverket skyndsamt
              bygger upp kompetens så att verket självständigt kan inspektera
              både järnvägsanläggningens status och entreprenörernas utförda
              arbete. Regeringen bör se över hur staten kan ta det samlade ansvaret
              för järnvägsunderhållet på statens järnvägsinfrastruktur. Det
              här är, enligt min uppfattning, viktiga åtgärder för en fungerande
              järnvägspolitik.
            </seg>
            <seg n="3df696ad">
              Betänkandet är klargörande. Låt mig lite kort säga något om lastbilar.
              Det är samma visa där. Det går inte snabbt. År efter år debatterar
              vi, och gång på gång görs tillkännagivanden.
            </seg>
            <seg n="7581d36b">
              Inledningsvis hörde jag Ygeman nämna att elva länder har skärpt
              cabotagereglerna. Det talar ett tydligt språk, nämligen att man
              inte vill föra EU:s politik om att släppa det hela fritt, att
              låta det rulla på – konkurrensen är viktigare.
            </seg>
            <seg n="c39e38e3">
              Nu bör Sverige skärpa sig och se till att det blir den lagstiftning
              som vi har begärt. Jag menar att regeringen bättrar sig, även
              om det nu sker under galgen. Vi kan se på sanktionsavgiften. När
              jag såg Transportstyrelsens förslag om 20 000 kronor väckte jag
              omedelbart en motion om att avgiften åtminstone behöver fördubblas,
              varefter regeringen nu ökar budet till 40 000 kronor. Det är ibland
              rena pokerspelet, även i den här kammaren.
            </seg>
            <seg n="365259b4">
              Sjöfarten fortsätter att vara en trist historia. Vad blev det
              av tonnageskatten? Oavsett vad man har tyckt och tänkt de senaste
              20 åren har det mycket länge varit en klar majoritet för att införa
              en tonnageskatt. Detta har också debatterats i flera omgångar.
            </seg>
            <seg n="8c17c032">
              Farledsavgifter har också varit ett sätt att försöka rädda något
              av den Östersjöfart som är så viktig för oss. Svaveldirektivet
              blev en torped i skrovet på den omfattande sjöfart som rör sig
              i Östersjön. Visst gjorde man ett undantag – hur det nu gick till.
              I varje fall har det inte diskuterats innan det kom några beslut.
              I Medelhavet gick det att köra på, men i Östersjön skulle det
              ges på skallen – och det skedde ordentligt.
            </seg>
            <seg n="c94b0ca1">
              Hur detta ska gå vet jag inte. Jag ska träffa representanter
              för rederinäringen i Visby om några dagar. Det blir väl en diskussion
              där. Om man i stället höjer farledsavgifterna blir jag närmast
              chockad.
            </seg>
            <seg n="1b4b0fb0">
              Jag har inte mycket mer att tillägga för stunden i denna fråga.
              Jag yrkar återigen bifall till de reservationer jag tidigare har
              nämnt för talmannen.
            </seg>
          </u>
          <note type="speaker" n="5cee0cc3">
            Anf. 31 LARS TYSKLIND (FP) replik:
          </note>
          <u who="lars_tysklind_527bfb" xml:id="i-b87f6d47c53954da-5" n="001d3fa1">
            <seg n="4c7888b3">
              Herr talman! Tony Wiklander tar upp frågan om järnvägen, och
              det har vi alla gjort i den här debatten. Det gör vi naturligtvis
              på grund av att det är en central fråga när vi diskuterar infrastruktur.
            </seg>
            <seg n="4c774e9d">
              Vi är väl helt överens om att det finns stora brister i det svenska
              järnvägssystemet på grund av att man lider av årtionden av eftersatt
              underhåll. Det är den direkta orsaken till att ambitionerna har
              fördubblats när det gäller drift och underhåll av järnväg. Det
              är fakta. Det är inte en slump, utan man ser tydligt konsekvenserna
              att det bristande underhållet.
            </seg>
            <seg n="afbb5b89">
              Vad jag egentligen vill fråga Tony Wiklander om är tillkännagivandet
              till regeringen. Det är naturligtvis riksdagens rättighet att
              göra ett tillkännagivande. Hur ser Tony Wiklander på den utredning
              som pågår och som leds av Gunnar Alexandersson för att utreda
              järnvägens organisation? Är det någonting som Tony Wiklander följer
              och ser vilka frågor man kan få svar på? Jag kan inte se annat
              än att, kopplat till tillkännagivandet, svaren kommer att ges
              av utredningen. Tycker Tony Wiklander att det är viktigt att avvakta
              den utredningen och se vad Gunnar Alexandersson kommer fram till,
              eller ska vi fatta ad hoc-beslut utifrån tyckande och tänkande
              och slå ned på än det ena, än det andra? Eller ska vi vänta och
              se på helheten? Är det viktigt för Sverigedemokraterna och Tony
              Wiklander att få svaren från Gunnar Alexandersson?
            </seg>
          </u>
          <note type="speaker" n="d04ab823">
            Anf. 32 TONY WIKLANDER (SD) replik:
          </note>
          <u who="tony_wiklander_23625a" xml:id="i-b0e4b49a10ecb31d-0" n="00d2d526">
            <seg n="613a357c">
              Herr talman! Förvisso är bristerna gamla. Järnvägens status blir
              allt sämre ju längre bristerna består.
            </seg>
            <seg n="3adfc364">
              Det förebyggande underhållet är närmast obefintligt, och jag
              tänker på kontaktledningar. Jag tog upp några enkla frågor med
              generaldirektören den 3 juni. Man har avvecklat vissa självklara
              delar av förebyggande underhåll vad gäller luftledningar och strömavtagare.
              Man sade att man skulle ta åt sig detta och se över det hela igen.
            </seg>
            <seg n="39b425b2">
              Det är en märklig slapphet att lägga av med så värdefulla saker
              som kanske kan förebygga haverier som ibland stoppar hela trafiken.
            </seg>
            <seg n="373b5a79">
              Lars Tysklind nämnde Gunnar Alexanderssons utredning. Jag har
              varken tillsatt den utredningen eller än mindre utsett den som
              skulle göra den. Utredaren Gunnar Alexandersson påpekar att Trafikverket,
              för att klara sin roll som beställare, åtminstone bör ha egna
              resurser för kännedom om och kontroll av anläggningen. Det handlar
              både om att upptäcka akuta brister och om att ha kunskap om vilket
              förebyggande underhåll som måste utföras. Det om detta.
            </seg>
          </u>
          <note type="speaker" n="8df1a67c">
            Anf. 33 LARS TYSKLIND (FP) replik:
          </note>
          <u who="lars_tysklind_527bfb" xml:id="i-b87f6d47c53954da-6" n="001d3fa1">
            <seg n="abca976c">
              Herr talman! Vi får inte glömma bort att det hela tiden pågår
              processer inom Trafikverket kring hur man identifierar och hanterar
              underhållsbehov och reinvesteringar. För Trafikverkets del är
              det naturligtvis en fördel att jobba med 9 miljarder årligen jämfört
              med de 4,2 miljarder som fanns 2006. Det är viktigt.
            </seg>
            <seg n="e5f05cc0">
              Min fråga gällde de svar som Gunnar Alexandersson ska komma fram
              till i sin utredning som ska komma 2015. Är det viktigt för Tony
              Wiklander och Sverigedemokraterna att vi har de svaren innan vi
              fattar beslut? Eller ska vi fatta beslut på andra grunder under
              tiden?
            </seg>
            <seg n="517ad05b">
              Det här betyder inte att processerna i Trafikverket avstannar,
              utan de har sina styrningseffekter.
            </seg>
            <seg n="71f91231">
              Tony Wiklander tog upp även sjöfarten och tonnageskatten. Jag
              vill ännu en gång framhålla att det finns en väldigt klar ambition
              att en sådan skatt ska införas. Det har kanske varit en lång process,
              men det finns ingen annan ambition än att vi i Sverige ska införa
              tonnageskatt, och det ska göras på ett riktigt sätt.
            </seg>
          </u>
          <note type="speaker" n="83e238b3">
            Anf. 34 TONY WIKLANDER (SD) replik:
          </note>
          <u who="tony_wiklander_23625a" xml:id="i-b0e4b49a10ecb31d-1" n="00d2d526">
            <seg n="5e769931">
              Herr talman! Lars Tysklind var inne på principerna för tillkännagivande.
              Varje gång det görs ett sådant får vi höra att det pågår något
              som vi bör invänta. Gunnar Alexandersson har väldigt tydligt,
              för att inte säga övertydligt, informerat dels utskottet, dels
              andra om inriktningen på vad han ska göra. Inriktningen sade mig
              en del. Han menade på att här finns ingen väg tillbaka, utan det
              system som har skapats under den här regeringen är oåterkalleligen
              fast och kan inte ändras. Det gjorde att mitt intresse för utredningen
              svalnade en del.
            </seg>
            <seg n="19696409">
              Slutligen var det fråga om tonnageskatt. Hur länge har den ambition
              som Lars Tysklind talar om funnits? Om man hade den omsorg om
              sjöfarten som Lars Tysklind ofta framhåller, och även i dag, kanske
              man hade sett till att få det här gjort. Det ropas efter åtgärder
              för att lindra den situation som man nu sitter i, gärna medan
              vi har någon enda svensk flagga kvar i aktern på något fartyg,
              för det börjar blir alltmer sällsynt.
            </seg>
            <seg n="1402ceea">
              Svaveldirektivet var en riktig smäll i skallen på rederierna.
              Det vet både Lars Tysklind och jag.
            </seg>
          </u>
          <note type="speaker" n="90681635">
            Anf. 35 JAN-EVERT RÅDHSTRÖM (M) replik:
          </note>
          <u who="jan-evert_radhstrom_37a861" xml:id="i-b15822d4cf09d29a-5" n="80faad58">
            <seg n="bc5d62c7">
              Herr talman! Tony Wiklander säger att det är märkligt att vi
              kommer med invändningar så fort det görs ett tillkännagivande
              och säger att saker och ting pågår. Men det är faktiskt exakt
              det som sker – det pågår åtgärder. I brist på saker att kritisera
              kan man försöka med ett tillkännagivande om något som pågår. Det
              faller tillbaka på Tony Wiklander själv.
            </seg>
            <seg n="1d7d6468">
              Jag skulle vilja ställa några frågor till Tony Wiklander gällande
              bland annat samhällsuppdraget. Tony Wiklander har varit tydlig
              med att det ska vara i statlig regi inom järnväg. Vad har Tony
              Wiklander att säga till de kanske 4 000– 5 000 privatanställda
              som jobbar inom järnvägen, förvisso i både svenska och utländska
              företag? Vart tycker Tony Wiklander att de ska ta vägen som i
              dag jobbar inom dessa företag och sedan inte kan verka om det
              blir anställningar inom Trafikverket? Det är en direkt fråga till
              Tony Wiklander.
            </seg>
            <seg n="8be00a4b">
              Tony Wiklander är emot kommunal medfinansiering. Då ska jag göra
              ett medskick, för han sade i talarstolen att han ska träffa redarfolket
              i Almedalen. Du kan väl ta upp diskussionen, Tony Wiklander, om
              den nyinvigda hamnen i Gävle, med kommunal medfinansiering, och
              deklarera Sverigedemokraternas ståndpunkt att ni tycker att det
              var bedrövligt att den hamnen kom till stånd delvis tack vare
              kommunal medfinansiering. Det måste nämligen vara kontentan.
            </seg>
          </u>
          <note type="speaker" n="15c3a611">
            Anf. 36 TONY WIKLANDER (SD) replik:
          </note>
          <u who="tony_wiklander_23625a" xml:id="i-b0e4b49a10ecb31d-2" n="00d2d526">
            <seg n="4cc7bd9b">
              Herr talman! Jag ska börja bakifrån. Medfinansiering har vi talat
              en hel del om här i kammaren och inte minst i utskottet. Revisorerna
              gjorde det klart hur de såg på medfinansiering. Jag tycker nog
              att det är bra med en ny hamn. Det är bra när projekten slutförs.
            </seg>
            <seg n="f58cc002">
              Frågan är, precis som revisorerna anmärkte: Vart tar de statliga
              prioriteringarna för infrastruktur vägen? Ja, de får stryka på
              foten. Det blir naturligtvis de kommuner, landsting och regioner
              som har bäst muskler att klara medfinansieringar som vinner i
              förhandlingar. Därmed försvinner prioriteringarna. Det är rätt
              ofrånkomligt. Jag tror inte att man kan komma förbi det faktumet.
            </seg>
            <seg n="01d25e21">
              Därför är vi lite skeptiska. Vi säger inte blankt nej till all
              medfinansiering, men det ska i så fall vara på väldigt speciella
              villkor.
            </seg>
            <seg n="b76bd386">
              Sedan säger Jan-Evert Rådhström att man har invändningar mot
              hur verkställandet har skötts. Ja, det vore väl konstigt om vi
              inte hade det. Det pågår ju praktiskt taget alltid utredningar,
              och det märkligaste är att de brukar få en väldig fart i fråga
              om saker som vi ska avvakta under lång tid så fort ett tillkännagivande
              är gjort. Det har vi märkt under trafikutskottets planering. I
              regel kommer vi tillbaka till samma saker om och om igen – tonnageskatt
              och vad det nu är.
            </seg>
          </u>
          <note type="speaker" n="10948887">
            Anf. 37 JAN-EVERT RÅDHSTRÖM (M) replik:
          </note>
          <u who="jan-evert_radhstrom_37a861" xml:id="i-b15822d4cf09d29a-6" n="80faad58">
            <seg n="c697ea9a">
              Herr talman! Då börjar jag med den första frågan igen: Vart ska
              de 4 000–5 000 privatanställda som jobbar inom järnvägen i dag
              ta vägen? Det är lätt att kasta ut utländska företagare – det
              kan jag förstå att Tony Wiklander står bakom. Men var gör du av
              de utländska företag och de svenskar som i dag jobbar inom den
              privata sektorn på svensk järnväg? Det kommer att försvinna tusentals
              människor. Redovisa gärna var du vill göra av både de utländska
              aktörerna som agerar i Sverige och de svenska privatanställda!
            </seg>
            <seg n="3dd2dfcf">
              När det gäller medfinansiering ska jag inte anklaga Tony Wiklander
              för att vara dåligt påläst, men jag kan drista mig att säga att
              det kanske är lite gamla dokument som han har fått tag på.
            </seg>
            <seg n="e4a5993a">
              När det gäller medfinansiering har vi styrt upp detta just med
              att det är viktigt att det är en prioriteringslista som Trafikverket
              och regeringen har gjort som ska följas. Vi har gått ifrån den
              princip som fanns under socialdemokratisk tid – exakt det som
              du tog upp – när man köpte sig före i kön, gjorde förskotteringar
              och gjorde saker så att vem som helst kunde komma in och få projekt.
              Det är de gamla dokumenten du läser, Tony Wiklander.
            </seg>
            <seg n="7db19d8e">
              Alliansregeringen har vidtagit de här åtgärderna. Om du och jag
              hade haft den diskussionen lite tidigare kanske du inte ens hade
              stått bakom det tillkännagivandet. Du tycker tydligen att det
              är bra med medfinansiering bara det finns regler. Det är exakt
              det beslutet som regeringen har fattat.
            </seg>
          </u>
          <note type="speaker" n="2b04e4c6">
            Anf. 38 TONY WIKLANDER (SD) replik:
          </note>
          <u who="tony_wiklander_23625a" xml:id="i-b0e4b49a10ecb31d-3" n="00d2d526">
            <seg n="0804b2d6">
              Herr talman! Jag ska inte blanda mig i Rådhströms resonemang
              om utlänningar och svenskar och vad man kan förvänta sig av Sverigedemokraterna
              i den vägen. Det tänker jag inte sänka mig till.
            </seg>
            <seg n="011c8107">
              Vad vi talar om här är olika systemskiften. Ni skiftade system
              för järnvägen och dess underhåll när ni kom till makten enligt
              den moderata modellen köp och sälj. Och det har sannerligen varit
              mycket köp och sälj. Nu får de inte plats på banorna längre, och
              de får inte plats för att göra underhållet. Man hör till och med
              om händelser med ploglyft.
            </seg>
            <seg n="5c742d17">
              Så går det till när alla entreprenörer ska slåss om samma grej
              och var sin lilla bit. Alltihop är fragmentiserat. Det blir ingen
              effektivitet av det hela. Och det blir inget förebyggande underhåll,
              som har efterlysts så många gånger här och som jag tror hade gjort
              skillnad.
            </seg>
            <seg n="a7b37b7d">
              Om det är gamla handlingar jag har eller inte när det gäller
              medfinansiering: Den handling jag citerade var Riksrevisionens
              rapport om hur man ser på det här. Den får väl vara gammal bäst
              den vill. Jag har inte sett någon ny sedan dess, så jag nöjer
              mig med den som finns.
            </seg>
          </u>
          <note type="speaker" n="a4cbce8e">
            Anf. 39 ANDERS YGEMAN (S) replik:
          </note>
          <u who="anders_ygeman_d54639" xml:id="i-024ce27ebbd0e0a2-7" n="66540dc8">
            <seg n="2cd349e1">
              Herr talman! Jag förstod av inlägget att Tony Wiklander, med
              rätta, var upprörd över järnvägens status och över hur resenärer
              får stå på perronger och vänta på inställda tåg. Jag skulle därför
              vilja fråga Tony Wiklander varför han och Sverigedemokraterna
              ställer sig bakom den fördubbling av banavgifterna som regeringen
              har gjort och den femdubbling som regeringen planerar.
            </seg>
          </u>
          <note type="speaker" n="17223a92">
            Anf. 40 TONY WIKLANDER (SD) replik:
          </note>
          <u who="tony_wiklander_23625a" xml:id="i-b0e4b49a10ecb31d-4" n="00d2d526">
            <seg n="9d2fcf4a">
              Herr talman! Det är lätt att svara: Nej, jag ställer mig inte
              alls bakom några höjda banavgifter från regeringens sida eller
              från någon annans sida. Det är vad jag kan säga: Vi vill inte
              höja några banavgifter.
            </seg>
            <seg n="66414dba">
              Vi vill att vi ska få en järnväg i någorlunda balans. Jag tror
              att det var du själv som sade att om man köper en Skoda kan man
              inte räkna med att få en Mercedes. Det var något åt det hållet.
            </seg>
          </u>
          <note type="speaker" n="745459bf">
            Anf. 41 ANDERS YGEMAN (S) replik:
          </note>
          <u who="anders_ygeman_d54639" xml:id="i-024ce27ebbd0e0a2-8" n="66540dc8">
            <seg n="c99e3111">
              Herr talman! Ja, det stämmer. Men tyvärr stämmer det inte att
              ni inte ställer er bakom någon höjning. Jag läser högt ur det
              betänkande som ni har ställt er bakom och som ni ska rösta för
              här i kammaren i dag:
            </seg>
            <seg n="ae95cb55">
              I förslaget till nationell plan beräknar Trafikverket att intäkterna
              från banavgifter baserade på EU-rätt och järnvägslagen kommer
              att uppgå till 22,8 miljarder kronor. I skrivelse 2013/14:233
              anges att regeringen anser att riksdagens tillkännagivande är
              omhändertaget.
            </seg>
            <seg n="688f16e7">
              I dag kommer alltså Sverigedemokraterna att rösta för en femdubbling
              av banavgifterna på Sveriges järnvägar, precis som Sverigedemokraterna
              gjorde i utskottet.
            </seg>
          </u>
          <note type="speaker" n="7d283a9d">
            Anf. 42 TONY WIKLANDER (SD) replik:
          </note>
          <u who="tony_wiklander_23625a" xml:id="i-62952bdc27c07b5c-1" n="00d2d526" next="i-8a2c4b9f4057ceb6-1">
            <seg n="dd0b36f0">
              Herr talman! Ursäkta, men jag vet inte riktigt vad det är Anders
              Ygeman åberopar.
            </seg>
          </u>
          <note n="00c0184d">
            (ANDERS YGEMAN (S): S. 27 i utskottsbetänkandet.)
          </note>
          <u who="tony_wiklander_23625a" xml:id="i-8a2c4b9f4057ceb6-1" n="00d2d526" prev="i-62952bdc27c07b5c-1">
            <seg n="7c927855">
              Vi är emot banavgifterna, så det har blivit något tekniskt fel
              i så fall. Det är allt jag kan svara.
            </seg>
          </u>
          <note type="speaker" n="fd291ac8">
            Anf. 43 SIV HOLMA (V):
          </note>
          <u who="siv_holma_f5027c" xml:id="i-b0ec7ee5dae3a616-0" n="7d2180aa" next="i-bba63481e107fa94-0">
            <seg n="22270aa5">
              Herr talman! Världens samlade utsläpp av växthusgaser ökar i
              allt snabbare takt. I rapporten från FN:s klimatpanel, IPCC, som
              presenterades i april 2014 betonar man vikten av snabba och kraftiga
              utsläppsminskningar. Vi kan konstatera att Sveriges inrikestransporter
              står för en tredjedel av våra klimatutsläpp. Inom transportsektorn
              är vägtrafiken den helt dominerande utsläppskällan. Utsläppen
              från trafiken är i princip kvar på samma nivå som 1990.
            </seg>
            <seg n="11bd3579">
              Vi i Vänsterpartiet är övertygade om att det går att ställa om
              Sverige och skyndsamt minska utsläppen av växthusgaser och samtidigt
              vara en industrination och ett välfärdsland i framkant. Det är
              därför som vi vill kraftigt höja ambitionsnivån i klimatpolitiken.
              När Sverige går före och tar sitt ansvar för utsläppen är vi övertygade
              om att vi kan påverka andra länder att se fördelarna med att ställa
              om samhället för långsiktig hållbarhet.
            </seg>
            <seg n="136ee5da">
              Vänsterpartiet vill skärpa det svenska utsläppsmålet till 45
              procent till 2020, och målet ska uppnås genom att samtliga utsläppsmålsminskningar
              görs på hemmaplan, i Sverige. Detta kan vi genomföra med breda,
              samhällsnyttiga investeringar i grön infrastruktur, och då bidrar
              vi till att nå både miljö- och klimatmål.
            </seg>
            <seg n="57eb61ab">
              Det behövs ett systemskifte inom infrastrukturen för en grön
              omställning, vilket innebär att Sverige blir ett bättre samhälle
              med fler jobb. För detta krävs kraftiga statliga investeringar
              i järnväg och kollektivtrafik. Det ger förutsättningar för att
              andelen kollektivtrafikresenärer och godskapaciteten på spår kan
              öka och att vägtransportvolymerna kan minska.
            </seg>
          </u>
          <note n="2372dd7b">
            Herr talman! Jag yrkar bifall till Vänsterpartiets reservation
            12, Nationell plan för transportsystemet och länsplaner för regional
            transportinfrastruktur , punkt 7, i trafikutskottets betänkande
            20.
          </note>
          <u who="siv_holma_f5027c" xml:id="i-bba63481e107fa94-0" n="7d2180aa" prev="i-b0ec7ee5dae3a616-0">
            <seg n="12edbe50">
              I detta sammanhang måste jag kommentera de talare från allianspartiernas
              sida som slår sig för bröstet och säger att man satsar så oerhört
              mycket på infrastruktur.
            </seg>
            <seg n="c6769a9e">
              Då drar jag mig till minnes att i den föregående planen, 2010–2021,
              hade de rödgröna partierna, där Vänsterpartiet ingick, en ram
              på 518 miljarder. På den tiden hade allianspartierna 417 miljarder.
              Därför tycker jag att den ökade satsningen för den nya planperioden
              2014–2025 på 522 miljarder inte är så mycket att slå sig för bröstet
              för. Visserligen är det bra att öka satsningen, men så mycket
              handlar det ändå inte om.
            </seg>
            <seg n="094f9216">
              Sedan blir jag så oerhört less och trött på att höra en lögn
              återupprepas för trettioelfte gången. Man säger att det fanns
              många svarta hål när vi hade infrastrukturplanen på 518 miljarder.
            </seg>
            <seg n="8d2728ba">
              Det är lögn helt igenom. Jag råkade nämligen vara med i budgetförhandlingsgruppen
              på den tiden. Jag vet att det fanns pengar, bland annat från överskott
              i statsbudgeten. Det var någonstans mellan 50 och 70 miljarder
              – sådana pengar som ni i alliansregeringen har använt till skattesänkningar
              i hundramiljardersklassen. Jag tycker att det ska finnas någon
              form av hederlighet i de här sammanhangen, så jag vädjar till
              er om det.
            </seg>
            <seg n="a24162ed">
              Åtgärdsplanen för transportsystemet 2014–2025 på 522 miljarder
              som regeringen redovisar är tyvärr alldeles för låg. Den ger inte
              utrymme för de åtgärder som måste göras för att komma till rätta
              med transportsektorns miljö- och klimatpåverkan.
            </seg>
            <seg n="0f6fc0ec">
              I Naturvårdsverkets yttrande över Trafikverkets förslag till
              nationell plan påtalar man allvarliga brister. Det saknas beräkningar
              och analyser av hur planen påverkar trafikutvecklingen. Därmed
              går det inte att bedöma i vilken utsträckning planen uppfyller
              målen för transportpolitiken. Det går inte heller att bedöma hur
              planen påverkar miljön, vilket är ett krav vid miljöbedömning
              enligt 6 kap. miljöbalken.
            </seg>
            <seg n="63c56ccf">
              Vänsterpartiet föreslår därför att Trafikverket får i uppdrag
              att återkomma med ett nytt förslag till plan med inriktning på
              klimatmål, övriga miljökvalitetsmål samt ett transportsnålt samhälle.
            </seg>
            <seg n="860404fb">
              Herr talman! Vänsterpartiet förespråkar en kraftfull ökning av
              ramarna till 595 miljarder, vilket vi bedömer är både realistiskt
              och nödvändigt för att utveckla en hållbar infrastruktur. Vi anser
              att det krävs en kraftig ökning av järnvägsinvesteringar liksom
              satsningar på lokal spårtrafik för att möta behovet av klimatsmarta
              transporter både i storstäder och i övriga delar av landet. Bland
              de investeringar som vi anser bör prioriteras finns:
            </seg>
            <seg n="63ec8f2e">
              Herr talman! I maj 2014 kunde SVT avslöja allvarliga brister
              i Trafikverkets beslutsunderlag för underhåll av kontaktledningar,
              spår och spårväxlar samt en felräkning som pekade på att det kunde
              saknas upp till 19,5 miljarder i regeringens ekonomiska ram för
              transportsystemet under 2014–2025.
            </seg>
            <seg n="179de1cf">
              Jag ser det som att felräkningen kan ha uppstått som en konsekvens
              av att Trafikverkets kompetens tenderar att utarmas i takt med
              deras ambitioner att entreprenörerna – marknaden eller de så kallade
              totalentreprenörerna – ska ta över Trafikverkets ansvar för hela
              järnvägsunderhållet och arbetet med det.
            </seg>
            <seg n="8c505740">
              Regeringens ram för drift och underhåll samt reinvestering i
              statliga järnvägar uppgår, som många har varit inne på, till 86
              miljarder. Vänsterpartiets ram ligger på 109 miljarder. Det beror
              mycket på att vi räknar in att inte banavgifterna ska höjas av
              skäl som här har framförts: Vi vill inte att järnvägar ska ha
              sämre konkurrensfördelar när det gäller att transportera gods.
              Andra transportslag saknar ju sådana avgifter.
            </seg>
            <seg n="09b8f601">
              Vänsterpartiet vill att regeringen skyndsamt återkommer med förslag
              om mer resurser så att inte exempelvis områden utanför storstäderna
              drabbas för att det finns för lite pengar. I det sammanhanget
              vill jag särskilt uttala mitt och Vänsterpartiets tillfredsställelse
              över trafikutskottets tillkännagivande i betänkande 19, Järnvägspolitiska
              frågor , om att regeringen uppdrar till Trafikverket att skyndsamt
              bygga upp kompetens så att verket självständigt kan inspektera
              både järnvägsanläggningens status och entreprenörernas utförda
              arbete. Vidare föreslås att staten tar det samlade ansvaret för
              järnvägsunderhållet av statens järnvägsinfrastruktur i takt med
              att underhållskontrakten löper ut.
            </seg>
            <seg n="8963f3ac">
              Riksrevisionen har granskat om regeringen gett myndigheter och
              aktörer på järnvägsmarknaden förutsättningar för järnvägens punktlighet.
              Riksrevisionen har i sin rapport pekat på en rad alarmerande brister
              i regeringens politik. Riksrevisionens övergripande slutsats är
              att det finns en outnyttjad potential i användningen av befintliga
              banor. Riksrevisionen påtalar att det saknas effektivitet i planering
              och styrning av infrastrukturens underhållsentreprenader, trafikledning,
              depåfrågor, kapacitetstilldelning och tågdrift samt fordonsunderhåll.
            </seg>
            <seg n="3773ab63">
              Regeringens svar på Riksrevisionens påtalanden är att den har
              tillsatt två utredningar: en om järnvägens organisation och en
              om modern reglering av person- och godstransporter på järnväg.
              De två övergripande utredningarna är inte på långa vägar tillräckliga,
              menar jag. Det saknas konkreta åtgärder för att komma till rätta
              med tågförseningarna, som i sin tur bidrar till tågkaoset som
              vi har upplevt alltför mycket av.
            </seg>
            <seg n="349b387c">
              Vänsterpartiet anser att avregleringar och privatiseringar inom
              järnvägen måste ersättas med ett gemensamt och sammanhållet system
              som sätter resenären och godstransportören i centrum.
            </seg>
            <seg n="3505c33d">
              Resultatet av avreglering och privatiseringar under de drygt
              två gångna decennierna har blivit det motsatta till vad som utlovades
              när järnvägen började avregleras och privatiseras. Järnvägen bedrivs
              i dag mer ineffektivt och med sämre kvalitet än när den drevs
              i offentlig regi.
            </seg>
            <seg n="c3b8da1e">
              I en tid då spårbundna alternativ är viktigare och mer populära
              än någonsin ska inte järnvägens samhällsnytta underordnas lönsamhet
              och konkurrens! Järnvägen bör därför återregleras och samhället
              ta ett helhetsansvar för järnvägssystemet.
            </seg>
            <seg n="2422079b">
              Herr talman! Eftersom det här är min sista kammardebatt vill
              jag rikta några korta ord till tjänstemännen i trafikutskottskansliet
              och riksdagen i övrigt. Tack för det goda samarbetet under de
              gångna mandatperioderna! Tack även till ledamotskollegerna i utskotten!
            </seg>
            <seg n="178d659e">
              Sist men inte minst: Mina år som ledamot i Sveriges högst beslutande
              organ hade inte varit möjliga om inte väljarna i Norrbotten gett
              sitt förtroende till Vänsterpartiet och mig att representera dem.
              Tack!
            </seg>
          </u>
          <note n="5e0e6678">
            Herr talman! Jag yrkar bifall till reservation 1, Järnvägssystemets
            reglering, punkt 1 i betänkande 19, Järnvägspolitiska frågor .
          </note>
          <note type="speaker" n="ce0b4ae2">
            Anf. 44 ANDERS ÅKESSON (C) replik:
          </note>
          <u who="anders_akesson_882924" xml:id="i-8de17fa17fd71f12-5" n="348b951c">
            <seg n="cf9704f0">
              Herr talman! Låt mig som enskild, enkel ledamot få säga tack
              för alla goda debatter jag har haft förmånen att få ta med ledamoten
              Holma om allt från kultur till inte fullt ut finansierade infrastrukturprojekt.
            </seg>
            <seg n="0aa1c1f2">
              Det senare är precis det jag tänker ta upp nu. Uppenbarligen
              triggar mitt inlägg om fullt ut finansierad, åsyftande den nuvarande
              satsningen, och följande citat ur mitt anförande: Så var ju som
              bekant inte alltid fallet på den tid Socialdemokraterna med stöd
              av Vänsterpartiet och Miljöpartiet styrde och ställde. Att lägga
              fram förslag och fatta låtsasbeslut om ofinansierade luftslott
              bygger inget bra samhälle. Uppenbarligen triggar det Siv Holma,
              herr talman, till att bli lite upprörd.
            </seg>
            <seg n="36d918dc">
              Men det är ju så. Våren 2004 fattade den dåvarande socialdemokratiska
              regeringen beslut om en nationell plan. Sommaren samma år utgick
              mycket tydliga direktiv till de regionala ledarna för dåvarande
              Vägverket, Banverket med flera statliga genomförandeorganisationer
              att dra ned. Det fattades 60 miljarder kronor i finansieringen.
              Bosse Ringholm var finansminister. Han drog i nödbromsen genom
              sin infrastrukturminister. Senare var det debatt i kammaren, och
              det är därifrån siffran 60 miljarder kommer.
            </seg>
            <seg n="46e8870a">
              Holmas mycket höga ambitioner för Vänsterpartiets räkning, att
              bygga en massa ny transportinfrastruktur utöver det som vi har
              finansiering för bekräftar för övrigt bara den bild jag gav i
              debatten: att sedelpressen kommer att gå varm i den händelse att
              Holmas parti skulle få ansvar för detta.
            </seg>
            <seg n="b4120947">
              Min fråga till Holma är: Stämmer inte min historieskrivning från
              våren och sommaren 2004, då man mycket kraftigt fick dra ned och
              reducera pågående utbyggnadsplan inom väg- och järnvägstransportinfrastruktur?
            </seg>
          </u>
          <note type="speaker" n="bf5f18d2">
            Anf. 45 SIV HOLMA (V) replik:
          </note>
          <u who="siv_holma_f5027c" xml:id="i-264e595a9d0ba13b-0" n="7d2180aa">
            <seg n="799f32d2">
              Herr talman! Det var 2006 som alliansregeringen tillträdde. Då
              vet jag att det fanns ett överskott. Det var någonstans mellan
              50 och 70 miljarder. Att Centerpartiet med sin centerpartistiska
              före detta infrastrukturminister Åsa Torstensson försöker ta något
              slags politisk poäng här handlar nog mer om att man inte kan läsa
              vad resultatet i statsbudgeten står för.
            </seg>
            <seg n="653230a2">
              Sedan försöker Anders Åkesson göra en poäng av att vi satsar
              mer än alliansregeringen på infrastrukturen. Det är väldigt enkelt.
              Vi avstår från skattesänkningarna, och då får vi pengar över till
              andra åtgärder. Svårare än så är det inte.
            </seg>
            <seg n="7a442cb7">
              Låt mig ta upp detta med pengar som saknas och brister i underhållet,
              som SVT visat på. Man säger att 86 miljarder är det som finns,
              och inom den ramen ska man klara sig. Det känner jag igen. Pengarna
              finns, och det påverkar verkligheten, men man kan inte göra allt
              med 86 miljarder när det gäller järnvägsunderhållet.
            </seg>
            <seg n="c5a637d9">
              Det var någon som tyckte att det påminde om det indiska reptricket:
              Oavsett vad man gör räcker pengarna. Ja, när man bestämmer vilka
              pengar man ska använda sig av är det ju de pengarna som får användas.
            </seg>
          </u>
          <note type="speaker" n="6738c027">
            Anf. 46 ANDERS ÅKESSON (C) replik:
          </note>
          <u who="anders_akesson_882924" xml:id="i-8de17fa17fd71f12-6" n="348b951c">
            <seg n="28156b50">
              Herr talman! Min fråga till Siv Holma var: Stämmer min historieskrivning
              från år 2004 eller inte? Då hade vi en socialdemokratisk regering
              som med stöd av Vänsterpartiet lade fram en nationell plan för
              de kommande tio elva årens transportinfrastruktur, som efter ett
              par tre månader visade sig vara underfinansierad med i runda slängar
              60 miljarder kronor, vilket föranledde dåvarande finansministern
              att dra i nödbromsen, och en rad angelägna projekt runt om i landet
              tvärstannade. Det var detta jag hade som underlag för mitt påstående
              i den tidigare debatten: Att lägga fram förslag och fatta låtsasbeslut
              om ofinansierade luftslott bygger inget bra samhälle.
            </seg>
            <seg n="011275a0">
              Åsa Torstensson blev infrastrukturminister 2006. Då var underskottet
              uppe i 100 miljarder. Sedan dess, fru Holma, har vi fattat två
              nationella infrastrukturbeslut med väsentligt högre ambitionsnivå
              än det som fattades 2004. Därtill sänks skatten för arbetande
              människor, så att de arbetar mer och betalar mer skatt, så att
              vi får mer pengar att bygga järnväg, vägar och välfärd för.
            </seg>
            <seg n="b2f593ad">
              Min fråga är: Stämmer min historieskrivning från 2004? Detta
              är intressant, för gång efter annan har Siv Holma förnekat den.
              Jag hävdar att den är riktig. Jag var själv regionalt ansvarig
              i Kalmar län och fick ta ställning till att ett nyligen fattat
              nationellt beslut inte längre gällde därför att pengarna fattades.
              Så bygger man inget förtroendefullt och bra samhälle.
            </seg>
          </u>
          <note type="speaker" n="5d8fc8b7">
            Anf. 47 SIV HOLMA (V) replik:
          </note>
          <u who="siv_holma_f5027c" xml:id="i-264e595a9d0ba13b-1" n="7d2180aa">
            <seg n="1d4192c1">
              Herr talman! Jag har svarat på Anders Åkessons fråga om 2004.
              Jag säger, och jag upprepar det: 2006 fanns det ett överskott
              i statsbudgeten på mellan 50 och 70 miljarder. De pengarna skulle
              med all sannolikhet ha kunnat användas till infrastrukturåtgärder
              om man hade velat det eller prioriterat det. Men vad Anders Åkessons
              allianskamrater valde att göra i det läget var att göra skattesänkningar
              för de pengarna.
            </seg>
            <seg n="b14ac0d2">
              Det är inte intellektuellt hederligt att låtsas som om det finns
              låtsaspengar men inga riktiga pengar. Det är svarta hål och så
              vidare. Jag vill samtidigt påstå att allianspartierna hade en
              infrastrukturplan på 417 miljarder. Ni vill framställa det som
              att det är jättemycket ni har gjort nu, upp till 522 miljarder.
              Det är mycket man skulle ha kunnat göra om man inte hade beslutat
              att göra dessa enorma skattesänkningar.
            </seg>
            <seg n="e50bc9e1">
              Jag tror att det finns stor förståelse hos svenska folket för
              att skattesänkningarna inte är intressanta när vården, skolan
              eller äldreomsorgen inte fungerar eller när järnvägsinfrastrukturen
              inte heller fungerar. Det kommer fler och fler opinionsyttringar:
              Man önskar inte mer skattesänkningar. Man vill ha mer av samhället,
              så att det fungerar.
            </seg>
            <seg n="71422250">
              Fortsätt inte med det där trolleritricket som Anders Åkesson
              har hållit på med under de gångna fyra åren. Gör något annat!
            </seg>
          </u>
          <note type="speaker" n="3b61e8ab">
            Anf. 48 LARS GUSTAFSSON (KD):
          </note>
          <u who="lars_gustafsson_67f4c5" xml:id="i-77e793c673433d97-0" n="0129e530">
            <seg n="1362a5ee">
              Herr talman! Det har varit mycket diskussion om nedrivna kontaktledningar
              och bristande underhåll av kontaktledningar. Men när man hör den
              här debatten kan man undra om det inte finns ganska stora brister
              i den logiska kontaktledningen hos vissa talare här.
            </seg>
            <seg n="c0e09e28">
              Låt mig gå tillbaka i tiden. Jag tänker på rallarna i Norrland.
              När de lade järnväg i Norrland tror jag inte att de tänkte på
              getingmidjan i Helsingfors. Jag tror att de var mer bekymrade
              över andra insekter, exempelvis mygg och knott. Historiskt sett
              var detta en insats för att binda ihop Sverige med spår, och den
              var långsiktig. Järnvägssatsningar är långsiktiga.
            </seg>
            <seg n="320af6cc">
              Problemen för järnvägen grundlades för 30–35 år sedan, då man
              inte fortsatte att bygga ut järnvägen och underhålla den på det
              sätt som var nödvändigt. De regionala bristerna i Sverige påverkar
              också de nationella flödena, exempelvis i Helsingforssområdet,
              där man nu i samverkan med regionen och staden har tagit sig samman
              för en nödvändig utbyggnad av järnväg och vägar för att lösa de
              problem som skulle ha lösts för länge sedan.
            </seg>
            <seg n="c0ad2ebd">
              Lång tid har gått utan att ett helhetsgrepp om järnvägen har
              funnits. Det har gått länge utan att man har gjort det som skulle
              göras. Nu finns det en plan för järnvägen och vägar, en mycket
              omfattande sådan.
            </seg>
            <seg n="fdb32063">
              En annan brist i logiken är att det väldigt ofta numera talas
              om höghastighetståg. Det värsta är ju sådana tåg som står stilla.
              Problemet är brist på spår. Vi behöver fler spår för att utnyttja
              kapaciteten på järnväg. Den logiska slutsatsen är att om man flyttar
              upp mer på spår blir det större slitage, vilket ökar underhållet.
              Men huvudproblemet är att det finns för lite spår.
            </seg>
            <seg n="a6d76d06">
              I åtgärdsplanen finns stora satsningar på bland annat spårtrafik,
              men det är viktigt att komma ihåg att spårtrafik är beroende av
              obrutna spår hela sträckan. Därför måste utbyggnad av järnväg
              göras i samordning med regioner och kommuner. Tar man exempelvis
              den viktiga satsningen på Västkustbanan som har gjorts och som
              nu görs kan man se att det finns ett problem i Helsingborgsområdet.
              Där behövs en samverkan med regionen och med Helsingborgs kommun
              för att sträckan ska få dubbla spår hela vägen för att fungera.
            </seg>
            <seg n="2db9a3a4">
              Herr talman! Det har påståtts här att järnvägsrälsen var så slut
              i oktober 2006 på grund av bristande underhåll att Alliansen fick
              överta ett utslitet spårsystem. Man brukar emellertid byta rälsen
              vart åttonde till vart tolfte år. Var och en kan inse att det
              inte riktigt går ihop, för i så fall skulle alltsammans ha rämnat
              då på hösten.
            </seg>
            <seg n="e23a1977">
              Sanningen är att spårnätet har fått ökad belastning på grund
              av ett ökat resande, vilket de flesta tycker är bra. När det gäller
              spårtrafik är detta långsiktigt, och det är det som stora delar
              av det här betänkandet handlar om.
            </seg>
            <seg n="72b9be08">
              Herr talman! Infrastruktur handlar om samverkan mellan olika
              transportslag, vilket vissa tycks glömma bort. Vägtrafik, spårtrafik,
              sjöfart och flyg samverkar. Det finns ingen motsättning mellan
              väg och järnväg. Dessa utgör var för sig och tillsammans transportsektorns
              totala enhet. De är inte utbytbara, vilket man kan förledas att
              tro när man hör inläggen i den här debatten.
            </seg>
            <seg n="2e473dc3">
              Det handlar om att få dessa olika transportslag att samspela.
              Därför kan man inte ersätta dem, som man ibland kan få intrycket
              av. Det finns ingen tunnelbana i Korpilombolo eller i Knäred,
              som faktiskt ligger i Halland. Lastbilar kan inte ersättas av
              järnväg. 80–90 procent av godstrafiken måste gå på väg för tillfället,
              och transporter under 30 mil utgör ca 60 procent av alla transporter
              som finns. Om ett flygplan landar på Kastrup eller på Arlanda
              påverkar inte utsläppen. Ibland kan det till och med vara så att
              det är en vinst att man inte har en massa omlastningar på vägen.
              Det minskar faktiskt utsläppen.
            </seg>
            <seg n="7f4a40dd">
              Det finns en logik som har framförts här och en vurm för att
              allt ska övergå till järnväg. Man kan då tänka sig vilken väldig
              kö det skulle vara från centrala delar av Helsingfors till Helsingforss
              central när man ska hämta ut mjölken. Hur den mjölken har kommit
              från mjölkbonden till järnvägen är det ingen som har tänkt igenom,
              tydligen.
            </seg>
            <seg n="204d382c">
              Det finns ingen motsättning mellan de olika transportslagen.
              Vi kan utnyttja sjöfarten mer än vi gör i dag, och det finns det
              en plan för. Vi måste se helheten, och det oavsett regering. Min
              förhoppning är att det kommande trafikutskottet ser helheten på
              ett annat sätt i stället för att det blir den polemik som har
              funnits här.
            </seg>
            <seg n="81780a3c">
              Med detta yrkar jag bifall till förslaget i betänkandet.
            </seg>
          </u>
          <note type="speaker" n="e521e2f2">
            Anf. 49 MONICA GREEN (S):
          </note>
          <u who="monica_green_650948" xml:id="i-62b8662ed13e81d9-0" n="a8b22ef6">
            <seg n="303577ce">
              Herr talman! I dag kom mitt tåg i tid till Helsingfors. Det är
              jag mycket glad för. Visst är det så att tåg kommer i tid. Det
              är fantastiskt bra. Det är bara det att vi behöver ha en punktlig
              järnväg som resenärer och industrier som skickar gods med järnväg
              kan lita på.
            </seg>
            <seg n="7ebc678c">
              Tyvärr sjunker punktligheten. Den sjunker på vintern, på våren,
              på sommaren och på hösten. Luttrade pendlare får frysa på perrongen
              medan de väntar på tåget, för stationen är stängd och låst. Andra
              resenärer får sitta i flera timmar i ett alltför varmt tåg, utan
              fungerande fläktsystem – de kommer inte någonvart med tåget. Ytterligare
              andra kommer för sent till sina jobb och till sina studier.
            </seg>
            <seg n="309f4697">
              Det är detta som gör att människor ledsnar. Man blir less. Många
              pendlare överväger att ta bilen i stället för det som faktiskt
              är mer miljövänligt, nämligen tåget.
            </seg>
            <seg n="4ca9b07b">
              Samtidigt som detta sker är det hundratals och åter hundratals
              järnvägsunderhållsarbetare som blir varslade.
            </seg>
            <seg n="8792385e">
              Herr talman! Så här kan vi inte ha det. Vi måste ha ett mer effektivt
              och samlat järnvägsunderhåll. I dag diskuterar vi åtgärder för
              transportsystemet 2014–2025. Det är ett omfattande material som
              handlar om järnvägssatsningar, vägar, sjöfart, underhåll och även
              den olagliga lastbilstrafiken, som faktiskt inte åtgärdas tillräckligt.
            </seg>
            <seg n="0c0c078a">
              Vi socialdemokrater vill sätta fart på jobben genom att investera
              för framtiden. Vi ställer oss bakom de projekt som regeringen
              har valt att lyfta fram i den nationella planen, men vi har högre
              ambitioner än så, för jobbens, miljöns och tillväxtens skull.
            </seg>
            <seg n="e6033822">
              Ett förbättrat underhåll av både järnväg och vägar ökar transportsystemets
              robusthet och kapacitet. Både på järnvägssidan och på vägsidan
              är behoven enorma. Åtgärderna skapar arbetstillfällen, om vi sätter
              i gång nu. Det är arbetstillfällen i maskin-, åkeri-, järnvägs-
              och anläggningsbranscherna. Många skulle kunna få jobb om vi satsade
              rejält.
            </seg>
            <seg n="9bac055d">
              Vi ser också med stor oro, som Anders Ygeman har varit inne på
              flera gånger, på de felräkningar av kontaktledningar som har skett.
              Felen är inte små. Det handlar om miljardbelopp. Det är också
              trist att regeringen har sänkt ambitionsnivån när det gäller vägunderhållet
              och att man sänker med flera hundratals miljoner när det gäller
              järnvägsunderhåll.
            </seg>
            <seg n="9d0ba145">
              Vi vill i stället anslå 10 miljarder utöver regeringens anslag
              till järnvägsunderhållet fram till 2025 och 5 miljarder utöver
              regeringens anslag till vägunderhåll fram till 2025. Det beloppet
              har vi satt med tanke på den osäkerhet som råder när det gäller
              underhållsbehoven och de osäkra underlag som har tagits fram för
              den nationella planen.
            </seg>
            <seg n="933cdce1">
              Kapacitetshöjningar innebär stora fördelar både för persontrafiken
              och för godstrafiken. Det handlar om bärighetsåtgärder för vägar
              som är angelägna för skogs- och basindustri och för godstransporter.
              Det skulle främja både lokal besöksnäring och arbetspendling.
              Det är sådant som vi vill satsa på.
            </seg>
            <seg n="55d95258">
              En annan sak, herr talman, som jag vill lyfta fram från den socialdemokratiska
              motionen är den nystart av nollvisionen som vi har skrivit om.
              Vi har varit framgångsrika i Sverige. Sedan 1997 eftersträvar
              vi en nollvision – att ingen ska dödas eller skadas svårt i trafiken.
              Det har varit väldigt framgångsrikt, som jag sade, och många länder
              har tittat på den svenska modellen. Både EU och FN har inspirerats
              av nollvisionen och det trafiksäkerhetsagerande som vi har jobbat
              med.
            </seg>
            <seg n="efb9bffd">
              År 2013 omkom 264 personer i vägtrafiken. Vi är på rätt väg,
              men det är faktiskt 264 för många. Vår uppfattning är att antalet
              döda i trafiken måste minska. Det är en nollvision och ingenting
              annat. Målet kan vi nå genom en förbättrad infrastruktur och genom
              säkerhetsförbättringar som sker när det gäller nya fordon och
              vägarna. Men det handlar till syvende och sist också om vårt eget
              beteende. Ska vi få ned antalet döda och svårt skadade i trafiken
              – det gäller biltrafik, cyklister och gående – måste beteendefrågorna
              lyftas fram betydligt mer. Beteenden och attityder förändrar vi
              genom folkbildning, utbildning och folkligt engagemang på det
              lokala planet.
            </seg>
            <seg n="5851f568">
              Slutligen vill jag kommentera E20 genom Skaraborg, som tyvärr
              under en lång tid haft epitetet dödens väg och Sveriges farligaste
              väg. Jag har både i majoritetsställning och i oppositionsställning
              agerat för att E20 någon gång ska komma att lyftas fram betydligt
              mer. Visserligen gjorde vi socialdemokrater en del, men inte tillräckligt.
              Den enda mil motorväg som finns i dag är den som Göran Persson
              tog första spadtaget på.
            </seg>
            <seg n="8e860cc6">
              Vi välkomnar satsningen även om det blev en halvmesyr. Och någon
              motorväg är det inte tal om – många borgerliga ledamöter har påstått
              att det var det enda framkomliga och att man var tvungen att göra
              en motorväg. Nej, nu är det tyvärr två-plus-ett-väg som gäller
              på många sträckor. Det är en del kortare sträckor med två-plus-två-väg.
              Vi har ställt oss bakom det trots att det är en halvmesyr, men
              vi vill visa regionen och kommunerna, som har gjort en enorm uppoffring
              med medfinansieringen, att det här avtalet måste gälla, så att
              man vet vad det är som det ska satsas på.
            </seg>
            <seg n="637c543b">
              Ja, det blev ingen motorväg direkt. Nästa talare på talarlistan
              stod 2006 och lovade skaraborgarna att han skulle fixa en motorväg
              inom fyra år. Det skulle vara intressant om Sten Bergheden kunde
              berätta hur många millimeter, centimeter, decimeter, meter eller
              kanske rent av mil motorväg som han har fixat. Eller är det ett
              löftesbrott?
            </seg>
          </u>
          <note type="speaker" n="7410631d">
            Anf. 50 STEN BERGHEDEN (M):
          </note>
          <u who="sten_bergheden_646b66" xml:id="i-fec549ff3f01dd44-0" n="95a2808e">
            <seg n="079136ce">
              Herr talman! Först och främst vill jag ta upp några frågor som
              gäller lastbilsområdet. I och med att det har kommit upp att vi
              inte skulle ha gjort någonting där vill jag repetera lite grann
              vad vi hade uppe i en tidigare debatt om vad vi har jobbat med
              när det gäller lastbilar och att få bort den olagliga trafiken
              från våra vägar.
            </seg>
            <seg n="e545f895">
              Efter den utredning vi genomförde i trafikutskottet har vi fattat
              beslut om att vi ska ha en polismyndighet i landet, vilket kommer
              att underlätta för polisen att samordna sitt arbete och effektivisera
              trafikkontrollerna. Vi har också gett möjlighet för polisen att
              anställa folk med specialkompetens för att utöka möjligheterna
              i fråga om de trafikkunskaper som behövs för att klara yrkestrafiken
              på väg.
            </seg>
            <seg n="7dd96010">
              Åklagarna i Karlskrona och Östersund har sedan 2012 samordnat
              sig för att komma till rätta med brott och specialbehandla dessa
              samt få till ett fällande.
            </seg>
            <seg n="8b75f0bc">
              Transportstyrelsen har framställt register över skötsamma åkeriföretag
              så att det ska vara lätt för beställare att välja. Transportstyrelsen
              har även företagskontroller.
            </seg>
            <seg n="854a28f6">
              Vi har infört vinterdäckskrav och sett över bötesbeloppen, som
              utreds vidare. Det är viktigt med en bötesnivå som är rimlig för
              lastbilstrafiken ute på vägarna så att det inte blir gigantiska
              böter för en trasig lampa eller något annat.
            </seg>
            <seg n="96515cb0">
              Trafikverket arbetar med hur vi ska få fram säkra uppställningsplatser.
              Ett EU-projekt jobbar också för att få fram ytterligare platser
              tillsammans med Sverige, Danmark och Litauen.
            </seg>
            <seg n="856c10f3">
              Herr talman! Vi har infört första delen av ett beställaransvar,
              och vi kommer självklart att följa upp detta vidare. Vi har en
              ständig dialog med branschen om ytterligare åtgärder och förslag
              för att komma vidare. Vi har infört försök med alkobommar som
              har slagit väl ut, och vi kommer att fortsätta med dem.
            </seg>
            <seg n="dd2fce36">
              Polisen utreder det omfattande körkortsfusket för att komma till
              rätta med dem som kan köpa körkort via nätet och köra omkring
              med falska körkort i landet. Polisen utbildar också sin personal
              i trafikfrågor för att ytterligare höja kompetensen hos trafikpolisen
              och hos andra poliser så att de lättare ska kunna komma till rätta
              med brott.
            </seg>
            <seg n="0f373d27">
              Herr talman! Vi lägger fram ett förslag om klampning, vilket
              gör det möjligt för polisen att låsa fast lastbilar och tvinga
              chaufförerna och ägarna att göra rätt för sig innan transporten
              kan fortsätta.
            </seg>
            <seg n="d5358a6e">
              Vi ger möjlighet att ta ut en sanktionsavgift på 40 000 kronor.
              Transportstyrelsen föreslog mycket riktigt en avgift på 20 000,
              medan remissinstanserna ville ha högre. Regeringen hörsammade
              detta och höjde sanktionsavgiften till 40 000 kronor för olaglig
              cabotagetrafik.
            </seg>
            <seg n="564de4b8">
              Vi kräver att chaufförer och åkerier kan visa upp frakthandlingar
              direkt på plats, antingen digitalt eller på papper. Åkerinäringen
              arbetar intensivt för att få fram Fairtransport så att det ska
              vara lätt för beställarna att välja en laglig transport.
            </seg>
            <seg n="34fedafd">
              Skatteverket jobbar intensivt med att försöka hitta lösningar
              för att få bort falska F-skattare och åkerier som smiter från
              skatt och sociala avgifter. Detta får vi självklart återkomma
              till och komma vidare med.
            </seg>
            <seg n="c6c76848">
              Vi jobbar med satsningen på miljövänliga transporter genom utveckling
              av elmotorvägar tillsammans med våra stora lastbilstillverkare
              Volvo och Scania. Vi kommer att införa avgifter för utländska
              fordon när det gäller trängselskatterna, bland annat i Göteborg
              och Helsingfors.
            </seg>
            <seg n="1b9f04df">
              Detta var ett litet axplock av vad vi har jobbat med i trafikutskottet
              under de senaste två och ett halvt åren för att komma till rätta
              med olaglig trafik på våra vägar.
            </seg>
            <seg n="6bd52295">
              När det gäller den andra delen har det mesta redan sagts här
              i debatten, men jag skulle ändå vilja belysa några saker som kanske
              inte har kommit upp lika mycket. Det gäller skillnaderna mellan
              oppositionens förslag i de olika budgetarna från Socialdemokraterna,
              Vänsterpartiet och Miljöpartiet.
            </seg>
            <seg n="8459521e">
              Jag har svarat lite grann på vad vi har gjort när det gäller
              lastbilarna, och jag hoppas att oppositionen i detta läge kan
              svara på vad de har tänkt göra om olyckan skulle vara framme och
              de får möjlighet att regera landet efter höstens val.
            </seg>
            <seg n="5e584de3">
              Socialdemokraterna påstår att de tänker satsa på vägar, vilket
              Miljöpartiet och Vänstern inte tänker göra. Socialdemokraterna
              kan tänka sig både tyngre och längre lastbilar här i landet. Miljöpartiet
              och Vänstern säger att de absolut inte kan tänka sig det, och
              de vill dessutom ta bort möjligheten att ha kvar 25,25-undantaget,
              som vi har lyckats få igenom i EU – allt i sin iver att försöka
              stänga ned vägtrafiken i landet.
            </seg>
            <seg n="c69224e8">
              Herr talman! Socialdemokraterna kan också tänka sig vidareutveckling
              när det gäller ETT-projekt, alltså längre lastbilar där vi kan
              ta en trave till. Miljöpartiet och Vänstern vill till och med
              förbjuda detta och stoppa dessa projekt, som är miljövänliga och
              ger ungefär 20 procent lägre utsläpp än vanliga transporter.
            </seg>
            <seg n="7ac40749">
              Det intressanta är att dessa partier vill försöka regera ihop,
              men de har helt olika syn i den här frågan. Jag hade hoppats att
              det skulle komma fram någonting om det i den här debatten, men
              det har visat sig att de fortfarande är kvar i sina ståndpunkter.
            </seg>
            <seg n="93f6a0be">
              Det enda de tre partierna är överens om är att de vill införa
              nya skatter. De vill ha 4 miljarder i ökade skatter på våra lastbilar,
              det vill säga 14 kronor per mil. En lastbil går 20 000 mil i genomsnitt
              – några går mer, andra går mindre. Det skulle innebära ungefär
              280 000 i ökade skatter för en sådan lastbil, vilket självklart
              vältras över på företagen. De företag som ska transportera sina
              produkter från Sverige ner till Europa kommer att få betala 280
              000 kronor mer varje år för att hålla i gång de lastbilar de har
              tänkt använda.
            </seg>
            <seg n="da1a0977">
              Socialdemokraterna har dessutom en retorik där de påstår att
              vi ska skaffa oss undantag. Det kommer EU säkert inte att tillåta.
              Om EU mot förmodan ändå skulle tillåta detta innebär det i så
              fall att Socialdemokraterna kommer att höja avgiften ännu mer
              på de andra vägtransporterna för att få in de 4 miljarder kronor
              de har tänkt ta in.
            </seg>
            <seg n="e1fee420">
              Detta är intressant. Är det fråga om 14, 20 eller 25 kronor per
              mil som man, enligt den retorik som Socialdemokraterna försöker
              lansera, ska betala för att några ska slippa undan?
            </seg>
            <seg n="4a05f1c3">
              Herr talman! Jag tror inte att vänster- och oppositionspartierna
              har förankrat detta förslag vare sig hos Svenskt Näringsliv eller
              hos Företagarna eller ens hos fackförbunden, som är beroende av
              dessa transporter i sina företag och som vet hur viktigt det är
              med konkurrenskraftiga transporter för att klara konkurrensen
              i Sverige.
            </seg>
            <seg n="d0f458d9">
              Detta är en grej för att de ska tillmötesgå Vänsterpartiet och
              Miljöpartiet i sin iver att försöka skatta ihjäl lastbilsnäringen
              i Sverige. Det här hotar inte bara vår konkurrenskraft i landet
              utan våra svenska jobb. Företag kommer att flyttas ut på grund
              av dyrare transporter i landet.
            </seg>
            <seg n="bad0bea2">
              Herr talman! Vad är man då överens om? Jo, om nya skatter på
              lastbilar, nya skatter på drivmedel och på arbetsgivaravgifter.
              Klarar svenska företag av denna konkurrens? Vad är oppositionens
              beräkningar? Hur många svenska arbetstillfällen kommer vi att
              förlora på sämre konkurrenskraft?
            </seg>
            <seg n="d6d7320a">
              När det gäller den fråga som Monica Green lyfte fram rörande
              E20 har vi jobbat hårt med detta. Jag är glad att vi har en enig
              allians där fyra partier är överens, till skillnad från oppositionen
              som har olika budgetförslag och olika inriktningar på sina infrastruktursatsningar.
              Alliansen är överens om vad man vill göra och satsa på inom infrastrukturen.
              Vi har tillsammans med kommuner och regioner beslutat att göra
              denna satsning på E20 genom Västsverige och Skaraborg.
            </seg>
            <seg n="ce378da3">
              En enlig allians står alltså mot Miljöpartiet och Vänstern, som
              vill ta bort 30 miljarder kronor. Jag hoppas att Miljöpartiet
              redogör här i dag för om de kommer att fortsätta att driva det
              krav de har i västra Götaland och alla kommuner i Skaraborg –
              att de inte tänker gå med på att bygga ut E20. Tänker de fortsätta
              att driva det kravet om de skulle hamna i regeringsställning i
              Sveriges riksdag? Det vore väldigt bra om både Skaraborg och Västsverige
              fick reda på det, för det är oerhört allvarligt om så skulle vara
              fallet.
            </seg>
            <seg n="acb1a226">
              Jag skulle gärna vilja ställa en fråga till Tony Wiklander, med
              tanke på ditt kanske lite otydliga svar när det gäller vägskatter.
              Du pratade om något tekniskt fel. Ni har tidigare varit emot vägskatter.
              Nu var det inte lika tydligt att ni var emot vägskatter, så det
              kanske vore bra om du förtydligade var ni står i den frågan.
            </seg>
            <seg n="35a68fa3">
              Herr talman! Det är inte nog med de här skatterna, utan de har
              faktiskt tänkt införa fler skatter här i landet. De vill införa
              en flygskatt som enligt en uträkning av RUT skulle innebära att
              ca 10 000 jobb försvinner från landet, och det skulle dessutom
              försvåra för många företag att resa från vissa ställen i landet.
              Samtidigt lovar Miljöpartiet att man vill stänga ned flygplatser
              i landet. Arbetet har redan påbörjats med flygledartjänster och
              lite annat. Det är väl huvudmålet.
            </seg>
            <seg n="5c9c8533">
              Samtidigt som Kina bygger nya flygplatser – det är ungefär hundra
              flygplatser som man projekterar – har svenska politiker tänkt
              stänga ned de få flygplatser som vi har. Jag tänker särskilt på
              Bromma. Man försöker införa nya företagsskatter och nya turistskatter,
              och till dessa läggs också ökad restaurangmoms, vilket skulle
              innebära ytterligare 10 000 jobb bort från restaurangnäringen.
            </seg>
            <seg n="bf0ee809">
              Det vallöfte som Socialdemokraterna går fram med, att man ska
              minska arbetslösheten, börjar tydligen med att man ser till att
              arbetslösheten ökar med minst 20 000 arbetstillfällen i landet
              innan man sätter i gång arbetet med att försöka få ned arbetslösheten.
            </seg>
            <seg n="fa3ed750">
              Herr talman! Sist i debatten vill jag inför sommaruppehållet
              passa på att tacka vår kanslipersonal för ett utomordentligt arbete,
              tacka talmannen och kammarkansliet för ett gott arbete och önska
              er en trevlig sommar. Ni får gärna passa på att besöka Skaraborg
              under er semester.
            </seg>
          </u>
          <note type="speaker" n="f182cedb">
            Anf. 51 ANDERS YGEMAN (S) replik:
          </note>
          <u who="anders_ygeman_d54639" xml:id="i-024ce27ebbd0e0a2-9" n="66540dc8">
            <seg n="f27675b6">
              Herr talman! Visst hade det varit klädsamt om Sten Bergheden
              hade nämnt att man har dubblat banavgifterna på järnvägen och
              vill fortsätta att femdubbla dem. Visst hade det varit klädsamt
              om Sten Bergheden hade nämnt moderatstämmans beslut att höja dieselskatten,
              en skatt som med kirurgisk precision drabbar bara de svenska åkerierna
              och svensk åkerinäring, medan de tusentals illegala lastbilstransporterna
              slipper betala. Det är bakgrunden till att vi i stället vill ha
              en avståndsbaserad vägslitageavgift, en skatt som drabbar alla
              lastbilar på våra vägar – inte bara de svenska åkerierna.
            </seg>
            <seg n="7ad555d1">
              Sten Bergheden! Du lyssnade lite slarvigt när jag talade. Jag
              sade: inte en enda verkningsfull åtgärd mot den illegala lastbilstrafiken.
              Det stämmer att ni har utrett en massa. Om jag räknade rätt var
              det 13 utredningar som du nämnde i ditt anförande, och det var
              till och med utredningar om nya utredningar. Under de åtta år
              som ni har suttit med armarna i kors och utrett har den illegala
              lastbilstrafiken på våra vägar vuxit. Cabotagestudien vid Lunds
              tekniska universitet pekar på att det varje dag sker tusentals
              illegala lastbilstransporter.
            </seg>
            <seg n="59784343">
              Under samma period har det varit en socialdemokratisk regering
              i Danmark som har lyckats trycka tillbaka den illegala lastbilstrafiken.
              Den har halverats. Den ökar i Sverige med moderatledd regering
              och halveras eller minskar i Danmark med socialdemokratisk regering.
            </seg>
            <seg n="5b243845">
              Ni har ställt er vid sidan om Danmark, Tyskland, Frankrike och
              Finland, när de kräver skarpare regler mot cabotage. Ni är inte
              med och driver fram åtgärder mot illegal lastbilstrafik i EU.
            </seg>
            <seg n="97c14b51">
              Sist men inte minst har jag en fråga till Sten Bergheden. Du
              säger att du vill klampa lastbilar. Men ni säger också att om
              böterna fortfarande är obetalda efter 24 timmar ska klampen låsas
              upp. Vad är det för mening med att låsa upp en klampad lastbil
              om böterna inte har betalats?
            </seg>
          </u>
          <note type="speaker" n="1238e1b3">
            Anf. 52 STEN BERGHEDEN (M) replik:
          </note>
          <u who="sten_bergheden_646b66" xml:id="i-fec549ff3f01dd44-1" n="95a2808e">
            <seg n="8391564d">
              Herr talman! Jag kan börja med den första delen om banavgifterna.
              Även om vi får igenom den höjning av banavgifter som vi föreslår
              kommer det att innebära att Sverige ligger lägre än genomsnittet
              i Europa när det gäller banavgifter.
            </seg>
            <seg n="bc535765">
              I fråga om dieselskatten och ökade kostnader för lastbilsnäringen:
              Det vore intressant om du här kunde redovisa er samlade bild av
              hur mycket dieselskatten kommer att höjas om ni eventuellt får
              makten. Det vore snyggt, om ni ställer det mot en allianspolitik.
              Då hade jag kunnat förvänta mig att Ygeman kom hit och talade
              om: Om vi får makten kommer det att höjas maximalt så här mycket.
              Jag kunde säkert få några minuter för att göra upp den delen utanför
              kammaren och sedan komma in och återkomma i den delen.
            </seg>
            <seg n="59e0c516">
              Dessutom är det rätt intressant: Ygeman sade i sitt inlägg att
              lastbilar blir billigare av regeringspolitiken – så kommer det
              också att stå i protokollet. Här står du och säger att det blir
              dyrare, men samtidigt har du själv sagt i ditt inledningsanförande
              att lastbilar blir billigare av regeringspolitiken. Det är nog
              bra om du kollar upp dina källor.
            </seg>
            <seg n="d0a341b6">
              Vi har jobbat med lastbilsnäringen i två och ett halvt år. Du
              pratade om längre tid, men efter det att trafikutskottet tillsatte
              en grupp har vi jobbat för att få fram olika lösningar, som vi
              har lagt fram. Jag kan hålla med om att det har tagit lite tid
              i vissa delar, men det är också viktigt att vi förankrar fullt
              ut och får igenom förslagen och att också att vi har garanterat
              att EU ställer upp på vissa delar när det gäller sanktionsavgifter
              och annat.
            </seg>
            <seg n="58bcee10">
              Så till detta med klampning i 24 timmar. När vi pratar med polisen
              och hade en hearing sade de: Detta är inga bekymmer för oss. Vi
              kommer att få in de här summorna på 24 timmar. Annars kommer vi
              att lösa detta. Så sade de. De ansåg inte att det var något bekymmer.
              Det handlar om att man får en snabbare hantering rent rättsligt
              för att kunna klampa bilar.
            </seg>
          </u>
          <note type="speaker" n="30936826">
            Anf. 53 ANDERS YGEMAN (S) replik:
          </note>
          <u who="anders_ygeman_d54639" xml:id="i-024ce27ebbd0e0a2-10" n="66540dc8">
            <seg n="4b75e207">
              Herr talman! Jag sade att lastbilstrafiken har blivit billigare.
              Det beror på att ni har släppt upp den illegala lastbilstrafiken.
              Det är tusentals illegala lastbilstransporter varje dag på svenska
              vägar som pressar ned kostnaden och flaggar ut svensk åkerinäring.
              Men jag sade också i min replik: Om ni höjer dieselskatten i stället
              ökar det kostnaden för lastbilstransporter för svenska åkerier
              som tankar i Sverige.
            </seg>
            <seg n="35d560b1">
              Båda påståendena är sanna, Sten Bergheden, och båda förskjuter
              konkurrenskraften och flaggar ut svenska åkerier.
            </seg>
            <seg n="05fd02e3">
              Börjar du tideräkningen för två och ett halvt år sedan? Ni har
              ju varit vid makten i åtta år! Vi har från Socialdemokraterna
              drivit krav efter krav här i riksdagen, och år efter år har ni
              röstar ned dem. När åtta år har gått säger ni: Vi håller på att
              utreda detta, så kanske kan vi få klampning om ett par år till
              – inte så att vi kan låsa fast bilar när böterna inte betalas,
              men vi kallar det ändå klampning.
            </seg>
            <seg n="768d1298">
              Det duger inte, Sten Bergheden! I Danmark minskar den illegala
              lastbilstrafiken med en socialdemokratisk regering. I Sverige
              fortsätter den att öka med en moderat regering.
            </seg>
            <seg n="cc5d8137">
              Jag har inte träffat en enda åkare, inte en enda trafikpolis
              som tror att det är en verkningsfull åtgärd att klampa en lastbil,
              vänta på att böterna ska betalas, låta den som kör ta sin dygnsvila
              och sedan låta polisen åka ut och låsa upp lastbilen. Det är klampning
              på låtsas, och den låtsasklampningen finns inte i något annat
              europeiskt land. Jag tvivlar på att den kommer att ge någon verkningsfull
              effekt i Sverige.
            </seg>
          </u>
          <note type="speaker" n="494791ce">
            Anf. 54 STEN BERGHEDEN (M) replik:
          </note>
          <u who="sten_bergheden_646b66" xml:id="i-fec549ff3f01dd44-2" n="95a2808e">
            <seg n="6c9c1326">
              Herr talman! Jag tror att vi kan utvärdera klampningen så fort
              den är införd, så kan vi diskutera den delen i efterhand, om vi
              behöver justera ytterligare. Men nu har vi börjat med 24 timmar.
            </seg>
            <seg n="1ef6236e">
              Ni pratar om att lastbilstrafiken blir dyrare, som du sade i
              ditt inledningsanförande. Det berodde på att du var rädd för att
              den skulle bli för billig och ta marknad från tåg och annat. Därför
              skulle du lägga på en kilometerskatt. Ditt sätt att minska lastbilstrafiken
              i landet är nya skatter, högre arbetsgivaravgifter och nya bränsleskatter,
              allt för att du eventuellt ska kunna regera med Miljöpartiet och
              Vänsterpartiet i regeringsställning. Då är ni beredda att offra
              lastbilsnäringen för att i det läget kunna klara av er regeringsförhandling.
            </seg>
            <seg n="5827e01f">
              Dessutom är det intressant att jag fortfarande inte har fått
              svar. Kommer ni att gå med på förslaget om 25,25-bestämmelsen?
              Kommer ni att lägga ned ETT-projektet? Det är retoriska frågor.
              Du får gärna återkomma i någon form av debattartikel och svara.
              Kommer ni att ställa upp på Miljöpartiets och Vänsterns krav när
              det gäller 25,25-bestämmelsen, tyngre lastbilar, längre lastbilar,
              ETT-projektet och andra delar?
            </seg>
            <seg n="93303369">
              Det svaret är ni fortfarande oss skyldiga.
            </seg>
          </u>
          <note type="speaker" n="398f9b32">
            Anf. 55 MONICA GREEN (S) replik:
          </note>
          <u who="monica_green_650948" xml:id="i-62b8662ed13e81d9-1" n="a8b22ef6">
            <seg n="c483e3dc">
              Herr talman! För att börja med den olagliga lastbilstrafiken,
              som ni inte har kommit till rätta med och som både du och jag
              har jobbat med och som många i trafikutskottet har jobbat med:
              Åkerinäringen uppskattar de åtgärder som vi har lagt förslag på.
              Det är till och med så att vi har ett citat från åkerinäringens
              företrädare som säger att Socialdemokraterna har den mest trovärdiga
              politiken för att komma till rätta med den olagliga lastbilstrafiken.
            </seg>
            <seg n="0e5259c2">
              Om du vill komma överens med näringen kanske du ska titta på
              hur Socialdemokraternas förslag ser ut.
            </seg>
            <seg n="24b1ed2e">
              När det gäller E20 vill jag ställa följande fråga: Hur många
              millimeter motorväg blir det? Hur många har du föreslagit när
              ni har suttit i regeringsställning? Var det några millimeter,
              några centimeter, någon meter eller till och med en mil? Den enda
              mil motorväg som finns i Skaraborg är den som Göran Persson tog
              det första spadtaget till.
            </seg>
            <seg n="eb4d6eaa">
              Ni moderater stod och sade att det är fullkomligt omöjligt med
              en två-plus-ett-väg. Det skulle vara tillväxthämmande. Ni sade
              att det är fullkomligt omöjligt med mitträcken eftersom det skulle
              vara tillväxthämmande. Det enda som gällde var motorväg, och det
              skulle du fixa så fort du kom in i riksdagen. Var är den där motorvägen
              på E20 som du skulle fixa? Jag ser den inte. Jag ser ingenting
              om det i förslagen, och det finns inte med i det som du nu har
              presenterat och som du säger är jättebra. Dessa två-plus-ett-vägar
              och dessa två-plus-två-sträckor är det som ni vill göra med E20.
              Men det var inte det som du sade till väljarna 2006, och det var
              inte det som du sade till väljarna 2010.
            </seg>
            <seg n="d4940b89">
              Min fråga är: Hur många meter motorväg tänker du fixa i Skaraborg?
            </seg>
          </u>
          <note type="speaker" n="aa9f6f32">
            Anf. 56 STEN BERGHEDEN (M) replik:
          </note>
          <u who="sten_bergheden_646b66" xml:id="i-fec549ff3f01dd44-3" n="95a2808e">
            <seg n="91e71bec">
              Herr talman! Först och främst kan jag säga att när vi tog över
              makten här i riksdagen fick vi börja betala den springnota på
              60 miljarder som ni lämnade efter er enligt den förra infrastrukturpropositionen.
              Då var bland annat Skaraborgsdelen av Göteneutbyggnaden med. Det
              fick vi betala. I valrörelsen var ni ute och sköt raketer med
              Göran Persson och talade om att vägen skulle gå där. Det hade
              ni bestämt. Men ni hade inga pengar till det, utan det skulle
              nästa regering betala. Det fick vi göra.
            </seg>
            <seg n="a402aaa8">
              Först städade vi upp det som ni hade sprungit ifrån. Sedan började
              vi föra en konstruktiv dialog med Västsverige, Skaraborg och övriga
              delar för att hitta lösningar. Nu tycker jag att vi är framme
              vid en mycket bra lösning. Jag kan hålla med om att det hade varit
              önskvärt med mer motorväg – självklart. Men vi är i alla framme
              vid en två-plus-två-väg, och vi har förbättrat trafiksäkerheten.
            </seg>
            <seg n="0b3e15cd">
              Det märkliga i sammanhanget är att de som ni har tänkt regera
              med – Miljöpartiet – säger nej till detta i regionen och ute i
              kommunerna och tänker fortsätta att driva den här frågan. Min
              fråga är: Tänker ni falla för dem i regeringsställning om ni skulle
              hamna i det läget att de även i riksdagen kan tvinga er att säga
              nej till denna utbyggnad? Bara för att ni på något sätt ska kunna
              sätta er vid makten offrar ni E20 i Skaraborg och andra infrastruktursatsningar
              runt om i landet. Är ni beredda att göra det, Monica Green? Kan
              du garantera väljarna att det inte blir så om olyckan skulle vara
              framme? Detta är nämligen vad skaraborgarna för tillfället verkligen
              är oroliga för. De är oroliga för Miljöpartiet i regeringsställning,
              vilket skulle minska både investeringar i vägar och underhåll
              på vägar i Skaraborg men också i övriga delar av Sverige. Det
              skulle därför vara intressant med ett svar på detta.
            </seg>
            <seg n="90bd79e4">
              Åkerinäringen är positiv till våra förslag men inte till er kilometerskatt.
            </seg>
          </u>
          <note type="speaker" n="c160940b">
            Anf. 57 MONICA GREEN (S) replik:
          </note>
          <u who="monica_green_650948" xml:id="i-62b8662ed13e81d9-2" n="a8b22ef6">
            <seg n="d82acaca">
              Herr talman! Jag uppfattade inte svaret på frågan hur många meter
              motorväg det blir av det som du har föreslagit. Var det något
              dolt i ditt svar om att man inte behöver hålla löften om man kan
              skylla på någon annan? Var det så jag skulle tolka det?
            </seg>
            <seg n="8ed45d0b">
              Jag vet att man kan lova saker i solsken och tro att man fixar
              det eller att väljarna glömmer det. Man kan också skylla på andra.
              Men någonstans måste man stå för sina löften. Du har lovat att
              fixa motorväg genom Skaraborg. Kan du säga att du nu är nöjd med
              två-plus-ett-väg, som det är på de flesta delarna, och två-plus-två-väg?
              Du tyckte att det var en bra lösning.
            </seg>
            <seg n="ddae2bce">
              Vi har sagt att vi ställer oss bakom denna halvmesyr, trots att
              kommunerna avstår från barnomsorg och äldreomsorg och att regionen
              avstår från bättre sjukvård för att betala den statliga vägen.
              Deras krav var att de betalar om det blir två-plus-två-väg. Blev
              det så, Sten Bergheden? Nej, det blev det inte. Det blev inte
              någon motorväg, och det blev inte ens någon två-plus-två-väg.
              Det blev två-plus-ett-väg och vissa delar med två-plus-två-väg.
              Det tycker jag är ett löftesbrott. Det kanske Sten Bergheden är
              väldigt nöjd med. Men jag är inte nöjd med det, och skaraborgarna
              är inte nöjda med det.
            </seg>
            <seg n="0855c22e">
              Men du kan vara säker på att när vi har sagt att lagt kort ligger
              och att vi ställer oss bakom det som ni har föreslagit, då gör
              vi det. Vi står bakom det, trots att det är en halvmesyr.
            </seg>
          </u>
          <note type="speaker" n="86445b09">
            Anf. 58 STEN BERGHEDEN (M) replik:
          </note>
          <u who="sten_bergheden_646b66" xml:id="i-fec549ff3f01dd44-4" n="95a2808e">
            <seg n="d4b5f750">
              Herr talman! Skillnaden mellan vår alliansregering och Socialdemokraternas
              minoritetsregering tidigare är att vi finansierar våra utbyggnader.
              Ni finansierade inte era utbyggnader, utan det fick vi göra efteråt.
            </seg>
            <seg n="7ec4a803">
              Att som Monica Green ställa höga krav och sedan inte ha några
              egna pengar till det är lite märkligt. Ni har försökt bygga ut
              saker och ting med lånta pengar som inte fanns vid detta tillfälle.
            </seg>
            <seg n="7e592218">
              Det är intressant att Monica Green säger att ni står bakom denna
              uppgörelse. Jag tycker att uppgörelsen ändå är bra även om jag,
              som jag sade, självklart hade önskat fler motorvägssträckor. Jag
              hoppas ändå att man över tid landar i att man får bygga vidare
              på vägen.
            </seg>
            <seg n="c92bfd7a">
              Men detta är viktigt. Man är överens i regionen och i kommunerna,
              och vi har kommit överens med regeringen om att detta är en bra
              lösning. Jag står därför helt och hållet bakom detta och tycker
              att man i Västsverige har gjort ett gigantiskt bra jobb för att
              lösa detta. Jag tror att du håller med om det, Monica Green.
            </seg>
            <seg n="373076e2">
              Men det intressanta är att du säger att ni står bakom denna satsning.
              Men två tredjedelar av ert regeringsunderlag är emot detta. Två
              tredjedelar kommer att sätta sig i förhandlingar och tala om att
              de inte tänker bygga ut vägar. De tänker ta bort vägprojekt som
              är planerade från planen. Det är vad de säger.
            </seg>
            <seg n="88209ebe">
              Tror du, Monica Green, att de tänker gå tomhänta från dessa förhandlingar
              och avstå från allt detta – kortare lastbilar, lättare lastbilar,
              kilometerskatt, arbetsgivaravgifter, bränsleskatter och så vidare?
              Ni tror att ni har vunnit alla dessa förhandlingar. Nej, Monica
              Green, ni kommer att få gå därifrån och förklara varför delar
              av E20 måste tas bort från planen på grund av att ni ska bilda
              regering med de andra partierna, vilket jag inte tror att väljarna
              kommer att ge er chansen till.
            </seg>
          </u>
          <note type="speaker" n="0f24e1b5">
            Anf. 59 STINA BERGSTRÖM (MP) replik:
          </note>
          <u who="stina_bergstrom_d57ec1" xml:id="i-734c4982374aaf97-7" n="9b63628b">
            <seg n="6e1ed8bc">
              Herr talman! Enligt statliga Trafikanalys är godstrafiken på
              järnväg i Sverige i dag mindre än den var när den borgerliga regeringen
              tillträdde 2006. I andra länder ser vi en motsatt trend. Där ökar
              i stället den transporterade godsmängden på järnväg. Samtidigt
              körs alltmer gods på väg i Sverige. På bara 20 år har utsläppen
              från de tunga lastbilarna ökat med 35 procent. Enligt Trafikverket
              är denna ökning så kraftig att den äter upp effekten av energieffektiviseringen
              och utbyggnaden av förnybar energi.
            </seg>
            <seg n="7984ffde">
              Vad är då regeringens lösning på detta problem? Jo, man höjer
              banavgifterna. Man har fördubblat banavgifterna på fyra år, och
              man planerar att femdubbla banavgifterna till år 2020. Samtidigt
              säger Sten Bergheden att det skulle vara en katastrof för vägtrafiken
              om man införde en motsvarande avgift på lastbilar. Jag förstår
              inte riktigt den logiken, Sten Bergheden. Men det skulle jag vilja
              att du förklarar för mig.
            </seg>
          </u>
          <note type="speaker" n="f944d3b1">
            Anf. 60 STEN BERGHEDEN (M) replik:
          </note>
          <u who="sten_bergheden_646b66" xml:id="i-fec549ff3f01dd44-5" n="95a2808e">
            <seg n="cddb1e79">
              Herr talman! Det är mycket enkelt. Om vi tittar på en svensk
              karta över vårt land kommer vi snart att inse att om vi ska klara
              att hålla i gång landsbygden och transporter mellan städer som
              inte har järnväg med mera kommer vi att behöva lastbilar i detta
              land under överskådlig tid. Det är antagligen inte för inte som
              vi har två av världens största lastbilstillverkare just i Sverige
              – Volvo och Scania. Detta är en utveckling som hela tiden tvingar
              Sverige att titta på vad man kan göra för att underlätta för de
              företag som ändå är verksamma här i landet – och för alla som
              går till jobbet runt om i landet – så att de ändå har rimliga
              kostnader för sina transporter så att de inte vid sin omorganisation
              väljer att placera sina företag nere på kontinenten i stället
              där det både är närmare till marknaden och till annan infrastruktur.
            </seg>
            <seg n="a18cf14e">
              Jag tror alltså att det är mycket enkelt om man bara förstår
              hur kartan ser ut och att vi faktiskt är beroende av dessa lastbilar
              på något sätt.
            </seg>
            <seg n="d61cd4c9">
              Vad jobbar vi då vidare med? Jo vi jobbar vidare med att försöka
              hitta alternativ till hur lastbilarna drivs – elmotorvägar och
              annat. Jag hade önskat att det fanns en lite större vilja nedifrån
              Västra Götaland och Miljöpartiet att faktiskt hjälpa till i den
              delen. Det finns dock något fundamentalt hos Miljöpartiet: Kosta
              vad det kosta vill – om de så går på el ska lastbilar bort från
              våra vägar. Just detta budskap är svenska företag och löntagare
              runt om i landet oerhört oroliga för när det gäller de svenska
              jobben.
            </seg>
            <seg n="fba633f7">
              Okej, Stina – vi får sätta oss ned och titta på kartan, så kommer
              alla att förstå varför vi behöver lastbilstransporter i det här
              landet.
            </seg>
          </u>
          <note type="speaker" n="3c9b9d6e">
            Anf. 61 STINA BERGSTRÖM (MP) replik:
          </note>
          <u who="stina_bergstrom_d57ec1" xml:id="i-734c4982374aaf97-8" n="9b63628b">
            <seg n="1e2ebb36">
              Herr talman! Nu var ju inte min fråga varför vi behöver lastbilstransporter
              i Sverige. Min fråga handlade om att godstrafik på järnväg har
              minskat i Sverige sedan alliansregeringen tillträdde och att godstrafik
              på väg har ökat. På bara 20 år har utsläppen från tunga lastbilar
              ökat med 35 procent. Det är ett faktum. Då tänker jag så här:
              Vad är det som har lett till detta, och vad kan man göra åt det?
            </seg>
            <seg n="4bb13d88">
              Kanske är det så att det är för billigt att transportera på väg
              i förhållande till att transportera på järnväg. Det är det troliga.
              Vad gör då regeringen? Man höjer kostnaden för att transportera
              på järnväg, och man vill inte införa motsvarande avgift för väg.
              Jag förstår inte logiken i det. Kan jag få svar på frågan varför
              regeringen vill göra det dyrare att transportera på järnväg i
              förhållande till att transportera på väg?
            </seg>
          </u>
          <note type="speaker" n="c0e0cc26">
            Anf. 62 STEN BERGHEDEN (M) replik:
          </note>
          <u who="sten_bergheden_646b66" xml:id="i-fec549ff3f01dd44-6" n="95a2808e">
            <seg n="9076417e">
              Herr talman! Vi bygger ju ut även järnvägen, och det kräver investeringar.
              Framför allt var banavgifterna en del av den utbyggnaden på sikt.
              Det är ändå rimligt; vi ligger under genomsnittet i Europa även
              efter vår höjning, så det är inga höga banavgifter i ett internationellt
              hänseende.
            </seg>
            <seg n="7b63be35">
              Varför har då trafiken ökat? Jo, det beror på en enda sak, nämligen
              att vi har tillväxt i det här landet. Vi har tillväxt, Stina Bergström,
              vilket ni på er stämma har sagt att ni tänker ta bort. Det är
              klart att det i det läget kommer att bli mycket mindre miljöutsläpp
              i det här landet, men det kommer också att bli mycket färre företag,
              mycket färre människor som går till arbetet om dagarna och mycket
              mindre skatteintäkter. Det är resultatet av er politik, och jag
              tror inte att väljarna när de väl har tänkt igenom detta är beredda
              att försöka sätta er i en regering som kommer att stoppa tillväxten
              i Sverige.
            </seg>
          </u>
          <note type="speaker" n="4ea73a7b">
            Anf. 63 TONY WIKLANDER (SD) replik:
          </note>
          <u who="tony_wiklander_23625a" xml:id="i-b0e4b49a10ecb31d-5" n="00d2d526">
            <seg n="53b744c5">
              Herr talman! Sten Bergheden ställde mig en fråga jag tycker kan
              kräva ett svar i och för sig.
            </seg>
            <seg n="e9016f1d">
              Bekymret med banavgifterna var att man i oppositionspartierna
              gjorde en koppling att den också ska vara kombinerad med en låt
              oss säga kilometerskatt, vägslitageavgift eller vilket namn den
              för tillfället råkar ha. Det var en för SD oacceptabel koppling.
              Jag ska förklara mig tydligt; jag blev lite överraskad när jag
              fick frågan av utskottets ordförande. Vi hade nämligen gärna stött
              den socialdemokratiska motionen, men den försvann. Sedan lades
              det här med vägavgift till.
            </seg>
            <seg n="d73c730f">
              Teoretiskt sett skulle jag naturligtvis ha kunnat lägga in en
              egen reservation. Den hade i så fall fått 19 eller 20 röster,
              och så hade vi varit tillbaka på ruta ett igen. Det hade alltså
              inte varit någon idé utan bortkastad möda.
            </seg>
            <seg n="f784b0e9">
              Precis som S säger, tror jag, är vi nämligen inte i all evighet
              beredda att stoppa banavgifter. Där de är befogade och när utbyggnaderna
              har skett är de helt okej. Då är det möjligt. Vad gäller kilometerskatt
              kommer vi inte att vara med och införa den förrän den blir konkurrensneutral,
              det vill säga att den svenska åkerinäringen avlastas de pålagor
              de utländska inte har i motsvarande grad. Då kan vi börja diskutera
              frågan, men inte förr.
            </seg>
            <seg n="b4053857">
              Jag hoppas att detta besvarar eventuella frågor. Har det varit
              någon virrighet i detta är det möjligt att det kan bero på mig,
              men det kan också bero på andra. Det låter jag andra bedöma.
            </seg>
          </u>
          <note type="speaker" n="56413bec">
            Anf. 64 STEN BERGHEDEN (M) replik:
          </note>
          <u who="sten_bergheden_646b66" xml:id="i-fec549ff3f01dd44-7" n="95a2808e">
            <seg n="8fbfd3d1">
              Herr talman! Jag uppfattade det som du sade, Tony Wiklander,
              nämligen att ni efter överläggningar med ordföranden i trafikutskottet
              valde att avstå reservationen eller tillkännagivandet i den delen
              och att ni fortfarande är emot vägskatten. Då har jag alltså uppfattat
              det rätt.
            </seg>
          </u>
          <note type="speaker" n="d536f75b">
            Anf. 65 TONY WIKLANDER (SD) replik:
          </note>
          <u who="tony_wiklander_23625a" xml:id="i-b0e4b49a10ecb31d-6" n="00d2d526">
            <seg n="d3967523">
              Herr talman! Det har talats om överläggningar, men problemet
              är att det inte har varit några överläggningar. I så fall kanske
              vi hade kommit till rätta med det här. Jag tar dock inget ansvar
              för om man inte vill ha överläggningar med Sverigedemokraterna.
              Det hade kanske ibland underlättat jobbet här, men var och en
              agerar efter sin tankegång.
            </seg>
          </u>
          <note type="speaker" n="d8bdf75f">
            Anf. 66 STEN BERGHEDEN (M) replik:
          </note>
          <u who="sten_bergheden_646b66" xml:id="i-fec549ff3f01dd44-8" n="95a2808e">
            <seg n="a9d4ae31">
              Herr talman! Jag kanske missuppfattade dig, Tony Wiklander, men
              jag tyckte att du sade någonting om att du efter samtal med ordföranden
              i trafikutskottet hade kommit fram till att ni inte stod bakom
              den delen och att ni fortfarande är emot vägskatten. Det tycker
              jag är bra, för den kommer bara att försämra vår konkurrenskraft
              och äventyra svenska jobb och svenska företag.
            </seg>
          </u>
          <note type="speaker" n="8739bfc7">
            Anf. 67 GÖRAN LINDELL (C):
          </note>
          <u who="hans_linde_857e1f" xml:id="i-29041c91cafc1deb-0" n="823ce8c9">
            <seg n="1fed7228">
              Herr talman! När vi nu i riksdagsårets elfte timme debatterar
              åtgärdsplaneringen och järnvägsfrågor ser jag ett läge att sammanfatta
              och dra några övergripande slutsatser. Jag får inledningsvis varna
              känsliga åhörare, för risken är stor att det blir en hel del upprepningar
              av det som tidigare i dag har sagts i talarstolen från en del
              av mina föregångare. Det hör så att säga till sakens natur.
            </seg>
            <seg n="edb07e7a">
              Vad har hänt under detta år, och vilken grund är lagd under mandatperioden
              för att möta framtidens utmaningar? Alliansregeringen har konsekvent
              fortsatt utvecklingen för att förbättra planerings- och utredningsarbetet.
              Vi har infört marknadsekonomins funktionssätt och konkurrens i
              successivt allt fler områden, arbetat med effektivisering av berörda
              myndigheter och inte minst kontinuerligt ökat de ekonomiska anslagen
              till drift och underhåll av landets infrastruktur.
            </seg>
            <seg n="a9fbaffd">
              Frånsett de svåra snöperioderna några vintrar tillbaka har vi
              en ökad punktlighet på tågen, samtidigt som vi har fördubblat
              underhållet på järnvägen jämfört med 2006. Andra länder i EU ser
              Sverige som ett föredöme, inte minst på området konkurrensutsättning
              av järnvägens underhåll och när det gäller att få tågtrafiken
              organiserad i linje med de EU-direktiv som beslutats om.
            </seg>
            <seg n="cb63e63b">
              Under de snart tre år jag avnjutit den trafikpolitiska debatten
              här i riksdagen har jag slagits av hur konsekvent och, måste jag
              erkänna, framgångsrikt oppositionen har arbetat för att sätta
              motbilden att ingenting fungerar som det ska. Det är bara att
              erkänna att det inte finns några ytterligare behov av förbättringar
              i grenen eländesbeskrivning. Tillsammans med mediernas sätt att
              fungera, där de dåliga nyheterna alltid blir större än de bra,
              har en vrångbild av dagens tågtrafik skapats.
            </seg>
            <seg n="2d66d343">
              Jag vågar påstå att om man skulle genomföra en undersökning bland
              allmänheten skulle den visa att man tror att tågen vad gäller
              punktligheten går mycket sämre i dag än för några år sedan och
              att vi ligger dåligt till internationellt. Det är ju inte så det
              ser ut – det känner vi nördar som sitter här i salen till – men
              intresset för att beskriva detta varierar. Faktum är att den objektiva
              punktlighetsstatistik som finns pekar på långsamt förbättrade
              siffror, samtidigt som allt fler åker tåg, och på att vi ligger
              bra till internationellt i de flesta avseenden.
            </seg>
            <seg n="90094c8f">
              Herr talman! Jag kan inte låta bli att tycka att denna negativa
              bild är lite tråkig, inte minst för dem som jobbar i branschen.
              Men viktigast är förstås att vi alla är helt överens om att vi
              inte är nöjda. Vi behöver bli bättre. Ska tågen få en allt större
              betydelse framöver, så som vi önskar inte minst för arbetspendling,
              är en större punktlighet en viktig faktor.
            </seg>
            <seg n="9b49874a">
              Detta kräver angrepp på flera fronter – ökade investeringar,
              bättre underhåll, bra fordon, kompetent personal med mera. Jag
              tycker att det är särskilt positivt att se att det i dag tas gemensamma
              grepp i olika projekt för att förbättra till exempel biljettköpssystem
              och tillförlitlighet. Alla parter runt samma bord med ett gemensamt
              mål – det brukar vara framgångsrikt.
            </seg>
            <seg n="0ade513a">
              Centerpartiet står naturligtvis bakom åtgärdsplanen i sin helhet,
              men jag vill särskilt lyfta fram några punkter.
            </seg>
            <seg n="2a3b6fb5">
              För det första innebär denna plan ännu en höjning jämfört med
              tidigare med cirka 20 procent. Det finns alltid önskemål om mer,
              och med en alltmer utvecklad medfinansieringsteknik kommer pengarna
              att räcka längre. Samtidigt är det ingen hemlighet att Centerpartiet
              med stort intresse tittar på alternativ för att öka mängden pengar
              som satsas på infrastruktur. Det är onekligen märkligt att svenska
              pensionspengar bygger infrastruktur ute i Europa men inte får
              göra det i Sverige!
            </seg>
            <seg n="bffc2c7d">
              För det andra innehåller planen satsningar i hela landet. Det
              är naturligt att de stora tillväxtområdena och viktiga stråken
              får de stora pengarna, men det finns också rejäla satsningar på
              det enskilda vägnätet som täcker hela vårt land med mindre vägar.
              Vägarna är av stor betydelse för dem som bor på plats liksom för
              dem som vill ut i naturen. Vägarna är ofta också beroende av en
              betydande ideell insats av dem som bor längs vägen.
            </seg>
            <seg n="9ec523e7">
              För det tredje innehåller planen en satsning som möjliggör en
              ny flygplats i Sälen. Den kan bli en enormt viktig utvecklingsfaktor
              för en stor del av den södra fjällvärlden i både Sverige och Norge
              och för både sommar- och vinterturism.
            </seg>
            <seg n="bb9a6d0c">
              Herr talman! Vad vill då oppositionen utöver att beklaga att
              allt är fel? Så långt är de nämligen överens. Ja, när det gäller
              samlad politik från oppositionen finns verkligen inte mycket,
              vad jag kan förstå. Ekonomiskt är det olika bud på temat ju mer
              till vänster desto större belopp, lite slarvigt uttryckt. Det
              kunde väl gå an. De kan ju alltid stanna på halva vägen. Om det
              sedan i praktiken finns möjlighet att finansiera rundhänta planer
              kan man ju ha sina dubier om. Det är lätt att tänka tillbaka på
              S-regeringens tid då klyftan mellan planer och vad som sedan blev
              faktisk verklighet i budget blev allt djupare.
            </seg>
            <seg n="fb2cdb4e">
              Men, som sagt, även om man nu godtar den delen, hur ser politiken
              ut om de stora projekten runt Helsingfors, till exempel? Ska Bromma
              läggas ned? Ska Essingeleden fortsätta att vara en propp, både
              för dem som passerar där varje dag som arbetspendlare och för
              andra som ska resa genom Helsingfors? Det är ju vad Miljöpartiet
              och Vänsterpartiet går till val på, att stoppa Förbifart Helsingfors.
              Eller ska lastbilar kortas till 18 meter och vikten sänkas, så
              som Miljöpartiet vill? Det senare gör mig särskilt förvånad, måste
              jag erkänna. I varje fall var det detta som var Miljöpartiets
              politik i maj månad, och den har också blivit bekräftad här i
              dag i kammaren. Hur många fler lastbilar skulle det innebära?
              Hur mycket högre kostnader och hur mycket större utsläpp det skulle
              innebära har jag inte några siffror på, men det skulle göra skillnad,
              en mycket allvarlig skillnad.
            </seg>
            <seg n="b32d3388">
              Regeringen jobbar tvärtom för att möjliggöra längre och tyngre
              lastbilar än de vi har i dag där det finns lämplig infrastruktur
              för det – detta till fromma både för landets ekonomi och för miljön.
            </seg>
            <seg n="faf4cd4e">
              Som grädde på moset är Socialdemokraterna, Vänsterpartiet och
              Miljöpartiet sedan överens om att ta in 4–5 miljarder på kilometerskatt,
              en skatt som ska belasta varje lastbil som befraktar vårt stora
              land och som kommer att innebära en högst påtaglig ny pålaga för
              stora delar av vårt så transportberoende näringsliv. Det är kostnader
              som inte bekostar övergången till miljövänligare fordon och utvecklingen
              av nya bränslen. Tvärtom kommer det att försvåra den genom att
              branschen sätts i en ekonomisk tvångströja.
            </seg>
            <seg n="fab390ba">
              Sammanfattningsvis, herr talman: Det är inte lätt att se någon
              samlad politik från oppositionen att ställa mot Alliansens, men
              det man kan se är fullt tillräckligt för att önska att slippa
              se mer!
            </seg>
          </u>
          <note n="bfb1cae3">
            Jag yrkar, i likhet med bland annat Anders Åkesson tidigare,
            bifall till förslagen i båda betänkandena, förutom på de punkter
            där allianspartierna har lämnat reservationer.
          </note>
          <note type="speaker" n="dc2717ea">
            Anf. 68 ANDERS YGEMAN (S) replik:
          </note>
          <u who="anders_ygeman_d54639" xml:id="i-024ce27ebbd0e0a2-11" n="66540dc8">
            <seg n="6c158a6b">
              Herr talman! Jag uppfattar det som att Göran Lindell menar att
              i oppositionens värld är allting negativt. Tågen blir försenade,
              kontaktledningar rivs ned och folk får vänta på perrongerna. Men
              i Alliansens Sverige är allt finfint. Jag möter gärna Göran Lindell
              i en debatt med väljarna och med tågresenärerna om verklighetsbeskrivningen.
            </seg>
            <seg n="dde991e2">
              En sak i Göran Lindells anförande förvånar mig lite. Han säger:
              Oss tågnördar emellan vet vi att tågen går mer och mer i tid.
              Då vill jag fråga Göran Lindell, så här oss tågnördar emellan,
              om han har läst Riksrevisionens granskning av järnvägens statistik.
              Riksrevisionen säger nämligen att den slutsats som Göran Lindell
              drar går inte att dra därför att punktlighetsstatistiken i Sverige
              är så dålig att man inte ens kan dra slutsatsen om tågen går mer
              i tid eller mindre i tid. Hade inte det, oss tågnördar emellan,
              varit bra att redovisa för kammaren?
            </seg>
          </u>
          <note type="speaker" n="242bb27d">
            Anf. 69 GÖRAN LINDELL (C) replik:
          </note>
          <u who="hans_linde_857e1f" xml:id="i-29041c91cafc1deb-1" n="823ce8c9">
            <seg n="6e750b6f">
              Herr talman! Jag tackar Anders Ygeman för att jag får tillfälle
              att utveckla det lite mer, om jag uttryckte mig korthugget och
              slarvigt.
            </seg>
            <seg n="a320a568">
              Jag uppfattar, och det står jag för, att oppositionens beskrivning
              är fylld av negativism och beskrivningar av allting som inte fungerar.
              Jag vill vara tydlig och säga att jag har betydligt högre ambitioner.
              Det ska fungera bättre än det gör i dag, och det finns definitivt
              förbättringsmöjligheter. Det finns framför allt tillfällen då
              vi har haft bedrövliga situationer i landet, naturligtvis inte
              minst kopplat till vädersituationer.
            </seg>
            <seg n="72cf568d">
              På något sätt måste man väl ändå kunna hålla två saker i huvudet
              i samtidigt. Det är en nyanserad bild som jag av två skäl tycker
              bör lyftas fram. För det första för att ge fler en mer ärlig och
              riktig beskrivning av vad det innebär att åka tåg. Jag tror att
              risken är att vi helt enkelt skrämmer bort med en felaktig bild.
              För det andra är det naturligtvis, tycker jag, anständigt att
              hålla sig någorlunda till den beskrivning av verkligheten som
              finns.
            </seg>
            <seg n="d2541eda">
              Jag kan hålla med om att Riksrevisionen har sina funderingar
              över statistiken. Men den bild jag har fått av diagrammen sammantaget
              ger mig ändå relativt stor anledning att anse att utvecklingen
              i stort har varit positiv, om man ser den över tillräckligt lång
              tid. Sedan går det självklart att plocka in korta perioder och
              då komma till en annan slutsats.
            </seg>
          </u>
          <note type="speaker" n="470bcc22">
            Anf. 70 ANDERS YGEMAN (S) replik:
          </note>
          <u who="anders_ygeman_d54639" xml:id="i-024ce27ebbd0e0a2-12" n="66540dc8">
            <seg n="52a1f1c9">
              Herr talman! Jag noterar bara att Riksrevisionen i sin granskning
              konstaterar att man inte kan dra den slutsats av järnvägens punktlighetsstatistik
              som Göran Lindell drog både i sitt anförande och i sin replik.
            </seg>
            <seg n="e65934b6">
              Om Göran Lindell tycker att vi i oppositionen är lite negativa
              ibland har jag en glad nyhet till Göran Lindell och alla tågresenärer.
              Redan om tre månader kan Sverige få en ny regering och en ny tågpolitik.
            </seg>
          </u>
          <note type="speaker" n="106b68a4">
            Anf. 71 GÖRAN LINDELL (C) replik:
          </note>
          <u who="hans_linde_857e1f" xml:id="i-29041c91cafc1deb-2" n="823ce8c9">
            <seg n="b00005a3">
              Herr talman! Vad som händer i Anders Ygemans tänkta drömscenario,
              därom kan man fundera. Vi vet väldigt lite om vad som då händer.
              För mig känns det som en ruggig tanke som jag inte ser ett behov
              av att se mer tydligt.
            </seg>
            <seg n="71cf1397">
              Med den grund som nu är lagd kommer vi successivt att få många
              viktiga fundament på plats för en gradvis utveckling mot en mer
              stabil och bättre fungerande tågtrafik i det här landet, både
              när det gäller att skapa grunden via bättre infrastruktur, alltså
              järnvägarna som sådana, och när det gäller de som ska trafikera
              dem. Det är naturligtvis min förhoppning att så ska ske.
            </seg>
          </u>
          <note type="speaker" n="1431ccc2">
            Anf. 72 LOTTA FINSTORP (M):
          </note>
          <u who="lotta_finstorp_9c7765" xml:id="i-1b130df5aa394431-0" n="7231c7f8">
            <seg n="fa1ade7f">
              Herr talman! Jag vill börja med att yrka bifall till förslagen
              i betänkandet. Jag står förstås bakom Alliansens reservationer,
              men jag yrkar inte bifall till dessa.
            </seg>
            <seg n="6fbe9f01">
              Låt mig inledningsvis poängtera att syftet med de senaste decenniernas
              reformer på järnvägs- och kollektivtrafikmarknaderna har genomförts
              för att skapa förutsättningar för att sätta resenärens behov i
              centrum.
            </seg>
            <seg n="d7908590">
              Vi måste komma ihåg hur reformarbetet har beslutats och genomförts
              steg för steg av såväl S-regeringar som alliansregeringar.
            </seg>
            <seg n="d22df75a">
              Startskottet gick redan 1988, då riksdagen fattade beslut om
              att dela upp SJ och Banverket. SJ blev ett järnvägsföretag som
              betalade banavgifter för att exklusivt få använda stombanespåren,
              och Banverket tog ansvar för investeringar och underhåll av spåren.
              Men redan då, 1988, övertog länstrafikbolagen trafikeringsrätten
              för lokal och regional tågtrafik, trafik som de kunde upphandla
              av olika järnvägsföretag. Vid årsskiftet 2000/01 delades SJ upp
              i SJ AB, Green Cargo, Euromaint, Swemaint och Jernhusen, samtliga
              aktiebolag. Sedan 2010 har alla tågoperatörer likvärdig rätt att
              köra tåg i hela det svenska järnvägsnätet.
            </seg>
            <seg n="18f4e189">
              Varför vill jag göra denna järnvägsexposé? Jo, för att vi vid
              varje tågdebatt i denna kammare under denna mandatperiod tycks
              ha glömt att avregleringen påbörjades med ett historiskt språng
              redan 1988 och att det alltsedan dess skett en stor ökning av
              antalet tåg och resenärer framför allt på sträckor i befolkningscentrum
              med tillväxt.
            </seg>
            <seg n="e4f7e521">
              Det som inte hände då, från 1988 fram till 2006, var nödvändiga
              men uteblivna infrastruktursatsningar och underhåll som likt en
              gigantisk snöboll rullats framför oss.
            </seg>
            <seg n="f655ff84">
              Men tack vare alliansregeringens historiska infrastruktursatsning
              kommer det eftersatta underhållet att åtgärdas successivt. Det
              kommer att ta tid, men det kan inte ha undgått någon hur det byggs
              i hela Sverige på både järnväg och väg.
            </seg>
            <seg n="11f51a89">
              Regeringen framhåller att av de investeringsprojekt som ingår
              i den nationella transportplanen bidrar nio av tio till förbättringar
              för arbetspendlingen. Detta innebär att kapaciteten och framkomligheten
              i transportsystemet kommer att öka samtidigt som flaskhalsar byggs
              bort. Det leder till att sårbarheten i våra väg- och järnvägsnät
              minskar och till fler, snabbare och punktligare resor, vilket
              underlättar arbetspendlingen och tåg i tid. Det är väldigt välkommet.
            </seg>
            <seg n="11bf9937">
              Annat var det under S-regeringen 2002–2006. Regeringen Persson
              såg och förstod att det behövdes infrastrukturåtgärder och satsningar.
              Men pengarna fanns inte. Det var som i Kejsarens nya kläder .
              Det togs spadtag och klipptes band, men sedan blev det inget mer.
              Det fattades nämligen 60 miljarder.
            </seg>
            <seg n="fc259a34">
              Herr talman! Vi kan konstatera att de reformer som genomfördes
              1988 visar att Sverige låg väl framme i Europa eftersom det sedan
              tidigt 90-tal pågår ett arbete inom EU med att bygga upp ett enhetligt
              järnvägssystem inom Europa.
            </seg>
            <seg n="9f309ff4">
              Men järnvägstransporter över gränserna hindras fortfarande av
              att den europeiska marknaden är uppdelad i nationella nät som
              bygger på sinsemellan olika tekniska lösningar och som styrs av
              olika nationella regler.
            </seg>
            <seg n="6b37300e">
              Här håller den europeiska järnvägsbyrån ERA på med ett stort
              arbete och driver på utvecklingen för att man ska kunna köra tåg
              över landsgränserna. Transportstyrelsen deltar aktivt i detta
              arbete avseende korsacceptans, godsvagnar, drift och trafikledning
              etcetera.
            </seg>
            <seg n="eb085415">
              Inom EU har tagits beslut om att införa ett standardiserat trafikstyrningssystem
              på EU:s järnvägar, ERTMS, som jag tror att vi alla känner till.
              Syftet är att det ska bli enklare att köra tåg över landsgränser.
            </seg>
            <seg n="a0da8daa">
              En EU-förordning som trädde i kraft i november 2010 avser att
              skapa nio godskorridorer i ett europeiskt järnvägsnät. Sverige
              berörs av en av godskorridorerna, sträckan Helsingfors–Malmö–Köpenhamn–Hamburg–Innsbruck–Verona–Palermo.
            </seg>
            <seg n="267bf5a9">
              Trafikverket deltar bland annat i ett projekt som också har med
              detta att göra. Det är Optimal Networks for Train Integration
              Management across Europe, Ontime, vars syfte är att branschens
              aktörer genom partnerskap ska åstadkomma förbättrat trafikflöde
              och minskade förseningar. Inom projektet utförs forskning om exempelvis
              förbättrade metoder för tidtabellsplanering.
            </seg>
            <seg n="e4ac8cb2">
              Ett enhetligt järnvägssystem med en öppen och konkurrensutsatt
              europeisk järnvägsmarknad kommer att innebära positiva effekter
              för den fria rörligheten av människor, varor och tjänster, det
              vill säga järnvägens bidrag till en viktig hörnsten i den europeiska
              gemenskapen.
            </seg>
            <seg n="0a316a81">
              Herr talman! När det gäller motionsyrkanden om att underlätta
              för resenärer genom gemensamma biljettsystem och pendlingsmöjligheter
              vill jag framhålla att jag delar motionärernas uppfattning om
              att det är viktiga frågor. Därför är det intressant och bra att
              mycket är på gång avseende detta.
            </seg>
            <seg n="1d285b7d">
              Den uppfattningen delas även av statsrådet Catharina Elmsäter-Svärd
              som i en interpellationsdebatt i april i år framförde att det
              behöver bli enklare för resenärer som reser kollektivt över länsgränser
              eller när resan innebär byten mellan buss och tåg. Resenären ska
              på ett enkelt sätt kunna få en överblick över olika resealternativ,
              kunna jämföra tider och priser och kunna boka och få biljetter
              för hela resan.
            </seg>
            <seg n="ccfeaa13">
              Statsrådet framhöll även att om lösningar inte kan nås på frivillig
              väg kan det bli aktuellt med ytterligare lagkrav för att göra
              det enklare för resenärer att resa kollektivt i Sverige.
            </seg>
            <seg n="0d176b76">
              Trafikanalys har i rapporten Utvärdering av marknadsöppningar
              i kollektivtrafiken från 2013 pekat på att det är en fördel om
              operatörerna själva, det vill säga branschen, utvecklar biljettsystemet
              i stället för att det blir en lagstiftning om det. I rapporten
              framhålls att biljettsamarbete är en central faktor i ett kollektivtrafiksystem.
              Trafikanalys höjer dock ett varnande finger och menar att man
              måste se till att det inte blir hämmande ur konkurrenssynpunkt.
              Detta måste beaktas om alla ska jobba i samma system.
            </seg>
            <seg n="c112f1f1">
              Därför är det med stort intresse jag och övriga Resenärssverige
              följer X2AB:s arbete med en gemensam betalningsplattform. Jag
              kan konstatera att arbetet har kommit en god bit på väg.
            </seg>
            <seg n="e424b8d4">
              Herr talman! Mot bakgrund av motionsförslagen om att ge SJ AB,
              Green Cargo AB och Jernhusen AB samhällsuppdrag vill jag understryka
              att staten har ett transportpolitiskt ansvar för en hållbar transportutveckling
              som bygger på en väl fungerande järnvägstrafik.
            </seg>
            <seg n="63db518d">
              Det är återigen läge att påminna om de reformer som påbörjades
              1988. Syftet var då och är fortfarande att främja effektivitet
              och konkurrenskraft med resenär och kund i centrum. I det ligger
              att transportmarknaden ska organiseras och regleras på ett ändamålsenligt
              sätt. Staten har också som ägare ett särskilt ansvar för att respektive
              bolag kan fullgöra sina åtaganden gentemot landets tågresenärer,
              järnvägsföretag och transportköpare.
            </seg>
            <seg n="76ec78e0">
              Jag anser att det är av stor betydelse att staten är en ansvarsfull
              ägare. Jag ser därför positivt på att regeringen understryker
              att det är av största vikt att bolagen som ägs av staten förvaltas
              på ett aktivt och professionellt sätt med värdeskapande som övergripande
              mål, vilket framgår av statens ägarpolicy för 2013.
            </seg>
            <seg n="ff0e519f">
              Herr talman! Jag vill vidare lyfta fram att regeringen i tilläggsdirektiven
              till utredningen om järnvägens organisation bland annat har framfört
              att järnvägssektorn präglas av en relativt stor andel statligt
              ägda företag. Green Cargo AB, Infranord AB, Jernhusen AB och SJ
              AB ska alla agera på kommersiella villkor. Enligt direktiven finns
              det skäl att kartlägga för- och nackdelar med det statliga ägandet
              på den nu öppna järnvägsmarknaden och särskilt frågan om de statliga
              företagens verksamhetsmål innebär en risk för störningar i marknadens
              funktionssätt.
            </seg>
            <seg n="602a0a19">
              Mot bakgrund av den pågående utredningen om järnvägens organisation
              ställer vi oss mycket frågande till att inte invänta resultatet
              av utredningen.
            </seg>
            <seg n="89d8f343">
              Dessutom anges i EU:s kollektivtrafikförordning att om en behörig
              myndighet ställer krav på ett järnvägsföretag om ett visst utförande
              av kollektivtrafik som företaget annars inte skulle ha något eget
              kommersiellt intresse av att bedriva utan att få ersättning betraktas
              dessa krav som allmän trafikplikt, alltså krav om allmännyttig
              kollektivtrafik.
            </seg>
            <seg n="a622d725">
              En behörig myndighet ska, enligt samma förordning, ingå avtal
              med det berörda företaget om den ersättning företaget ska få för
              att leva upp till den allmänna trafikplikten.
            </seg>
            <seg n="9057d037">
              Det är de regionala kollektivtrafikmyndigheterna och de upphandlade
              operatörerna som reglerar var och hur den allmännyttiga persontrafiken
              på järnväg ska utföras.
            </seg>
            <seg n="57c4fc37">
              Enligt nu gällande regelverk är det inte lämpligt för staten
              att genom ägarstyrning av SJ AB påverka vilken allmännyttig persontrafik
              på järnväg som bör tillhandahållas.
            </seg>
            <seg n="03e014cb">
              Det bör även tilläggas att det i delbetänkandet En enkel till
              framtiden? tydligt framgår att en återgång till järnvägsmonopol
              för person- och godstrafik inte är möjlig.
            </seg>
            <seg n="62a11cce">
              Herr talman! Avslutningsvis kan jag konstatera att i det stora
              antal motioner som behandlas i detta betänkande finns i de allra
              flesta fall frågeställningar, synpunkter och svar som ingår i
              den stora statliga utredningen om järnvägens organisation. Låt
              oss invänta utredningen i sin helhet.
            </seg>
          </u>
          <note type="speaker" n="468b6b31">
            Anf. 73 STINA BERGSTRÖM (MP) replik:
          </note>
          <u who="stina_bergstrom_d57ec1" xml:id="i-734c4982374aaf97-9" n="9b63628b">
            <seg n="d8e87867">
              Herr talman! Jag blev lite besviken på Lotta Finstorp. Jag såg
              fram emot att du skulle tala. Vi har talat mycket järnväg, lastbilar
              och sjöfart i dag, men vi har inte sagt något om cykel.
            </seg>
            <seg n="9b9b2a30">
              Den statliga cykelutredningen som vi väntade på i många år har
              nu kommit. Den slog fast precis det som forskning och cykelorganisationer
              länge varit överens om. Det viktigaste för en ökad cykling och
              för att människor ska börja cykla säkert är pengar. Det viktigaste
              är att vi bygger fler cykelbanor.
            </seg>
            <seg n="e9b714b7">
              I den förra nationella planen anslog regeringen en knapp miljard
              kronor till cykelåtgärder. Det motsvarar ungefär 50 mil ny cykelväg.
              I regeringens nya förslag till transportplan 2014–2025 sänker
              man ambitionerna, och de föreslagna satsningarna motsvarar endast
              40 mil cykelväg. Varför gör ni detta, Lotta Finstorp?
            </seg>
          </u>
          <note type="speaker" n="e0afc7d5">
            Anf. 74 LOTTA FINSTORP (M) replik:
          </note>
          <u who="lotta_finstorp_9c7765" xml:id="i-1b130df5aa394431-1" n="7231c7f8">
            <seg n="c3802ff0">
              Herr talman! Den statliga cykelutredningen visade på det förnämliga
              med att använda cykeln som en del i hela kollektivtrafikupplägget.
              Det gäller både när man cyklar till stationen och det som behöver
              göras för att man ska veta att cykeln står tryggt när man kommer
              tillbaka. Det är ofta kommunala frågor just i den delen.
            </seg>
            <seg n="25607b25">
              Jag har varit ute mycket i regionerna och bland annat läst de
              regionala cykelstrategier som nu nästan alla regioner har. Där
              tar man ett väldigt stort eget ansvar. Den miljard som kommer
              från den nationella nivån är en del. Men man måste också titta
              på hur mycket som växlas upp från kommuner och regioner. Det blir
              betydligt mycket mer pengar.
            </seg>
            <seg n="6b613f5a">
              Det är viktigt att man har just cykelfrågorna på lokal och regional
              nivå. Det är där man vet var det är lämpligt att bygga cykelbanor.
              Jag utesluter inte att det kommer att finnas pengar som man kan
              hämta hem från nationell nivå för att kunna göra åtgärder och
              knyta ihop cykelbanorna.
            </seg>
            <seg n="37284665">
              Det man ser nu är att kommuner och regioner prioriterar cykelvägar
              mycket väl. Det går inte att jämföra hur det var för bara några
              år sedan. Det är i dag betydligt mer i ropet med cykeln, vilket
              naturligtvis är positivt. Men det gäller också att knyta ihop
              cykelnätet över kommungränserna. Det är där jag tror att Stina
              Bergström vill se att det finns mer nationella pengar.
            </seg>
            <seg n="8389c30a">
              Det jag hör ute i regionerna när jag talar om cykel är att man
              är ganska nöjd med det man har fått och det man lägger in själv.
              Det är en sak som är oerhört hämmande i sammanhanget. Det är när
              man låter barn och ungdomar åka gratis på bussen. Det gör att
              de inte får in cyklandet som en naturlig del. Det måste gå hand
              i hand. Det ska inte vara några gratisbussar, utan de ska cykla
              eller gå i stället.
            </seg>
          </u>
          <note type="speaker" n="5263078e">
            Anf. 75 STINA BERGSTRÖM (MP) replik:
          </note>
          <u who="stina_bergstrom_d57ec1" xml:id="i-734c4982374aaf97-10" n="9b63628b">
            <seg n="f9ff61af">
              Herr talman! Det ska kanske inte vara gratisbussar, men det är
              viktigt att man ska kunna ta med cykeln på bussar och tåg. Det
              är en annan bit. Jag vill tala om pengar till cykelinfrastruktur.
            </seg>
            <seg n="8ad15551">
              Vi ser att i de länder där människor verkligen cyklar mycket,
              som i Danmark och Holland, anslår man fem till sex gånger så mycket
              till cykelinfrastruktur. Man har ett väl utarbetat system där
              kommuner får statsanslag till cykelinfrastruktur. Det har vi inte
              på samma sätt i Sverige.
            </seg>
            <seg n="c28f6b8f">
              Det är sant att det är många kommuner och regioner som har satsat
              mycket mer på cykling de senaste åren, och det är jättebra. Men
              det är väldigt tråkigt och illavarslande att staten inte hänger
              med och också satsar mer pengar till cykelvägar vid statliga vägar.
              Det är en sak.
            </seg>
            <seg n="f2f82bbe">
              I dag ser vi att det är precis tvärtom. Man bygger bort möjligheten
              att cykla vid många statliga vägar när man bygger två-plus-ett-vägar.
              Det är väldigt bra ur trafiksäkerhetssynpunkt, men ofta bygger
              man bort den vägren som människor förut kunde cykla på utan att
              bygga en cykelbana vid sidan om.
            </seg>
            <seg n="4d8c3b90">
              Där behöver man mer pengar för att göra cykelbanor i anslutning
              till dem. Man behöver också pengar till statsanslag till cykelinfrastruktur
              i kommuner. Vi har föreslagit att det skulle läggas i ett stadsmiljöprogram,
              vilket också utredningen om den fossiloberoende fordonsflottan
              har föreslagit.
            </seg>
            <seg n="86e6fd4f">
              Jag skulle vilja fråga varför ett förslag som sådana pengar inte
              finns med i regeringens förslag.
            </seg>
          </u>
          <note type="speaker" n="9554708c">
            Anf. 76 LOTTA FINSTORP (M) replik:
          </note>
          <u who="lotta_finstorp_9c7765" xml:id="i-1b130df5aa394431-2" n="7231c7f8">
            <seg n="2cdf101f">
              Herr talman! Prioriteringen har inte legat fullt och fast på
              cykel utan att få ordning på eftersatt underhåll på vägar och
              järnvägar. När jag till exempel talar med Regionförbundet Sörmland
              är de pengar som man har i regionen vad man hinner förbruka för
              att bygga cykelbanor.
            </seg>
            <seg n="538300e1">
              Det finns ett annat problem som kammaren skulle kunna åtgärda.
              Det är bland annat att se över lagstiftningen. När man drar cykelvägar
              blir det väldigt dyrt. Man får ofta gå runt markägarnas marker.
              Det är inte på samma sätt som när man till exempel lägger detaljplan
              i en stad. Vi skulle hand i hand kunna jobba för att kunna få
              i gång det.
            </seg>
            <seg n="97e2a2cd">
              Vi kan titta på Kattegattleden. Då talar vi mest om besöksnäring,
              men det är också ett bra sätt att pendla till och från jobben
              när det år något kortare sträckor. Den har blivit dyr därför att
              man har fått gå runt på många ställen och inte kunnat dra den
              gena vägen. Det är sådant som man ser ute i landet.
            </seg>
            <seg n="37452b2f">
              Så här långt är man i de regioner som jag talat med nöjd med
              pengar som finns för cykelvägsinvesteringar. Jag ser det inte
              för omöjligt att vi i fortsättningen kommer att ha en nationell
              pott som kommuner och regioner kan söka pengar ifrån.
            </seg>
          </u>
          <note type="speaker" n="a1abd419">
            Anf. 77 EDWARD RIEDL (M):
          </note>
          <u who="edward_riedl_032876" xml:id="i-40b8c531c95dc326-0" n="d30281dd">
            <seg n="14aef30c">
              Herr talman! Att höra Anders Ygeman beskriva situationen i Sverige
              är ungefär lika upplyftande som regn på midsommarafton. När socialdemokraten
              Anders Ygeman beskriver situationen i Sverige kan man inte bara
              få för sig att vi är på väg mot avgrunden, utan man är ganska
              säker på att vi redan är framme.
            </seg>
            <seg n="d3c2dad1">
              Jag unnar mig en fotbollsmetafor i tider av fotbolls-VM. Anders
              Ygeman är nämligen kommentatorn som skulle en 10–0-seger att låta
              som en förlust. Precis så låter socialdemokrater och inte minst
              Anders Ygeman i talarstolen.
            </seg>
            <seg n="c66ffd1a">
              Jag tar gärna en seriös debatt om det Anders Ygeman var uppe
              i talarstolen och sade, att Socialdemokraterna alltid föreslår
              mer pengar än alla andra till infrastruktur. Så lät det. Men för
              att föra den debatten seriöst måste man konstatera ett par saker,
              till att börja med att bära regeringsmakt inte bara handlar om
              att fördela pengar.
            </seg>
            <seg n="21ae3935">
              Politiska partier som vill satsa mer pengar på järnvägen, eller
              för den delen sjukvård, skola eller vad det nu månde vara, måste
              ha en politik för fler jobb så att skatteintäkterna ökar. Det
              är just då när fler jobbar och fler betalar skatt som pengarna
              växer. Det gör att vi kan satsa på det vi tycker är viktigt, till
              exempel järnvägen.
            </seg>
            <seg n="0838060b">
              Man kan bara påminna de som lyssnar på debatten och inte minst
              de socialdemokrater som varit uppe i talarstolen att när Socialdemokraterna
              satt vid regeringsmakten satsade de det sista året 3,8 miljarder
              kronor på drift och underhåll av den svenska järnvägen.
            </seg>
            <seg n="ad629e92">
              Hur ser det då ut i dag? Vi har 250 000 fler som arbetar i Sverige.
              Skatteintäkterna har ökat, och vi kan också satsa mer på järnvägen
              och många andra områden. På järnvägen satsar vi 7,7 miljarder
              kronor i år. Det är en fördubbling av satsningarna på drift och
              underhåll av svensk järnväg. Det är möjligt därför att vi klarar
              de andra områdena.
            </seg>
            <seg n="f26069fb">
              Det är bra att fundera på: Vad skulle hända om olyckan är framme
              och Socialdemokraterna vinner valet tillsammans med Miljöpartiet,
              Vänsterpartiet och kanske till och med Feministiskt initiativ?
              Vad har man då för förslag för att komma till rätta med framtidens
              utmaningar?
            </seg>
            <seg n="0f950136">
              Man har förslag på kilometerskatt och friår. Man ska stänga ned
              kärnkraften, fördubbla arbetsgivaravgiften för unga, avskaffa
              RUT- och ROT-avdragen, höja restaurangmomsen och införa sex timmars
              arbetsdag. Flygskatt ska införas. Man har till och med förslag
              på miljöskatter som får LO att bli oroliga för vad som skulle
              kunna hända vid ett maktskifte.
            </seg>
            <seg n="3e800e34">
              Med alla de förslagen sammantaget kommer en sak att hända. Det
              blir mindre pengar i statskassan och mindre pengar att satsa på
              järnvägen och alla andra områden som vi står och talar oss varma
              för här i talarstolan. Saken är den att politik hänger ihop. Den
              som vill satsa mer pengar på järnvägen måste också klara utmaningarna
              på de andra områdena. Man måste se till att människor kommer i
              jobb.
            </seg>
            <seg n="c7abb599">
              Jag skulle avslutningsvis vilja ställa en fråga till Anders Ygeman
              eftersom Socialdemokraterna presenterade sitt lokala valmanifest
              i Västerbotten i går. Har Socialdemokraterna förändrat sin ståndpunkt
              vad gäller satsningar på Norrbotniabanan? Kan det vara på det
              sättet? I går lovade man nämligen att Norrbotniabanan ska byggas.
              Mig veterligt har Socialdemokraterna aldrig lagt fram något annat
              förslag än nio kilometer järnväg till 2025. Anders Ygeman kan
              ju bara strunta i att gå upp och svara så har vi fått det bekräftat
              i så fall.
            </seg>
          </u>
          <note type="speaker" n="36584885">
            Anf. 78 LARS JOHANSSON (S):
          </note>
          <u who="lars_johansson_de76bc" xml:id="i-7e90fcbbd018f937-0" n="5af763fc">
            <seg n="3971156f">
              Herr talman! Socialdemokraterna kommer att satsa på Norrbotniabanan;
              det kan Edward Riedl vara på det klara med.
            </seg>
            <seg n="f2e92537">
              Jag tänker avslutningsvis i denna debatt först instämma i de
              yrkanden som Anders Ygeman har gjort. Jag vill samtidigt tacka
              trafikutskottets kansli och ledamöter för ett bra samarbete under
              den period jag har varit med i utskottet. Jag vill då framhålla
              den särskilda rapport som kansliet har tagit fram. Det är en förstudie
              som handlar om sjöfartsnäringen och dess konkurrenskraft.
            </seg>
            <seg n="19841ed5">
              Jag hoppas att kommande riksdag i höst kommer att fortsätta att
              studera sjöfartsnäringen, för det är helt uppenbart att det behövs.
              Under de borgerliga åren då vi har haft en moderatledd regering
              har man struntat i sjöfartspolitiken, vilket har lett till en
              katastrofal utveckling för landet. I rapporten kan ni läsa om
              att Sveriges riksdag på förslag av den socialdemokratiska regeringen
              redan 1996 fattade ett beslut om näringspolitiska mål för sjöfarten.
              År 2001 fattade riksdagen på regeringens förslag beslut om ett
              omfattande sjöfartsstöd. Sedan, 2005, fattade riksdagen beslut
              om att man skulle utreda tonnageskatten, vilket också den socialdemokratiska
              regeringen gjorde. Sommaren 2006 fanns detta på regeringens bord.
              År 2007 fattade riksdagen beslut om att införa tonnageskatt i
              Sverige.
            </seg>
            <seg n="f5be9c21">
              Sedan har ingenting hänt. Det har inte hänt någonting för att
              skapa förutsättningar för svensk sjöfart – detta trots att det
              här har varit något som har haft en expansiv utveckling i Europa
              i övrigt. Näringen blir allt viktigare för Europa, och allt fler
              fartyg får olika former av utländska flagg.
            </seg>
            <seg n="83aa96d1">
              I Sverige har det varit tvärtom. Våra nordiska grannländer har
              sedan 2010 fått 111 fartyg inflaggade till sig från Sverige. 5
              000 sjömansjobb har gått förlorade i Sverige. Den maritima kompetensen
              är allvarligt hotad. Sjöfartsskolorna kan inte längre få praktikplatser
              på svenska fartyg, utan de tvingas att söka hjälp på utländska
              fartyg.
            </seg>
            <seg n="c907acd4">
              De borgerliga partierna skriver i betänkandet att de är nöjda
              och att de tycker att det går väldigt bra. Eventuellt ska vi införa
              tonnageskatt, skriver de, och de är positiva till Sjöfartsverkets
              arbete med avgiftsmodellerna.
            </seg>
            <seg n="e9876603">
              Vad är då verkligheten? Den är den motsatta. Farledsavgifterna
              ökar nu. Sveriges största rederi, Stena Line, kommer att ha en
              nettokostnadsökning per år på 4,9 miljoner. Det ökar också på
              andra fartyg trots att Näringslivets Transportråd har varit tydliga
              mot regeringen och sagt att man nu måste göra någonting med tanke
              på svaveldirektivet. Om sex månader kommer kostnaderna att öka
              för sjöfarten och dess transporter i Sverige. Trafikanalys har
              visat att det handlar om kanske 4–7 miljarder.
            </seg>
            <seg n="b9cbfdd8">
              Regeringen presenterar dock ingen politik för att komma till
              rätta med de här frågorna. Det leder till att sjöfarten i Sverige
              fortsättningsvis, om vi inte får en annan regering i höst, får
              en allt besvärligare situation. Vi tappar svenska jobb. Vi tappar
              möjligheterna till en bra samverkan mellan olika transportslag,
              som är så viktig för tillväxten i Sverige. Jag beklagar det, men
              jag hoppas att vi får en ändring till stånd i höst.
            </seg>
          </u>
          <note type="speaker" n="65c40b10">
            Anf. 79 JESSICA ROSENCRANTZ (M):
          </note>
          <u who="jessica_rosencrantz_3b5891" xml:id="i-a70e6b9022a0fe83-0" n="6541801c">
            <seg n="3e355e22">
              Herr talman! I dag debatterar vi regeringens förslag till nationell
              plan. Det är historiska satsningar om 522 miljarder och dubblerade
              anslag till drift och underhåll. I dag är en stolt dag för oss
              som alliansare.
            </seg>
            <seg n="2582ea65">
              I betänkandet gör oppositionen ett par tillkännagivanden angående
              sjöfarten som jag dock vill belysa lite särskilt i mitt inlägg.
              Jag vill måla upp frågan i en bredare kontext än vad Lars Johansson
              precis gjorde. Apropå dysterkvistar var det ytterligare ett sådant
              anförande vi just fick lyssna till.
            </seg>
            <seg n="bbc1275f">
              Jag har en annan verklighetsbeskrivning, nämligen följande: Som
              första regering någonsin har Alliansen presenterat en samlad plan
              för den svenska sjöfarten med en rad förslag som har syftat till
              och syftar till att stärka konkurrensen hos den svenska sjöfarten.
            </seg>
            <seg n="e112ea5c">
              Herr talman! Leverenstempot har inte varit lågt. Bara i den här
              kammaren har vi många gånger tryckt på knappen för många förslag
              som vart och ett stärker den svenska sjöfarten. För att bara nämna
              några exempel kan jag ta upp frågan om fler praktikplatser till
              sjöfartsutbildning, ett införande av EU:s regelverk för inre vattenvägar
              som möjliggör en helt ny typ av sjöfart, kommunal medfinansiering
              av statlig sjöfartsinfrastruktur, tillåtande av beväpnad personal
              ombord på fartyg som riskerar att utsättas för piratangrepp, ökad
              satsning på sjöfartsforskning, satsning på förbättrad landinfrastruktur,
              nyttjande av klassificeringssällskap och sjöfartsstöd till fler
              fartygskategorier så att även exempelvis kabelläggningsfartyg
              och muddringsfartyg kan omfattas.
            </seg>
            <seg n="17c1b6cd">
              Herr talman! Listan kan göras lång på saker som vi bara i den
              här kammaren under den här perioden har röstat för. Däremot säger
              jag inte att det är lösningen på alla problem. Men det är fel
              att måla upp en bild av att tidigare regeringar har gjort allt
              och den här regeringen inte har gjort något. Tvärtom – den handlingsplan
              som regeringen har presenterat är som sagt ett unikt grepp om
              svensk sjöfartsnäring. Regeringen har också redan deklarerat att
              en fortsättning följer med en maritim strategi som kommer till
              hösten. I och med den tar man ett samlat grepp om hela den blå
              näringen och dess konkurrensförutsättningar med möjlighet till
              tillväxt och jobbskapande.
            </seg>
            <seg n="4e394cd7">
              Jag tycker därför att det är lite märkligt att oppositionen väljer
              att slå in öppna dörrar i sina tillkännagivanden. Först och främst
              nämner man att sjöfart bättre ska bindas samman med väg- och järnvägsförbindelser.
              Så är naturligtvis fallet. Därför tänker vi i stråktänkande, och
              därför satsar vi på anslutningar till hamnar och annat. Det har
              hela tiden varit alliansregeringens främsta målsättning att tänka
              trafikslagsövergripande. Just därför skapades Trafikverket, exempelvis.
            </seg>
            <seg n="bc7dad05">
              Den kostnadseffektiva implementeringen av svaveldirektivet är
              en annan fråga som oppositionen tar upp. Vi vill naturligtvis
              ha en kostnadseffektiv implementering, och jag tror att vi alla
              är besvikna över att vi inte kunde få ett annat utfall till stånd
              i de förhandlingar som har skett på global och europeisk nivå.
              Regeringen har bland annat tillfört extra medel till Sjöfartsverket
              så att man inte ska behöva höja farledsavgifterna till den nivå
              som man tidigare diskuterade. Vi har också avsatt särskilda medel,
              45 miljoner kronor, som ett permanent årligt anslag för sjö- och
              flygräddningsverksamheten.
            </seg>
            <seg n="06c3360c">
              Sist men inte minst handlar det om tonnageskatten – en evig surdeg
              i den här kammaren där olika partier har intagit olika positioner
              genom åren, ofta beroende på om man är i regeringsställning eller
              i opposition. Jag kan bara konstatera att vi nu har en utredning
              på plats som vill lösa de sista kvarstående problem som man hittade
              i den förra utredningen. Detta kommer att presenteras till hösten,
              och det är jag glad för.
            </seg>
            <seg n="7ad790db">
              Sammantaget, herr talman, är jag glad över regeringens historiska
              satsningar på sjöfarten.
            </seg>
          </u>
          <note n="3e74374b">
            Överläggningen var härmed avslutad.
          </note>
          <note n="3350b3d1">
            11 § Uppskov med behandlingen av vissa ärenden
          </note>
          <note n="1c3e7b3b">
            Andre vice talmannen konstaterade att ingen talare var anmäld.
          </note>
          <note n="fb3d6b66">
            12 § Taxifrågor
          </note>
          <note type="speaker" n="b738f02c">
            Anf. 80 LEIF PETTERSSON (S):
          </note>
          <u who="leif_pettersson_2323d8" xml:id="i-4031be387fd63166-0" n="22a1da32">
            <seg n="fa4ad0d2">
              Herr talman! Den debatt som vi nu ska ha kommer att vara den
              sista som trafikutskottet har under denna mandatperiod. Och den
              kommer att handla om taxifrågor. Det är frågor som vi har diskuterat
              under hela denna åttaårsperiod med moderatledd regering.
            </seg>
            <seg n="f11a9d28">
              Den kanske viktigaste frågan av alla borde ha varit löst redan
              för åtta år sedan, nämligen den om obligatoriska tömningscentraler.
              Men det har inte gjorts. Trots att det redan för åtta år sedan
              fanns ett färdigt förslag som gått via Lagrådet fanns det inget
              intresse för att införa denna självklara åtgärd, från Anders Borg
              som uppenbarligen styrde frågan på den tiden. År efter år har
              vi återkommit med kravet, men de borgerliga här i kammaren har
              hela tiden hävdat: Det där är onödigt. Ni slår in öppna dörrar.
              Det kommer snart. Det kommer om en månad. Det kommer om ett år.
            </seg>
            <seg n="f5cb52f1">
              Det har hela tiden låtit på det sättet. Det lät förresten på
              det sättet i debatten tidigare också: Nej, tillkännagivanden behövs
              inte. Det är redan på gång. Det är färdigt. Det är onödigt.
            </seg>
            <seg n="3836bd2c">
              Vi känner igen tonen. Det har låtit på det sättet hela tiden
              i debatten om tömningscentraler i taxi också.
            </seg>
            <seg n="a427bff3">
              Nästan desperat har Alliansen försökt hävda att det är en fråga
              som snart får sin lösning. Men efter en rad tillkännagivanden
              från riksdagen står vi nu fortfarande här med en halvmesyr till
              proposition. Visst införs tömningscentraler med något slags obligatorium,
              men för den som vill fuska sig förbi är möjligheterna fortfarande
              stora. Åter ser vi en proposition som inte håller vad den lovar.
              De borgerligas storvulna prat om att det snart kommer har visat
              sig i all sin nakenhet. Det blev en tummetott.
            </seg>
            <seg n="94f69e50">
              Herr talman! Det är på två avgörande punkter som det förslag
              regeringen nu lägger fram inte räcker till. Den första är möjligheten
              till undantag från taxameterkravet, och den andra är att överföringen
              mellan taxameter och central inte måste ske trådlöst. Samtliga
              tunga remissinstanser tillstyrkte att taxametern nu skulle vara
              obligatorisk i taxibilar och att överföringen skulle ske trådlöst.
              Taxiförbundet har riktat mycket skarp kritik mot just det faktum
              att undantagen kan fortsätta. Vi socialdemokrater kan bara hålla
              med.
            </seg>
            <seg n="0a117e02">
              Taxametrar måste vara obligatoriska i taxibilar. Det handlar
              faktiskt om två saker. För det första handlar det om konkurrens
              på lika villkor, och för det andra handlar det om ganska stora
              skatteintäkter. Både taxiföretag här i Helsingfors och på andra
              ställen i landet samt taxiförare som jag har varit i kontakt med
              skakar bara på huvudet och säger samma sak som vi gör: Undantagen
              måste bort. I annat fall får vi inte konkurrens på lika villkor.
            </seg>
            <seg n="c8b9010a">
              Den andra huvudkritiken av förslaget om att uppgifterna från
              taxametern inte behöver överföras trådlöst grundar sig på precis
              samma saker, nämligen konkurrens och skatteintäkter. Den som vill
              manipulera uppgifterna gör det enkelt genom att använda en vanlig
              dator. Konkurrensen snedvrids, och samhället går miste om betydande
              skatteintäkter. Därför vill jag yrka bifall till punkt 1 i förslaget
              i betänkandet.
            </seg>
            <seg n="d144dbc7">
              Jag vill också ta upp den fråga som berörs i punkt 6. Vi måste
              få till stånd en utredning av följderna av avregleringen av taxibranschen.
              Det finns både positiva och negativa följder. Det måste belysas.
              Och vi måste rätta till det som blev fel. Varför vill ni inte
              vara med på det? Vad är problemet? Situationen för dem som kör
              taxi förtjänar att särskilt belysas i detta sammanhang.
            </seg>
            <seg n="a21521b7">
              Här i Helsingforsstrakten är det inte ovanligt med arbetstider
              på 70 timmar i veckan och mer för en taxiförare för att få ihop
              en lön som det går att leva på, inte för att få ihop någon drömlön.
              För att få ihop en inkomst på 24 000 kronor i månaden tvingas
              man köra ihop ca 100 000 kronor i månaden, vilket motsvarar ungefär
              4 000 kronor per dag – dag ut och dag in. Hur många tror ni klarar
              av det?
            </seg>
            <seg n="a6e79725">
              Följden blir i stället att förare lockas att köra sitt vanliga
              pass och sedan köra svart vid sidan om. Hela den sociala tryggheten
              riskeras, skatteintäkter förloras och – inte minst viktigt – trafiksäkerheten
              äventyras på ett påtagligt sätt.
            </seg>
            <seg n="6d7dd8ab">
              Avregleringen har lett till en överetablering där vinnarna är
              de mest skrupelfria. Överetableringen slår hårt mot taxiförare
              med de följder som jag just har berört. Det innebär också att
              många förare inte klarar kvalitetskraven som finns på taxiförare
              för att få köra taxi på ett för kunden bra sätt.
            </seg>
            <seg n="00b0beb7">
              Det är också talande att många av de uppgifter jag har med i
              mitt anförande i dag har jag fått via taxiförare. Men de jag har
              talat med vågar inte stå med namn för sina uppgifter. De vill
              vara anonyma. Annars blir följden att de förlorar sina jobb. De
              blir helt enkelt svartlistade, precis som i början av förra seklet
              då många av dem som krävde åtta timmars arbete, åtta timmars fritid
              och åtta timmars vila tvingades emigrera till USA för att de inte
              fick arbeta i Sverige. Villkoren ser i dag 2014 ut på samma sätt
              för arbetare i vårt land som kräver anständiga arbetsförhållanden.
              Vi ser det på område efter område. Så går det till när marknad
              till varje pris ska gå före all annan rätt. Så går det till när
              ett land styrs av en regering med nyliberala ideal.
            </seg>
            <seg n="7d17e580">
              Herr talman! Man ska inte heller underskatta det bedrägliga förfarande
              som många mindre nogräknade inom branschen gör sig skyldiga till
              när de lurar turister. Sveriges rykte som besöksland riskerar
              att starkt försämras. Jag tror inte att den som lurats att betala
              fantasipriser för en taxiresa kommer tillbaka till Sverige eller
              Helsingfors i första taget när alternativen är många. Man kan
              resa till många andra länder.
            </seg>
            <seg n="fc80d47b">
              Taxichaufförer vittnar om att de varje arbetspass får höra om
              turister, både svenska och utländska, som har blivit lurade. Jag
              har till och med hört talas om ledamöter i kammaren som har blivit
              lurade eftersom de inte har sett upp. Vi kan inte ha det på det
              sättet. Överetableringen är också en följd av detta. Det är den
              som är boven.
            </seg>
            <seg n="bad134bd">
              Nu kommer ett förslag från regeringen i mandatperiodens elfte
              timme om att man ska lämna över ett papper med prisuppgift. Blir
              det bättre om den kund som inte vet vad en resa ska kosta får
              det på papper och sedan i en prövning kan hävdas ha gått med på
              priset? Nej, det här duger inte. Någon form av reglering på detta
              område måste till.
            </seg>
            <seg n="f40b75fe">
              Men i den andra änden av skalan ser vi också avregleringens följder
              i många kommuner långt från storstaden. I dessa kommuner finns
              det ingen taxi att få tag på, framför allt inte på kvällstid.
              Anledningen är ofta att färdtjänst, skolskjutsar och sjukresor
              har upphandlats av det stora taxibolaget i den närmaste större
              staden eller att ett nischat taxiföretag har tagit hem upphandlingen.
              Underlaget för ett litet taxiföretag försvinner då. Följden blir
              att ingen taxi finns tillgänglig för vanligt taxiåkande på kvällstid
              eller för den delen även på dagtid. Risken är då stor att någon
              även efter att ha druckit en öl eller två tar bilen hem, eller
              bort. Det är en direkt trafikfara som vi känner till.
            </seg>
            <seg n="2664e7f2">
              Herr talman! Det enda anständiga vore alltså att så snart som
              möjligt tillsätta en utredning som kan lägga fram förslag för
              att komma till rätta med taxibranschens problem. En prisreglering
              är en av de frågor som då måste tas upp. En annan är någon form
              av reglering eller liknande åtgärd som måste till för att taxibranschen
              ska fungera med konkurrens mellan företag på lika villkor.
            </seg>
            <seg n="40823c60">
              De offentliga upphandlingarna, där i dag enbart lägsta pris avgör
              vem som får ett uppdrag, måste också ses över. Det här är bara
              en liten del av de frågor som en sådan utredning måste titta på,
              men det är viktiga frågor. Om vi vinner valet i höst kommer det
              här att finnas högt upp på dagordningen.
            </seg>
            <seg n="0530a42f">
              Herr talman! Jag yrkar återigen bifall till punkt 1 i förslaget
              i betänkandet. Jag står givetvis också bakom alla våra reservationer
              men vill för tids vinnande yrka bifall bara till reservation nr
              5.
            </seg>
          </u>
          <note n="f6d050cf">
            I detta anförande instämde Monica Green, Lars Mejern Larsson,
            Suzanne Svensson och Anders Ygeman (alla S).
          </note>
          <note type="speaker" n="5a7fe297">
            Anf. 81 CHRISTER AKEJ (M):
          </note>
          <u who="christer_akej_3cb167" xml:id="i-3b158792b188635b-0" n="9d716da1" next="i-20eccf9aeae6ce69-0"/>
          <note n="55cb2736">
            Herr talman! Vi debatterar nu ett betänkande om dels regeringens
            proposition om redovisningscentraler för taxi, dels motioner från
            allmänna motionstiden om taxifrågor.
          </note>
          <u who="christer_akej_3cb167" xml:id="i-20eccf9aeae6ce69-0" n="9d716da1" prev="i-3b158792b188635b-0">
            <seg n="013b6bc2">
              Taxi har en lång historia och har genom tiderna haft en viktig
              roll i vårt samhälle. Jag tänkte börja med en kort historisk beskrivning
              som kanske kan vara ren folkbildning.
            </seg>
            <seg n="ebb2dad4">
              I början sköttes taxi av hästdragna vagnar, så kallade droskor.
              Den första motordrivna taxin med taxameter var en Daimler som
              levererades i Stuttgart 1897. Sedan spred sig taxibilarna över
              världen, och i Sverige rullade den första taxin på Helsingforss
              gator 1901. Först på 1950-talet blev det teknik i taxibilarna
              med tvåvägs kommunikationsradio så att beställningscentralerna
              kunde skicka ut till bilarna var de skulle hämta sina kunder.
            </seg>
            <seg n="1e7d9d02">
              Samtidigt ökade antalet taxifordon i vårt land kraftigt. I dag
              finns det ca 16 000 taxibilar som rullar. Det har således blivit
              en avsevärt bättre tillgänglighet till taxi.
            </seg>
            <seg n="db51aa27">
              Det finns i vårt samhälle många olika grupper som är beroende
              av taxi för att få sin vardag att fungera. För många är taxi det
              enda alternativet för att kunna åka i väg och uträtta ärenden
              eller besöka olika serviceinrättningar. Det kan gälla de som saknar
              egen bil eller inte har körkort och det inte finns någon kollektivtrafik
              inom rimligt avstånd. Det kan gälla de som har något funktionshinder
              som gör att de inte kan åka med kollektivtrafik eller att det
              inte finns någon kollektivtrafik inom rimligt avstånd.
            </seg>
            <seg n="a40ed6ca">
              På många ställen i glesbygden finns det inte underlag för traditionell
              kollektivtrafik. Ett alternativ är då att erbjuda anropsstyrd
              trafik. Det innebär att resenären då kan beställa en speciell
              resa och bli hämtad av taxi och för att sedan transporteras till
              reguljär kollektivtrafik.
            </seg>
            <seg n="4185757f">
              Sedan finns de grupper i samhället som vid olika tillfällen vill
              slippa att själva köra, och då väljer de i stället taxi. Det finns
              också de som snabbt behöver förflytta sig från punkt A till B,
              kanske i sin tjänsteutövning. Då är taxi ett gott alternativ.
            </seg>
            <seg n="6c68a198">
              Herr talman! Som vi ser det finns det många olika grupper i samhället
              som taxi har en avgörande betydelse för. Taxi utgör också ett
              viktigt komplement till kollektivtrafiken. Taxi kan dessutom i
              många lägen vara ett miljövänligt alternativ för samåkning av
              mindre grupper.
            </seg>
            <seg n="86533258">
              Taxiförarna har också tagit ett stort miljöansvar, och man använder
              i dag en stor andel miljöfordon. Andelen gasdrivna fordon har
              ökat till 27 procent. Antalet elhybrider har ökat till 6 procent.
              Samtidigt har det skett en dramatisk minskning av antalet bensin-
              och dieseldrivna taxifordon.
            </seg>
            <seg n="d49d276d">
              Taxiförarna har också en viktig uppgift som ambassadörer. För
              många som kommer till en ny ort är kanske taxiföraren den förste
              som man möter och den första kontakt som man har med orten. Det
              är då viktigt att detta möte blir bra och uppskattas positivt.
            </seg>
            <seg n="c515b0c5">
              Som vi ser av detta har taxi en avgörande roll för att alla funktioner
              i vårt samhälle ska fungera. Det är därför viktigt att vi har
              bra och fungerande lagstiftning och regelverk kring taxinäringen.
            </seg>
            <seg n="f24024cf">
              Taxifrågorna är livligt diskuterade, och det tycker jag är bra.
              Jag tänkte här gå genom och kommentera några av de viktigaste
              punkterna som diskuteras.
            </seg>
            <seg n="f3a022da">
              Herr talman! En fråga som diskuteras livligt är redovisningscentraler.
              Det är alltså ett ställe dit taxibilarna åker och lämnar över
              innehållet i sina taxametrar beträffande köruppdrag och ersättningar
              – detta för att förhindra fusk och förhindra att alla körningar
              inte redovisas. Regeringen har nu lagt fram ett förslag om obligatoriska
              redovisningscentraler som ska träda i kraft den 1 januari 2016.
              Det har dock inte varit på det sättet att detta inte alls funnits
              tidigare. Tvärtom töms 80 procent av innehållet i taxametrarna
              via beställningscentralerna, enligt Taxiförbundet.
            </seg>
            <seg n="8f2297cf">
              I utformningen av en lag om obligatoriska redovisningscentraler
              har regeringen varit noga med att det skulle bli bra och inte
              drabba taxinäringen ekonomiskt på ett orimligt sätt.
            </seg>
            <seg n="4488685d">
              Vi har ett heterogent land med väldigt olika regioner och förutsättningar
              inom taxinäringen. Det finns främst i storstäderna stora bolag
              med egna beställningscentraler med många anslutna åkare. På andra
              mindre orter finns det mindre bolag med ett färre antal bilar
              anslutna. Merparten av taxiåkarna är en- och tvåbilsägare. Det
              gäller 6 000 av totalt 7 000 företag.
            </seg>
            <seg n="94759437">
              Det gäller då att ta hänsyn till alla dessa olika grupper när
              man lagstiftar så att någon inte slås ut. Mycket av det fusk som
              diskuteras är rena olagligheter som inte kan beivras genom förändrad
              lagstiftning utan enbart polisiärt genom ökad kontroll.
            </seg>
            <seg n="85e8c888">
              En annan fråga som diskuteras livligt är möjligheterna till undantag
              från taxameterkrav. I dag har de taxifordon som har synnerliga
              skäl utifrån de transporter de utför möjlighet att få dispens
              från taxameterkravet. Med synnerliga skäl menas till exempel särskilda
              transporter som sker i samband med statsbesök, körning med direktionsbilar,
              transport av utländska turister som kräver speciellt språkkunnig
              förare, körning vid representation. Det medges även dispens för
              dem som enbart kör samhällsbetalda resor.
            </seg>
            <seg n="d6a43ef2">
              Enligt den senaste uppgiften från Transportstyrelsen har det
              fram till i dag beviljats dispens för 10 procent av taxifordonen.
              Det finns nu krav från oppositionspartierna på att inga taxifordon
              ska kunna få dispens. Jag tror inte detta är rimligt, och det
              skulle dessutom både fördyra och försvåra i många fall och till
              ingen nytta. Det måste finnas en möjlighet att för alldeles särskilda
              transporter, där taxameter inte fyller någon funktion, slippa
              ifrån det kravet.
            </seg>
            <seg n="1e19b2da">
              En annan grupp som skulle drabbas hårt av ett strikt krav på
              taxameter är de som har historiska fordon och som då använder
              dessa vid speciella tillfällen, till exempel i samband med olika
              festligheter. En taxameter är en dyr utrustning. Ska en taxiägare
              åläggas denna kostnad måste det vara motiverat. Regeringen har
              i sin proposition angivit att denna fråga ännu inte är tillräckligt
              utredd utan måste studeras vidare. Jag tror att man måste ha respekt
              för detta. Återigen: När man lagstiftar är det viktigt att det
              sker på ett klokt och genomtänkt sätt.
            </seg>
            <seg n="ba1da6ed">
              Regeringen har också aviserat att man nu omgående kommer att
              starta en analys av denna fråga så att den också kan vara på plats
              tills lagen om redovisningscentraler träder i kraft den 1 januari
              2016.
            </seg>
            <seg n="661a17b4">
              Det finns ytterligare en aspekt att lyfta fram i detta sammanhang
              när det gäller krav på taxameter. Det är viktigt att vi inte hämmar
              ny teknik. Finns det ny teknik som gör att redovisningen kan ske
              på annat sätt som är lika säkert som med taxameter är det inte
              rimligt att detta hindras och stoppas. Det blir då enbart en onödig
              kostnad för taxiägarna.
            </seg>
            <seg n="a75f7260">
              Herr talman! Kontrollen av indragna taxiförarlegitimationer är
              en annan livligt diskuterad fråga. Det har här diskuterats att
              det skulle bli en obligatorisk återredovisning för taxibolagen
              då tillstånd dras in från någon förare. Detta skulle inte vara
              en helt okomplicerad åtgärd, och det skulle även få en koppling
              till många andra branscher där anställda kör i tjänsten. Vidare
              tillkommer aspekten om den personliga integriteten som måste beaktas.
            </seg>
            <seg n="d5455c15">
              Normalt är vi i vårt land väldigt måna om att se på just detta.
              Det finns i dag ett omvänt krav, att taxiföretagen har skyldighet
              att kontrollera så att de förare som är anställda och kör i företaget
              har giltiga taxiförarlegitimationer. Det har nu också på frivillig
              väg tagits kontakt mellan Taxiförbundet och Transportstyrelsen
              för att på ett smidigt sätt lösa frågan inom gällande lagstiftning.
              Det tycker jag är bra.
            </seg>
            <seg n="cc164808">
              Prissättningen är en annan frekvent diskuterad fråga. Det har
              förekommit flagranta exempel på körningar som kostat mångdubbelt
              mer än vad som är normalt. Vid flera tillfällen har man tittat
              på frågan och diskuterat hur man kan förbättra och säkra prissättningen
              så att ingen luras till att betala överpriser. Det är föreskrivet
              att taxi på sin sidoruta ska ha en tydlig prisangivelse för en
              normal typresa. Trots det har frågan ånyo diskuterats och nya
              förslag har lyfts fram, bland annat förslag om ett maxtak. Dock
              menar många att det rimmar illa med den fria prissättningen. Dessutom
              finns risken att ett maxtak skulle tolkas som ett normalpris.
            </seg>
            <seg n="0399f493">
              Det förslag som regeringen nu lägger fram innebär att i det fall
              en typresa kostar mer än 500 kronor ska kunden i förväg och i
              hållbar form få angivet vad den tänkta resan kommer att kosta.
              Ändringen är tänkt att träda i kraft den 1 januari 2015. Taxibranschen
              har här en viktig roll att hjälpa till att sprida information
              om sin bransch och hur man som kund i förväg kan jämföra priserna
              hos olika fordon.
            </seg>
            <seg n="beeaedd4">
              Herr talman! Sammanfattningsvis kan vi konstatera att många viktiga
              frågor gällande taxibranschen står på agendan, och successivt
              betas de av. Det är viktigt att inte ha för bråttom, utan det
              som görs måste göras på rätt sätt. Det är värt att påpeka att
              många av de oegentligheter som lyfts fram inom branschen är sådana
              som vi inte kan hindra genom lagstiftning, utan de måste åtgärdas
              rent polisiärt. Med detta vill jag yrka bifall till utskottets
              förslag i betänkandet i dess helhet.
            </seg>
            <seg n="398de311">
              Eftersom det här är min sista debatt denna mandatperiod vill
              jag passa på att tacka trafikutskottets kansli för ett alltid
              vänligt och gott bemötande och god service. Det har varit trevligt
              att lära känna er. Samtidigt vill jag passa på att tacka herr
              talmannen och hans kolleger samt kammarkansliet för ett alltid
              gott och vänligt bemötande.
            </seg>
          </u>
          <note n="321a956b">
            I Sverige var taxi reglerat fram till den 1 juli 1990 när den
            dåvarande socialdemokratiska regeringen avreglerade taxinäringen.
            Det blev då fri etablering, fri prissättning och fritt att ange
            namn på sina olika taxor. Allt detta hade tidigare varit reglerat
            i detalj.
          </note>
          <note type="speaker" n="b7b315da">
            Anf. 82 LEIF PETTERSSON (S) replik:
          </note>
          <u who="leif_pettersson_2323d8" xml:id="i-4031be387fd63166-1" n="22a1da32">
            <seg n="f50ea8fb">
              Herr talman! Min fråga är egentligen enkel: Varför vill du att
              fusket inom taxibranschen ska kunna fortsätta, Christer Akej?
              Jag frågar eftersom man inte behöver ha taxameter i taxibilar.
              Många av de bilar som beskrivs är inte taxibilar. Det är annan
              upphandlad trafik, vilket är en helt annan sak. Är det så att
              ni inte vill ha in skatteintäkterna, eller? Jag förstår inte hur
              ni tänker.
            </seg>
            <seg n="c9d99b3b">
              Man kan undra om Christer Akej tror att problemet med överpriser
              till Arlanda försvinner om man måste visa upp en lapp med priset.
              Det tror inte jag. Jag tror att de som kör på de villkoren kommer
              att fortsätta att göra det på precis samma sätt som nu. Möjligen
              kommer de att fira ned bakrutan lite mer där bägge priserna står.
            </seg>
            <seg n="526b4cd9">
              Nej, jag tror att det måste till någonting annat. Den utredning
              som vi talat om är ett ganska bra grepp för att komma till rätta
              med problemet. Jag tror inte att man gör det genom enkla åtgärder,
              som att visa upp en liten lapp. Problemen måste tas på större
              allvar än så. Man kan fundera på varför ni är så rädda för att
              tillsätta en utredning som kan titta på de fördelar och nackdelar
              som avregleringen medfört. Där kan man titta på de frågor som
              du tog upp i ditt anförande.
            </seg>
            <seg n="c45e4c43">
              Jag vill också säga att det vanligaste problemet i glesbygd inte
              är att någon kommer med anropsstyrd trafik, utan det vanligaste
              problemet är att det inte finns någon taxi att tillgå för att
              det inte längre finns något bolag i kommunen. Det tog jag upp
              i mitt anförande, och det stämmer. Så är det.
            </seg>
          </u>
          <note type="speaker" n="9d75c44d">
            Anf. 83 CHRISTER AKEJ (M) replik:
          </note>
          <u who="christer_akej_3cb167" xml:id="i-93a487c2f3361cb2-0" n="9d716da1">
            <seg n="c7cfeae6">
              Herr talman! Svaret till Leif Pettersson är enkelt. Självklart
              vill jag inte att det ska förekomma fusk inom branschen. Tvärtom
              är det viktigt att vi har ordning och reda oavsett vilken bransch
              det gäller. Det är just den frågan som regeringen jobbar med och
              har bland annat lagt fram förslag om att vi ska ha obligatoriska
              redovisningscentraler. Nu kommer man att titta på frågan om dispenser
              gällande taxameter.
            </seg>
            <seg n="2da1b826">
              Det är viktigt att vi när vi inför nya saker gör det på ett klokt
              och förnuftigt sätt så att det inte blir någonting stelbent och
              byråkratiskt som drabbar näringen alldeles för hårt i form av
              onödiga kostnader, sådana som inte är motiverade. Det finns, Leif
              Pettersson, ett antal körningar i samhället där det inte är motiverat
              att ha taxameter. Därför kan jag inte finna det rimligt att vi
              skulle gå på den ytterlighet som du och dina oppositionskamrater
              föreslår, alltså att det inte skulle finnas någon möjlighet att
              slippa ifrån taxameterkravet. Det blir bara ytterligare en kostnad
              för branschen som jag inte tycker är bra. Därför står jag bakom
              det förslag som föreligger. Man kommer att titta vidare på var
              gränsen ska gå för att slippa ha taxameter.
            </seg>
            <seg n="0004e0cb">
              Samtidigt är det viktigt att vi lyfter fram frågan om ny teknik.
              Vi lever i ett samhälle där ny teknik ständigt kommer till nytta.
              Därför är det viktigt att vi även tillåter det i vår lagstiftning.
              Om det kommer ny teknik som gör att man kan kontrollera lika bra
              som genom att ha taxameter får vi inte ha en lagstiftning som
              hindrar, försvårar och förbjuder det och som enbart innebär en
              merkostnad.
            </seg>
            <seg n="c3b5e0c0">
              När det gäller prisangivelser tycker jag att Leif Pettersson
              på ett lite raljant och felaktigt sätt ironiserar över lappen
              på rutan. Det är en tydlig och klar lapp. Det viktiga är att allt
              fler blir upplysta om att det är på så sätt man ser vad priset
              för en resa är. Om man vet det är det väl rimligtvis ingen som
              hoppar in i den taxi som har ett avsevärt högre pris än normalpriset.
              Du skrattar åt det, Leif Pettersson, men så måste det rimligtvis
              vara.
            </seg>
          </u>
          <note type="speaker" n="a97a9f0c">
            Anf. 84 LEIF PETTERSSON (S) replik:
          </note>
          <u who="leif_pettersson_2323d8" xml:id="i-4031be387fd63166-2" n="22a1da32">
            <seg n="84877793">
              Herr talman! Ja, jag skrattar faktiskt åt det, för då måste man
              ha den informationen på japanska, kinesiska och alla andra språk
              som talas i de länder som turisterna kommer från. Det är ju turisterna
              som i första hand blir lurade.
            </seg>
            <seg n="487de2df">
              Det är väl ingen större hemlighet att till och med en tidigare
              ordförande i utskottet har blivit lurad på det sättet. Det är
              mycket enkelt. Det finns en prislapp på bakrutan som sedan firas
              ned, kunden hoppar in i taxin som han eller hon tror är Taxi Helsingfors
              men som visar sig vara någonting helt annat. Man får betala ett
              helt annat pris för resan än det man trodde att det skulle bli.
              Det är mycket enkelt att bli lurad på det sättet om man har bråttom
              och ska i väg någonstans.
            </seg>
            <seg n="1d38b564">
              Jag åkte häromdagen taxi från Boden till Luleå och talade då
              med taxichauffören om ett taxibolag som finns däruppe och som
              bara kör samhällsresor. Jag frågade chauffören om de har taxameter.
              Nej, svarade han, de kör bara dagtid måndag till fredag. När jag
              frågade om han ansåg det vara en taxibil var svaret nej, det var
              någonting annat.
            </seg>
            <seg n="02c82829">
              Vi talar om taxibilar, Christer Akej, om taxibilar med dispens
              från taxameter. Lagen säger att taxibilarna ska ha en taxameter
              som är utformad på ett visst sätt. Sedan står du och talar om
              ny teknik. Jag vet vilket företag du tänker på, men det är inte
              en taxameter de har i sin app. Det kan jag lova. Om man kan utveckla
              den appen så att den blir en taxameter som kan redovisa på samma
              sätt som en taxameter då vill säkert alla andra taxiföretag också
              komma i åtnjutande av den, men det får de inte med dagens lagstiftning.
            </seg>
            <seg n="4db3e720">
              Teknikneutral lagstiftning kan låta bra, men i dag fungerar det
              inte så i praktiken. Det är bara ett företag som har ett sådant
              avtal.
            </seg>
          </u>
          <note type="speaker" n="472592ef">
            Anf. 85 CHRISTER AKEJ (M) replik:
          </note>
          <u who="christer_akej_3cb167" xml:id="i-93a487c2f3361cb2-1" n="9d716da1">
            <seg n="f71e245a">
              Herr talman! Teknikneutral lagstiftning inte bara låter bra utan
              är det också. Den är oerhört viktig. Det gäller inom alla områden.
            </seg>
            <seg n="8e3990b2">
              Mycket av det som du räknar upp, Leif Pettersson, är sådant som
              jag inte tror att man lagstiftningsvägen kan beivra i Sveriges
              riksdag. Det är sådant som måste beivras genom bättre kontroll.
              Det handlar om rena olagligheter när man döljer prissättningen
              genom att dra ned rutan. Det gäller också mycket annat som förekommer.
            </seg>
            <seg n="c5637564">
              Att det förekommer olagligheter ska beivras genom ökad kontroll
              och med polisiära insatser. Det ska vi inte försöka åtgärda genom
              en lagstiftning som kommer att slå hårt mot de seriösa utövarna.
              Ett steg på vägen kan vara att man, om man har ett högt jämförpris,
              är skyldig att i någon bindande form i förväg redovisa, skriftligt
              eller på annat sätt, vad resan kommer att kosta när kunden sätter
              sig i taxibilen.
            </seg>
            <seg n="df1df819">
              När lagen väl har trätt i kraft får vi väl se vad utfallet blir,
              men jag ser den som ett viktigt steg på vägen. Dessutom är det
              viktigt att det inte drabbar de seriösa taxiföretag och andra
              utövare som finns i dag. Det är viktigt för mina ställningstaganden.
            </seg>
          </u>
          <note type="speaker" n="3f7740c3">
            Anf. 86 ANNIKA LILLEMETS (MP):
          </note>
          <u who="annika_lillemets_d743a3" xml:id="i-bacdd1eb151f15b1-0" n="c8f27d77">
            <seg n="c21da202">
              Herr talman! Seriösa företag som gör rätt för sig ska inte riskera
              att konkurreras ut av sådana som inte drar sig för att tjäna pengar
              genom att fuska. Så ska det vara i taxibranschen likaväl som i
              alla andra branscher.
            </seg>
            <seg n="f762612f">
              Därför måste myndigheterna få så bra verktyg som möjligt, så
              att de kan genomföra de kontroller som krävs för sunda konkurrensvillkor
              och för minimering av skattefusk inom taxinäringen. Det är viktigt
              att kontrollerna är likvärdiga för all taxitrafik. Som Leif Pettersson
              så väl redogjort för finns det tyvärr stora problem inom taxinäringen
              med svarttaxi, överpriser, skattefusk och utnyttjande av taxichaufförer
              på olika sätt. Det krävs kraftfulla åtgärder mot fusk och oegentligheter.
            </seg>
            <seg n="54a1daf5">
              Två riktigt viktiga verktyg som behövs för att få ett så väl
              fungerande system som möjligt där det råder konkurrens på lika
              villkor och samhället inte går miste om skatteintäkter är obligatorisk
              anslutning till redovisningscentral och att taxibilar har taxameter.
            </seg>
            <seg n="bce03ee1">
              Obligatoriska redovisningscentraler är inget nytt förslag. Frågan
              har varit uppe sedan 2006. Under denna mandatperiod har riksdagen
              vid två tillfällen under 2012 och 2013 genom tillkännagivanden
              uppmanat regeringen att införa obligatoriska redovisningscentraler
              i taxinäringen. Bättre sent än aldrig, får man väl säga. Det är
              bra att regeringen nu äntligen presenterar ett sådant lagförslag
              i den proposition som behandlas i detta betänkande, även om det
              lämnar en del övrigt att önska. Syftet med att inrätta redovisningscentralerna
              för taxi är helt enkelt att förbättra Skatteverkets möjligheter
              att kontrollera att de som driver taxiverksamhet betalar sin skatt.
            </seg>
            <seg n="1370a2e0">
              Herr talman! Genom att alla taxibilar har taxameter minskar risken
              ytterligare för att resenärer blir lurade och för att taxiföretag
              ska kunna låta bli att betala skatt. I november 2013 hade omkring
              10 procent av taxibilarna undantag från taxameterkravet. Tyvärr
              valde regeringen att inte behandla frågan i sin proposition utan
              skjuta på den. Det tycker vi är synd. De kryphål som nu finns
              behöver täppas till.
            </seg>
            <seg n="be106f25">
              Den tekniska utvecklingen går ständigt framåt, vilket är bra.
              Taxameterkravet bör självklart inte innebära att nya tekniska
              lösningar motverkas. Vi välkomnar ny teknik som underlättar för
              kunder, chaufförer och taxiföretag, så länge man uppfyller kraven
              på en säker och laglig taxitrafik. Att kombinera taxameterkravet
              med ny teknikutveckling och användandet av appar vid taxibeställning
              bör rimligen inte vara någon omöjlighet. Till exempel bedömer
              Svenska Taxiförbundet det som fullt möjligt.
            </seg>
            <seg n="f99d30a9">
              Vi i Miljöpartiet tycker därför, liksom majoriteten i utskottet,
              att det är viktigt att lyssna på Skatteverket, Transportstyrelsen
              och andra tunga remissinstanser som vill att den möjlighet som
              finns i dag att få dispens från kravet på taxameter i taxibilar
              ska tas bort. Givetvis måste det här göras med hänsyn till exempelvis
              upphandlad trafik, som färdtjänst och skolskjutsar, där staten,
              kommuner och landsting har tecknat avtal som ännu inte löpt ut.
              Men det går att hantera.
            </seg>
            <seg n="0f5540fa">
              För att ytterligare minska möjligheten till fusk är det bra att
              redan från början kräva att överföring av data till redovisningscentralerna
              görs trådlöst. Då minskar risken att data manipuleras på vägen.
              Detta saknades tyvärr också i propositionen.
            </seg>
            <seg n="fcf69379">
              Herr talman! Allt det vi talar om i dag rör sig om att på olika
              sätt skapa bättre ordning och reda i taxinäringen. Utöver ekonomiska
              frågor, som att företag ska göra rätt för sig vad gäller att betala
              skatt och inte ta ut oskäliga priser av sina kunder, handlar det
              om så viktiga saker som trafiksäkerhet, arbetsmiljö och rimliga
              anställningsförhållanden. Även här behövs krafttag.
            </seg>
            <seg n="4c84eeea">
              Ingen chaufför ska hetsas att köra utan att vara utvilad. Ingen
              resenär ska behöva åka med en förare som inte fått sova och vila
              tillräckligt. Ingen medtrafikant ska behöva möta en förare som
              är för trött, oavsett om hen kör lastbil, taxi, personbil eller
              något annat fordon. Tyvärr är risken att det ska ske alldeles
              för stor i dag. Transportarbetareförbundet gjorde en undersökning
              av tillståndet i taxibranschen 2012. Den visade att många taxichaufförer
              arbetar många och långa pass utan tillräcklig dygns- eller helgvila.
              Närmare hälften av dem som svarade uppgav att deras arbetssituation
              påverkar deras trafikbeteende negativt. Så kan det inte få fortsätta.
              Ingen ska drivas så hårt på jobbet. Säkerheten på vägarna får
              inte riskeras. Det är både oacceptabelt och onödigt.
            </seg>
            <seg n="404b1a8a">
              En sak i övrig yrkestrafik att inspireras av är att kör- och
              vilotider för tunga fordon noteras i färdskrivare. De som kör
              tunga fordon måste ha digitala förarkort. Kraven borde skärpas
              även för taxi. Man borde se över om digitala förarkort kan införas
              för taxibilar. Digitala färdskrivare i alla taxifordon skulle
              förbättra arbetsmiljön och trafiksäkerheten på vägarna och även
              underlätta kontrollen för myndigheterna.
            </seg>
            <seg n="0c24abc7">
              Det finns mycket mer att säga om detta. Precis som Leif Pettersson
              tycker jag att det behövs en översyn av konsekvenserna av avregleringen
              av taxinäringen. Jag behöver inte upprepa det Leif redan har sagt.
              Jag instämmer inte minst vad gäller det ansvar som offentliga
              upphandlare har att inte bara ställa krav på lägsta pris när man
              köper transporter, som färdtjänst och skolskjutsar, utan även
              ställa krav på kvalitet och goda arbetsvillkor. Det är möjligt,
              och det blir ännu lättare med EU:s nya upphandlingsregler, som
              uppmuntrar sociala krav. Jag vill nämna ett exempel. Upphandlad
              taxitrafik, som skolskjutsar, färdtjänst och annat, bör verkligen
              inte utföras på ackord.
            </seg>
            <seg n="0c1a036a">
              Jag står bakom förslaget i betänkandet under punkt 1 samt alla
              våra reservationer, men för tids vinnande nöjer jag mig med att
              yrka bifall till reservation nr 3 om digitala förarkort och färdskrivare.
            </seg>
          </u>
          <note type="speaker" n="c45cbd1c">
            Anf. 87 LARS TYSKLIND (FP):
          </note>
          <u who="lars_tysklind_527bfb" xml:id="i-b87f6d47c53954da-7" n="001d3fa1">
            <seg n="4d7f687f">
              Herr talman! Jag kan börja med att instämma i Christer Akejs
              historieskrivning och hans beskrivning av taxins nuvarande viktiga
              roll. Detta kan vi väl vara överens om.
            </seg>
            <seg n="00a9103d">
              Dagens betänkande handlar om en ny lagstiftning om redovisningscentraler
              som ska träda i kraft den 1 januari 2016. Jag yrkar bifall till
              förslaget i betänkandet utom under punkt 1, som gäller hanteringen
              av undantagsregeln, vilken diskuterats här till och från. Vi från
              Folkpartiet och Alliansen har en reservation, som jag dock avstår
              från att yrka bifall till.
            </seg>
            <seg n="61305f1c">
              Precis som Annika Lillemets uttryckte är det ganska självklart
              vad syftet med obligatoriska redovisningscentraler är. De införs
              naturligtvis för att förbättra Skatteverkets möjligheter till
              skattekontroll av taxiverksamheten. Man är skyldig att ansluta
              sig till en redovisningscentral, och redovisningscentralen har
              i sin tur en skyldighet att överföra uppgifterna till Skatteverket.
            </seg>
            <seg n="2516a2f0">
              Så fort man kan få en fungerande kontroll gynnar man den del
              av verksamheten som är seriös och följer regelverket. Det får
              inte vara så att det i grunden lönar sig att inte följa regelverket.
              Vi är utan tvekan helt överens om att det ska vara på det viset
              och att det är bra.
            </seg>
            <seg n="5fbb049c">
              Herr talman! Vad diskussionen egentligen handlat om är hur undantagsregeln
              ska hanteras – inte om den ska hanteras utan hur och när. Jag
              kan inte se annat än att det är bra att regeringen följde tillkännagivandet
              från riksdagen och prioriterade framtagandet av ett regelverk
              för redovisningscentralerna, så att det kommer på plats. Jag kan
              inte heller se annat än att det i det sammanhanget finns en stor
              enighet om att undantagsregeln ska vara ändamålsenlig. Vi ska
              inte ha en undantagsregel som öppnar ett kryphål. Man ska inte
              kunna gå runt detta.
            </seg>
            <seg n="7a70624e">
              Regeringen skriver att frågan inte är helt okomplicerad, och
              därför väljer regeringen att säga att man ska behandla undantaget
              i annat särskilt sammanhang. Regeringen har preciserat detta andra
              särskilda sammanhang. Det kan låta lite märkligt eftersom det
              kan vara när som helst i framtiden. Nu har man ändå uppgivit –
              och det tar Folkpartiet och den övriga Alliansen upp i reservationen
              – att regeringen har för avsikt att återkomma i frågan innan lagstiftningen
              om redovisningscentraler träder i kraft den 1 januari 2016. Då
              har vi en tidsuppgift att hålla oss till.
            </seg>
            <seg n="64dfb43c">
              Jag har inte uppfattat att vare sig regeringen, vi i Folkpartiet
              eller övriga allianspartier har någon annan uppfattning än att
              undantagsregeln ska vara restriktiv. Grundkravet måste alltid
              vara att kontrollen kan säkerställas på något annat sätt.
            </seg>
            <seg n="54ca975d">
              Jag väljer att inte kommentera detta så mycket. Vi har diskuterat
              tillkännagivandets nytta eller inte, men vi kan väl lägga den
              diskussionen åt sidan så länge. Jag försöker ändå förstå vad skillnaden
              är i tillkännagivandet från majoriteten, det vill säga Socialdemokraterna,
              Sverigedemokraterna, Miljöpartiet och Vänstern, mot den hantering
              regeringen har tänkt sig.
            </seg>
            <seg n="669d5947">
              Herr talman! Hela syftet med lagstiftningen är att taxameter
              ska vara obligatorisk och att det ska finnas redovisningscentraler.
              Även utskottsmajoriteten anser att det dock inte bör innebära
              att andra motsvarande tekniska lösningar som kan uppfylla kraven
              på säker laglig taxitrafik kan motverkas. Det handlar alltså om
              att det finns andra tekniska lösningar som motsvarar taxameterns
              funktion att kontrollera.
            </seg>
            <seg n="1db8a6ea">
              Ska jag uppfatta detta på annat sätt än att vi ändå ser att under
              vissa premisser ska det vara möjligt med undantag från taxameterkravet
              om kontrollen säkerställs med annan teknik? Om det är så känns
              det som att vi är överens även i den frågan. Det finns ingen som
              tycker om fusk. Det ställdes tidigare en fråga till Christer Akej
              om han tyckte att det är bra om det går att fortsätta att fuska.
              Det är en mycket retorisk och märklig fråga.
            </seg>
            <seg n="8c9aa620">
              Herr talman! Leif Pettersson diskuterar frågan om utredning av
              taxiverksamheten. Vi kan konstatera att det finns ett tillkännagivande
              från våren 2013 om att göra en utredning av taxiverksamheten.
              Det föranledde regeringen att i slutet av maj 2013 ge Transportstyrelsen
              i uppdrag att redovisa fördjupade analyser av regelverksefterlevnad
              inom yrkestrafiken på väg. Där ingick taxiverksamheten som helhet.
              Uppdraget gick ut på att göra fördjupade analyser av pågående
              och planerade åtgärder för att se om de var till fyllest för att
              lösa de problem som finns. Om fallet inte var så skulle nya åtgärder
              föreslås.
            </seg>
            <seg n="a164d4a4">
              Transportstyrelsen redovisade för regeringen så sent som den
              28 februari i år sitt uppdrag. Ett av förslagen gällde hur prissättningen
              och prisjämförelser skulle hanteras. Det är i princip det förslaget
              som nu läggs fram. Men vill man fuska går det väl alltid att fuska
              och utföra kriminella handlingar. Men precis som Christer Akej
              sade är mycket en polisiär fråga. Med detta förslag som rör prisjämförelser,
              att tydligt och skriftligt kunna visa vad en resa ska kosta, öppnas
              en möjlighet till kontroll. Förslaget är ett resultat av utredningen.
            </seg>
            <seg n="e3839298">
              Det finns även andra förslag i samma proposition, till exempel
              att polisman ska få ta registreringsskylten i beslag om taxameterutrustningen
              inte uppfyller kraven. Det är ett av förslagen som ska träda i
              kraft den 1 januari 2015. Det är fråga om tillsyn och är en polisiär
              fråga. Det ska finnas en grund så att frågan kan kontrolleras.
            </seg>
            <seg n="48ae9138">
              Det finns ytterligare förslag i Transportstyrelsens utredning
              om regelefterlevnad, och jag kan tänka mig att vi kan återkomma
              i frågan. Men det känns som att när det gäller undantagsregeln
              kan vi enas om att om det går att få fram teknik som motsvarar
              taxameterns funktion kan det finnas utrymme för undantag – om
              det är praktiskt möjligt.
            </seg>
            <seg n="54d0b3a4">
              Jag vill tacka för ordet. Det här är den sista debatten för trafikutskottet
              under mandatperioden. Jag vill rikta ett tack till mina kolleger.
              Vi har haft en del meningsmotsättningar, men vi kanske kan lägga
              dem åt sidan och tacka varandra för ett gott samarbete och bra
              diskussioner. Jag vill passa på att tacka kansliet, som just nu
              består av Cecilia Forsberg. Jag tackar även talmannen med medarbetare.
            </seg>
          </u>
          <note type="speaker" n="94e16e61">
            Anf. 88 LEIF PETTERSSON (S) replik:
          </note>
          <u who="leif_pettersson_2323d8" xml:id="i-4031be387fd63166-3" n="22a1da32">
            <seg n="4ccee644">
              Herr talman! Låt mig först säga något för att det ska bli riktigt
              tydligt. Skatteverket har rätt att kontrollera. Det är inte så
              att det är obligatoriskt att tömningscentralerna ska redovisa
              sina uppgifter till Skatteverket, men Skatteverket har rätt att
              kontrollera att uppgifterna finns. Men det är en petitess i sammanhanget.
            </seg>
            <seg n="07835ae7">
              Skillnaden mellan tillkännagivandet och er inställning i ärendet
              är att vi kräver att taxameter ska vara obligatorisk, precis på
              samma sätt som Taxiförbundet och de taxiföretag som har träffat
              oss i riksdagen har förklarat. Vi kräver att taxametern ska vara
              obligatorisk i taxibilar.
            </seg>
            <seg n="1235e675">
              Sedan var det frågan om överföringen av uppgifter mellan taxameter
              och tömningscentral. Vi kräver att tömningen ska ske trådlöst
              för att minska möjligheten att manipulera. Annars är det lätt
              att med hjälp av ett annat medium mata in uppgifterna i en dator
              och sedan ändra dem. Den som är sjyst och tar frågan på allvar,
              seriösa taxiföretag, gör inte så. Men det gör de inte i dag heller.
              De har sin redovisningscentral, som vi har sagt tidigare.
            </seg>
            <seg n="5ba4fdcf">
              Det är för att komma åt fusket som vi vill åstadkomma förändringarna.
              Precis som Christer Akej fick frågan undrar jag varför Lars Tysklind
              vill att fusket ska få fortsätta.
            </seg>
            <seg n="879d678f">
              Tror ni att turister från andra länder genom att man visar fram
              en lapp med priset ska begripa vad som är ett rimligt pris för
              att åka in till Helsingfors? Jag tror inte det.
            </seg>
          </u>
          <note type="speaker" n="c429a294">
            Anf. 89 LARS TYSKLIND (FP) replik:
          </note>
          <u who="lars_tysklind_527bfb" xml:id="i-b87f6d47c53954da-8" n="001d3fa1">
            <seg n="15138b88">
              Herr talman! Jag får tacka för förtydligandet från Leif Pettersson.
              Jag kanske genade lite i kurvan.
            </seg>
            <seg n="8289713c">
              Taxametern är obligatorisk. Taxametertvånget finns. Från det
              tvånget kan det ges undantag. Det är därför vi diskuterar hur
              undantagsregeln ska vara utformad.
            </seg>
            <seg n="cfce1d07">
              Jag tog upp förslaget till tillkännagivande från majoritetens
              sida och vårt förslag. Vi anser att om kravet kan uppfyllas med
              hjälp av annan godtagbar teknik kan det utmynna i ett undantag.
            </seg>
            <seg n="fe3afc42">
              Det finns ingen motsättning. Regeringen har tydligt sagt att
              man måste titta på undantagsregeln. Jag vet inte om uttrycket
              att tvista om påvens skägg passar in i sammanhanget, men det ligger
              åtminstone nära.
            </seg>
            <seg n="4cfbbd84">
              Sedan var det frågan om den trådlösa överföringen. Jag tror inte
              att vi har haft några synpunkter i den frågan. Det är kanske möjligt
              att göra så. Det känns inte som att vi från Folkpartiet har några
              synpunkter.
            </seg>
            <seg n="63913263">
              Frågan om fusket blir lite märklig. Det är för att motverka fusket
              som vi inför redovisningscentralerna, inte för att fusket ska
              fortsätta. Frågan blir mycket märklig. Det finns inget område
              där något parti i riksdagen tycker att man ska kunna fuska i näringsverksamhet
              och därmed få en konkurrensfördel. Så är det naturligtvis.
            </seg>
          </u>
          <note type="speaker" n="7e26f0f0">
            Anf. 90 LEIF PETTERSSON (S) replik:
          </note>
          <u who="leif_pettersson_2323d8" xml:id="i-4031be387fd63166-4" n="22a1da32">
            <seg n="11d38df9">
              Herr talman! Då kan man se fram emot att Folkpartiet kommer att
              gå emot regeringen när de på den här punkten kräver att överföringen
              av uppgifter genom taxameter och tömningscentraler ska kunna ske
              på annat sätt än trådlöst. Är det så jag ska tolka Lars Tysklind,
              eller? Vi får väl se.
            </seg>
            <seg n="8858d5d2">
              När vi kommer med ett tillkännagivande och vill göra någonting,
              någonting annat än det som regeringen har lagt fram förslag om,
              får vi höra att det är en strid om påvens skägg. Vi tycker egentligen
              lika. Men så tycker vi givetvis inte. Vi har en annan uppfattning.
              Vi tycker att man måste stävja fusk på ett bättre sätt än vad
              som görs i dag. Det är vad diskussionen om taxameter också går
              ut på.
            </seg>
            <seg n="6e7c1b4c">
              Ta till er det Taxiförbundet säger. Ta till er det som de taxiföretagare
              som har varit i riksdagen och träffat oss säger. Kräv taxameter
              i alla taxibilar. Den nya teknik som finns i dag är inte tillräckligt
              bra. Det går att med en app följa en taxi på väg fram och möjligen
              vart den är på väg. Det går till och med att se hur mycket du
              ska betala, men det funkar inte som en taxameter. Det funkar inte
              för att redovisa. Så är läget i dag. Om det någon gång i framtiden
              kommer någonting annat ska det naturligtvis inte ligga hinder
              i vägen för att lagstifta om det.
            </seg>
            <seg n="3ab7e089">
              Jag tror att det är viktigt att ta till sig prisinformationen.
              Prisinformationen från seriösa företag är väl helt okej, men det
              är de andra företagen som vi måste komma åt.
            </seg>
          </u>
          <note type="speaker" n="7b251993">
            Anf. 91 LARS TYSKLIND (FP) replik:
          </note>
          <u who="lars_tysklind_527bfb" xml:id="i-b87f6d47c53954da-9" n="001d3fa1">
            <seg n="377bfa93">
              Herr talman! Diskussionen om prisinformation kan vi kanske avsluta.
              Jag ser också att det kan finnas oerhörda svårigheter i det enskilda
              fallet att få den att fungera. En förutsättning för att man ska
              kunna utföra en kontroll är att man åtminstone har ett skriftligt
              bevis och att även föraren har det. Det ska finnas vid en kontroll.
            </seg>
            <seg n="ccebf294">
              Jag läser innantill, herr talman. Utskottet anser att alla taxibilar
              måste ha taxameter för att resenären inte ska bli lurad och för
              att taxiföraren inte ska kunna underlåta att betala skatt. Så
              långt kan vi vara överens.
            </seg>
            <seg n="68d9f265">
              Så kommer vi till undantagsregeln. Detta bör dock inte innebära
              att andra motsvarande tekniska lösningar som kan anses uppfylla
              krav på en säker och laglig taxitrafik motverkas.
            </seg>
            <seg n="a50df2dd">
              Jag sade att jag inte förringar er rätt att göra ett tillkännagivande,
              men jag måste ändå känna att jag kan förstå skillnaden. Jag utgår
              från att det regeringen ska titta på är hur brett detta undantag
              kan vara och vilka krav man ska ställa på andra tekniska utrustningar.
              Jag läste inte ur vår reservation utan ur majoritetstexten.
            </seg>
            <seg n="61a6dfcd">
              Vi reservanter i detta fall kan naturligtvis säga att vi tycker
              likadant och kan gå på ert tillkännagivande. Men för mig är ett
              tillkännagivande någonting som man gör därför att man vill att
              regeringen ska göra något ytterligare och som den inte gör. Eftersom
              regeringen tydligt har sagt att man tänker titta på undantaget
              ur de aspekter som vi talat om är tillkännagivandet att slå in
              en öppen dörr. Men vi kan väl avsluta denna diskussion, för den
              blir inte speciellt meningsfull.
            </seg>
          </u>
          <note type="speaker" n="ab47f196">
            Anf. 92 TONY WIKLANDER (SD):
          </note>
          <u who="tony_wiklander_23625a" xml:id="i-b0e4b49a10ecb31d-7" n="00d2d526">
            <seg n="eaa260f1">
              Herr talman! Vi står naturligtvis bakom alla reservationer från
              Sverigedemokraterna, men för tids vinnande nöjer jag mig med att
              yrka bifall till reservation 4 under punkt 4. I övrigt välkomnar
              jag och ställer mig bakom utskottets förslag.
            </seg>
            <seg n="826b3430">
              Vi är framme vid behandlingen av en proposition angående taxi.
              Jag hoppas innerligt att det här ska leda till en stark lagstiftning
              och framför allt viktiga bestående förändringar. Man behöver inte
              ha speciellt bra vare sig syn eller hörsel för att se att den
              avreglering av taxi som skedde för ett tjugotal år sedan verkligen
              inte har slagit väl ut. Den är mer ett exempel på att en avreglering
              för det mesta faktiskt måste regleras. Det är det vi håller på
              med just nu.
            </seg>
            <seg n="4dfb054c">
              Som det har utvecklats har denna avreglering inte bara lett till
              en överetablering, utan denna har i sin tur lett till en bransch
              i vanrykte. I det senare inbegrips tyvärr även de seriösa bolag
              och förare som oförskyllt får skulden för den situation som råder.
            </seg>
            <seg n="40cecab1">
              Jag tror att vad som behövs är en reell prisreglering. Det här
              med missbruket av den fria prissättningen behöver jag inte upprepa.
              Senast drog jag en historia om det hela som var sann. För ett
              par år var det en som tog 9 000 kronor för en taxiresa från Arlanda
              in till city. Det rekordet har för länge sedan passerats, till
              skräck för dem som drabbas av det hela, och de har ingenting att
              sätta emot. Det finns ingen åklagare som tar tag i det heller
              så länge det är fritt att begära vad man vill.
            </seg>
            <seg n="987422ed">
              Jag menar att en reell prisreglering behövs, och vi ska naturligtvis
              följa det här ända tills så har skett.
            </seg>
            <seg n="da27babf">
              Utskottet, inklusive Sverigedemokraterna, anser det viktigt att
              möjligheten att bevilja taxameterundantag upphävs. Det är nödvändigt
              för att eliminera de befintliga möjligheterna till kryphål. Det
              är också något som bör medverka till att främja jämbördiga konkurrensvillkor
              inom taxibranschen, vilka i dag är obefintliga.
            </seg>
            <seg n="d1ac2adb">
              Jag menar, herr talman, att utländska medier och resebyråer inte
              ska behöva varna för svensk taxinäring. Det är en stor skam för
              oss att så har skett och sker. Man försöker att reglera, och polis
              och andra kontrollinstanser har under senare tid, sedan utskottet
              började röra i det här, gjort mycket kontroller både här i Helsingfors
              och på andra orter. Det är bra, och det måste fortsätta. Men det
              viktiga är att det finns en lagreglering i botten som gör att
              man håller ordning på en näring som fullständigt har spårat ur.
            </seg>
            <seg n="d8ffdaa4">
              Eftersom det är sista ärendet för min del från trafikutskottet
              vill jag tacka utskottet, kansliet, talmännen och kanslierna för
              de här åren av, vad jag finner, gott arbete och gott samarbetsklimat.
              Trots de motsättningar som ibland råder mellan partierna har andan
              ändå varit god i utskottet, och det tackar jag för.
            </seg>
          </u>
          <note type="speaker" n="1b2fbf08">
            Anf. 93 BENGT BERG (V):
          </note>
          <u who="bengt_berg_48756a" xml:id="i-d39c618d669d7e32-0" n="72ab289f" next="i-ca755b5f0be0ae95-0"/>
          <note n="d9a072f2">
            Herr talman! Inledningsvis yrkar jag bifall till förslaget i
            betänkandet och nej till reservation 1.
          </note>
          <u who="bengt_berg_48756a" xml:id="i-ca755b5f0be0ae95-0" n="72ab289f" prev="i-d39c618d669d7e32-0">
            <seg n="f38a9310">
              I söndags hade jag ett samtal med en man som heter Uffe. Han
              har kört taxi här i Helsingfors i 25 år. Han visste berätta hur
              mycket sämre villkoren har blivit de senaste åren, inte bara att
              taxorna blivit svindlande godtyckliga och att den svenska taxins
              allmänna renommé fått sig en rejäl törn också utomlands. Tv-team
              från England och andra länder har gjort reportage om den svenska
              taxins förlorade heder. Sådant drabbar inte minst de hederliga
              förarna.
            </seg>
            <seg n="5278ff3a">
              De så kallade friåkarna, det vill säga taxibilar som inte hör
              till de större taxibolagen, använder sig alltför ofta av tvivelaktiga
              metoder för att komma över kunder vid populära upphämtningsställen.
              Ja, man kan till och med uppleva hot när man plockar upp kunder
              som vill åka med, berättade taxichauffören Uffe.
            </seg>
            <seg n="d101d789">
              Herr talman! Det är inte bara i tågtrafiken som vi har upplevt
              ett stort kaos de senaste åren. Också inom den avreglerade taxirörelsen
              har problemen avlöst varandra, och i stället för utlovade konkurrensförbättringar
              har kunderna drabbats av ett virrvarr av en icke fungerande ordning.
            </seg>
            <seg n="93acf7e2">
              Taximarknaden omreglerades 1990, och motiveringen var att öka
              förutsättningarna för bättre service och tillgänglighet både över
              landet och dygnet runt. Så blev det nu inte, i alla fall inte
              för oss som bor i det övriga Sverige. Med sentimental nostalgi
              tänker jag tillbaka på den taxistation som en gång fanns i centrala
              Torsby, med flera bilar i trafik dygnet runt. Men det var länge
              sedan. Nu är en taxibil lika sällsynt som en känguru i de värmländska
              skogarna, men i storstaden är taxistimmen stinna.
            </seg>
            <seg n="855a11a7">
              Herr talman! Vi vill ha redovisningscentraler för taxi, för att
              upprätthålla sunda konkurrensvillkor. Möjligheten till taxameterundantag
              ska tas bort. Trådlös överföring av taxameteruppgifter till redovisningscentralen
              ska användas.
            </seg>
            <seg n="d470405b">
              Vi vill ha sanktioner för underlåtelser, på det sättet att taxitrafiktillståndet
              bör kunna återkallas om taxiföretaget underlåter att överföra
              taxameteruppgifter till redovisningscentralen.
            </seg>
            <seg n="49c501db">
              Många taxichaufförer arbetar långa pass utan sömn och vila. Transportarbetareförbundet
              genomförde en undersökning 2012, och då sade hela 47 procent av
              förarna att den dåliga vilan och den stressiga arbetsmiljön var
              menliga för deras arbete. Genom digitala färdskrivare kan detta
              förhoppningsvis avhjälpas.
            </seg>
            <seg n="03314228">
              Att man vet hur mycket man ska betala när man gör en taxiresa
              är självklart, men denna självklarhet är inte längre självklar.
              Det är dock en service gentemot kunderna att man enkelt och begripligt,
              tydligt och synligt, kan få reda på vad en taxiresa kommer att
              sluta på när man väl stiger ur bilen.
            </seg>
            <seg n="e703279e">
              Med detta vill också jag tacka för mig. Jag beklagar icke att
              det har funnits olika åsikter i olika frågor – i så fall skulle
              debatterna i riksdagen ha varit tämligen meningslösa. Jag vill
              också rikta ett varmt tack till kansliet och till kollegerna här
              på riksdagsbänkarna. Det har för mig varit en fröjd, som nu är
              slut.
            </seg>
          </u>
          <note n="a8cc3781">
            Herr talman! Jag yrkar bifall till reservationerna 3 och 5.
          </note>
          <note type="speaker" n="a7ebeed7">
            Anf. 94 MAGNUS SJÖDAHL (KD):
          </note>
          <u who="magnus_sjodahl_55ce05" xml:id="i-b7947f7be46b3a0e-0" n="71b90cb5">
            <seg n="fd60fe51">
              Herr talman! Det är med stor glädje som jag deltar i denna debatt,
              vars tyngsta del handlar om regeringens proposition gällande redovisningscentraler
              för taxi. Nu har vi baxat den ända hit, och till skillnad från
              det som Kjell-Olof Feldt diktade en gång är det inget s-k-i-t
              utan tvärtom någonting mycket positivt och bra som vi har på bordet.
            </seg>
            <seg n="f812ce00">
              Vi hinner alltså i mandatperiodens sista skälvande timmar fatta
              beslut om ett införande av redovisningscentraler från och med
              den 1 januari 2016.
            </seg>
            <seg n="c0aa58ab">
              Att jag känner ett särskilt engagemang i denna fråga är naturligt
              eftersom jag vågar hävda att jag har ett svårslaget rekord när
              det gäller hur mycket tid en riksdagsledamot har tillbringat i
              taxi. Jag har nämligen ägnat större delen av mitt yrkesverksamma
              liv åt att sitta bakom ratten, inte i baksätet. Ni får nog svårt
              att hinna i kapp oavsett hur mycket taxi ni bokar.
            </seg>
            <seg n="19cd9898">
              Herr talman! Svensk taxinäring omfattar ca 16 000 fordon och
              omsätter ungefär 15 miljarder, så det är inte någon marginell
              företeelse.
            </seg>
            <seg n="f98c0887">
              Branschen avreglerades sommaren 1990. Ja, jag väljer att säga
              avreglerades. Ibland står det omreglerades, och så kan man uttrycka
              det. Men sanningen att säga fanns det inte särskilt mycket regler
              kvar efter att avregleringen trätt i kraft.
            </seg>
            <seg n="ab9fff73">
              Jag vill påminna om att det var under en socialdemokratisk regering
              som förslagen arbetades fram och besluten fattades, men det skedde
              i bred politisk enighet.
            </seg>
            <seg n="5b0d4490">
              Det fanns en allmänt omfattad uppfattning om att tillgängligheten
              och kundorienteringen behövde öka. Det var alltför ofta det berömda,
              eller snarare det ökända, taxi, var god dröj som kunden möttes
              av. Det är inget ovanligt med brister i service och tillgänglighet
              när det råder en monopolsituation.
            </seg>
            <seg n="a506eea6">
              De mest genomgripande förändringarna var att trafikområdena upphörde,
              behovsprövningen av antalet tillstånd upphörde och prisregleringen
              upphörde även den. Det fick naturligtvis stora konsekvenser såväl
              för de verksamma i näringen som för kunderna. Tillgängligheten
              till taxibilar ökade i storstadsområdena, och det var just den
              bristande tillgängligheten som var ett av de bärande skälen bakom
              beslutet.
            </seg>
            <seg n="1860ffc4">
              Men det är inte överallt i landet som tillgången har ökat. I
              vissa regioner har den tvärtom minskat dramatiskt eller till och
              med upphört helt, åtminstone vissa tider på dygnet.
            </seg>
            <seg n="34bac148">
              Ganska fort påbörjades förändringar och förbättringar av avregleringen.
              Även en avreglerad bransch kräver ju, som tidigare påpekats, vissa
              regler för att det ska fungera.
            </seg>
            <seg n="50f5da25">
              Taxiförarlegitimation och prisinformation infördes, och det är
              viktiga åtgärder, om än inte helt tillräckliga. Legitimationen
              är inte någon garanti för lokalkännedom och yrkeskunnande. Prisinformationen
              är svårtolkad, i synnerhet för den ovane resenären, för att inte
              tala om den som kommer från ett annat land, som den är totalt
              obegriplig för.
            </seg>
            <seg n="04c401c6">
              Herr talman! Bilden av hur avregleringen har slagit ser alltså
              väldigt olika ut. Framför allt beror det på vilket taxiföretag
              man som kund väljer att anlita. Jag brukar säga att taxi aldrig
              har varit bättre eller sämre än i dag. De etablerade och långsiktigt
              arbetande företagen har blivit mycket professionella när det gäller
              såväl den tekniska utvecklingen som kundorienteringen. Den kund
              som har god kännedom om taximarknaden och vet vilket företag man
              ska anlita får oftast en utmärkt service.
            </seg>
            <seg n="9e44f328">
              Att, som Socialdemokraterna skriver i sin kommittémotion, hävda
              att taxibranschen präglas av kaos är en generalisering som är
              lite av en svartmålning av även de seriöst arbetande yrkesutövarna.
              De allra flesta som arbetar inom taxibranschen gör det på ett
              seriöst sätt. Att man drar alla över en kam känns inte särskilt
              lustigt. Det är ju faktiskt så att vi under flertalet av åren
              efter avregleringen fram till i dag har haft en socialdemokratisk
              regering. Att helt rentvå er från ansvar är inte riktigt hederligt.
            </seg>
            <seg n="bbad78e2">
              Däremot finns det något som man skulle kunna kalla en svans,
              som i huvudsak opererar utanför terminaler i våra större städer.
              De är inte anslutna till någon beställningscentral utan lever
              på vad man skulle kunna kalla första- och sistagångskunder och
              har en prisbild som kraftigt avviker från den som är gängse i
              de större företagen.
            </seg>
            <seg n="172024ff">
              Dessutom har Skatteverket svårigheter att kontrollera att intäkterna
              redovisas hos dessa aktörer. De fordon som kontrollerats har i
              huvudsak varit bilar anslutna till en beställningscentral. Betydande
              belopp undgår beskattning. Ett överslag som Skatteverket har gjort
              ger vid handen att det sannolikt handlar om miljardbelopp.
            </seg>
            <seg n="28d2576b">
              Det är just detta som redovisningscentralerna ska komma till
              rätta med. I betänkandet står det så här: Det huvudsakliga syftet
              med förslagen är att förbättra Skatteverkets möjligheter att bedriva
              skattekontroll.
            </seg>
            <seg n="6d43ff23">
              När det gäller dispenser menar jag att den lagstiftning som finns
              egentligen borde vara till fyllest. Den har ju ändrats från särskilda
              till synnerliga skäl, vilket är en mycket restriktiv skrivning.
              Trots detta beviljas, enligt min mening, alltför många dispenser
              i dag. Taxametern är inte enbart ett instrument för prisberäkning,
              eller knappast ens i huvudsak detta, utan den är att betrakta
              som en kassaapparat. Det är dock inte 17 procent, som det står
              någonstans, utan snarare ca 10 procent av bilarna i Sverige som
              har dispens i dag.
            </seg>
            <seg n="544d60da">
              Och jag menar att det inte ska vara fråga om taxibilar som betjänar
              allmänheten dagligen som ska kunna få dispens. Jag vill däremot
              inte helt utesluta att det kan finnas skäl för vissa speciella
              fordon att få undantag. Vi menar att det borde klarläggas snarast
              vilka som skulle kunna omfattas, och det före ikraftträdandet
              den 1 januari 2016.
            </seg>
            <seg n="a92dd878">
              När det gäller priset är det ett stort problem med överprissättning.
              Jag har här en bild. Den är autentisk – det är ingen fotoshoppad
              grej, som man kanske skulle kunna hoppas. Den är tagen av trafikpolisen
              i Helsingfors och visar jämförpriset 9 909 kronor. Här har jag
              en annan bild. Den visar någonting som man kan kalla ett normalt,
              gängse pris: 325 kronor. Det är från ett av de etablerade bolagen.
              Vi talar alltså om ett 30 gånger så högt pris.
            </seg>
            <seg n="93b88064">
              Här välkomnar jag den proposition som regeringen avlämnade alldeles
              häromdagen och som den nyvalda riksdagen får behandla i början
              av hösten. Det är väl så nära en prisreglering man kan komma,
              och det är klart att jag ställer mig frågan varför vi inte tar
              steget fullt ut och sätter ett maxpris. Jag skulle inte ha något
              emot det, trots att det är principiellt tveksamt att staten sätter
              priser på en fri marknad. Ingen regel utan undantag, brukar man
              ju säga, och det kan finnas skäl att vara pragmatisk och inte
              helt ideologiskt låst när man märker att nackdelarna och avarterna
              blir för många.
            </seg>
            <seg n="487756bc">
              Det uppstår ju en ganska märklig situation när vi tvingas vidta
              åtgärder på plats efter plats för att hindra aktörerna med fyrsiffriga
              jämförpriser från att finnas utanför terminaler. På många ställen
              har man löst det med avtal mellan markägaren och ett antal taxiföretag,
              där man reglerar vilket pris som ska tillämpas.
            </seg>
            <seg n="ff69ad72">
              Branschorganisationen är kritisk till en prisreglering men däremot
              positiv till den proposition som kommer, där det föreslås att
              vid jämförpris på över 500 ska kunden upplysas om vad slutpriset
              för resan blir. Förhoppningsvis kommer det att innebära att ett
              maxpris på just 500 kommer att vara det som gäller.
            </seg>
            <seg n="c50c5594">
              Vi måste också inse att den svenska modellen med fri prissättning
              på taxiresor inte är något som tillämpas i flertalet länder i
              vår omvärld. Därför är det oftast gäster från andra länder som
              råkar illa ut och tvingas betala bisarra överpriser när de intet
              ont anande sätter sig i en taxibil, kanske som det första de gör
              när de kommer hit till Sverige. Men det återkommer vi till i höst,
              när vi ska behandla det.
            </seg>
            <seg n="75a86a50">
              Nu är jag glad att vi har framme ett förslag om redovisningscentraler
              som vi ska rösta igenom här i kammaren senare i dag. Det är ett
              viktigt steg mot bättre ordning på svensk taximarknad.
            </seg>
          </u>
          <note n="3e74374b">
            Överläggningen var härmed avslutad.
          </note>
          <note n="ad1aa84a">
            13 § Statens tillsyn över skolan
          </note>
          <note n="1c3e7b3b">
            Andre vice talmannen konstaterade att ingen talare var anmäld.
          </note>
          <note n="33781768">
            14 § Statens kunskapsspridning till skolan
          </note>
          <note n="1c3e7b3b">
            Andre vice talmannen konstaterade att ingen talare var anmäld.
          </note>
          <note n="d619ed85">
            15 § Kränkning eller diskriminering i skolan
          </note>
          <note n="1c3e7b3b">
            Andre vice talmannen konstaterade att ingen talare var anmäld.
          </note>
          <note n="222136b4">
            16 § Folkbildningsfrågor
          </note>
          <note n="5d300046">
            Anf. 95 ANDRE VICE TALMANNEN:
          </note>
          <note n="0fab617c">
            Jag har med stöd av riksdagsordningen, 2 kap. 15 §, tilläggsbestämmelse
            1 under rubriken Talarordningen, flyttat upp statsrådet till plats
            2, vilket är tillåtet.
          </note>
          <note type="speaker" n="ddb2e70a">
            Anf. 96 CHRISTINA ZEDELL (S):
          </note>
          <u who="christina_zedell_462d02" xml:id="i-f4b8bbfa0b63e6c1-0" n="3f06d53a">
            <seg n="123667c0">
              Herr talman! Vi ska nu debattera betänkandet som handlar om regeringens
              proposition om folkbildningen.
            </seg>
            <seg n="126d54d9">
              Vi socialdemokrater har fyra reservationer och ett särskilt yttrande
              i detta ärende. Vi står naturligtvis bakom dessa, men för att
              spara tid yrkar jag bifall endast till reservation 1.
            </seg>
            <seg n="16587f11">
              Herr talman! Som socialdemokrat drivs jag av våra grundvärderingar.
              Jag vill ha ett samhälle som bygger på demokrati, jämlikhet och
              rättvisa, där solidariteten är en självklarhet och där frihetsbegreppet
              inte begränsas till det marknadsliberala ordet valfrihet.
            </seg>
            <seg n="3420c807">
              För oss handlar frihet om något helt annat än att välja mellan
              olika varor och tjänster. Frihet handlar om att kunna göra sina
              egna livsval och styra sitt liv.
            </seg>
            <seg n="9d4016f8">
              Jag vill se ett demokratiskt samhälle där människor ses som medborgare,
              inte som kunder på en marknad – medborgare som har en bred bildning
              och som ges möjlighet att delta i ett rikt kulturliv. Jag vill
              se en kultur som är självständig och kritiskt tänkande, ett demokratiskt
              kulturliv präglat av tillgänglighet och mångas delaktighet. Jag
              vill se medborgare som deltar i samhällsutvecklingen och tar ansvar
              för sitt eget och andras välbefinnande. För att lyckas nå dit
              krävs att varje individ ges förutsättningar att utvecklas och
              öka sin egen kunskapsnivå.
            </seg>
            <seg n="db54b618">
              En av de viktigaste grunderna för vårt välbefinnande är att vi
              ser mening och sammanhang i det som sker i vår omvärld. I dag
              lever vi i en tid där det är svårt att hänga med i den snabba
              omställningen på flera områden. Tempot är högt, och kraven ökar
              hela tiden. Många upplever stress och maktlöshet.
            </seg>
            <seg n="dc54bc46">
              Vi har ett informationsöverflöd som är svårt att manövrera i
              för den enskilde för att kunna sålla bort onödig information,
              värdera lättillgängliga uppgifter, förhålla sig kritisk, granska,
              självständigt tolka och av brottstycken skapa begripliga och meningsfulla
              helheter.
            </seg>
            <seg n="1c937e81">
              Vår tid präglas av professionalisering, specialisering och fragmentisering.
              Kulturellt, socialt och demokratiskt deltagande beror i allt högre
              grad på kunskapsnivå.
            </seg>
            <seg n="1054d789">
              Folkbildningen kan bidra till att minska kunskaps- och klassklyftorna
              i vårt samhälle. Bildning har den fördelen jämfört med utbildning
              att den just syftar till att individen utvecklar en personlig
              relation till sina kunskaper. Den relationen uppfattar väldigt
              många människor som en av livets viktigaste drivkrafter och glädjeämnen.
            </seg>
            <seg n="07abea75">
              Att vidga sitt vetande och sin förståelse av sig själv och världen,
              att själv söka och vinna visdom, att med hjälp av litteratur,
              utbildning, information, samtal och fantasi ständigt söka fler
              förklaringar och nya perspektiv, det är en process som präglar
              folkbildningen. Den förutsätter också gemenskap där tankar kan
              prövas och brytas. Mötet mellan individer med olika erfarenheter
              och olika intressen är en del av pedagogiken.
            </seg>
            <seg n="b371be4c">
              Individens hela livssituation och unika förutsättningar har alltid
              varit folkbildningens utgångspunkt. Lärandets betoning ligger
              på sammanhang, insikt och personlig utveckling.
            </seg>
            <seg n="55f7cb48">
              Herr talman! Sverige är ett mångkulturellt land med nästan alla
              världens länder, språk och kulturer representerade. Det är en
              enorm tillgång för ett litet land i en globaliserad värld. Men
              mångfalden är en i hög grad outnyttjad resurs. Diskriminering
              utestänger på grund av etnicitet men också på grund av funktionsnedsättning,
              ålder, kön och sexuell läggning.
            </seg>
            <seg n="df76db7e">
              I takt med den ökade inflyttningen till städerna växer både befolkningen
              och mångfalden. Här blir också samhällets socioekonomiska klyftor
              som tydligast.
            </seg>
            <seg n="6bca108f">
              Bildning och utbildning är nyckelfaktorer för att minska klyftorna,
              och här har folkbildningen en stor roll att spela. Minskade utbildningsklyftor
              och ökad delaktighet är helt nödvändigt om inte polariseringen
              allvarligt ska utmana demokratin och medföra att antidemokratiska
              krafter ökar sitt inflytande. Det är med stor oro, herr talman,
              jag ser dessa nationalistiska, främlingsfientliga krafter sprida
              sitt ogräs både här i Sverige och i övriga Europa.
            </seg>
            <seg n="61a86d19">
              Vi får aldrig ta demokratin för självklar. Varje människa föds
              unik men fri och okränkbar. Alla människor är olika men lika mycket
              värda. Ingen människa – någonstans, någonsin – har rätten att
              trampa på någon annan.
            </seg>
            <seg n="b6667e4d">
              Till försvar för människan har vi demokratin. Demokratins regler,
              skyldigheter och rättigheter har vi tillsammans satt upp för oss
              själva och våra medmänniskor till skydd för det grundläggande:
              det lika människovärdet.
            </seg>
            <seg n="af705dcb">
              Folkbildningens insatser kan samverka med det övriga samhället
              för att motverka utanförskap, segregering, konflikter och diskriminering.
              I folkhögskolor och studieförbund kan människor utveckla metoder
              för interkulturell dialog och reflexion.
            </seg>
            <seg n="f2019101">
              Herr talman! I de syften för folkbildningen som föreslås vill
              vi se en komplettering av det första syftet som lyder: Stödja
              verksamheter som bidrar till att stärka och utveckla demokratin
              – och här kommer vår komplettering – och som utgår från alla människors
              lika värde och rättigheter. Detta syftar till att säkerställa
              att främlingsfientliga organisationer inte kan komma i fråga för
              statsbidrag för folkbildningsverksamhet.
            </seg>
            <seg n="eda0bb3f">
              Socialdemokraternas främsta prioritering för politiken för nästa
              mandatperiod är allas rätt till arbete och delaktighet. Vi tror
              på ett sammanhållet Sverige där människors bästa förmågor och
              möjligheter att delta och växa utifrån sina egna erfarenheter
              utgör idén om det livslånga lärandet. Folkbildningens olika delar
              med studieförbund och folkhögskolor har med sina olika perspektiv
              unika möjligheter att klara av detta viktiga arbete.
            </seg>
            <seg n="419ed097">
              Sverige är ett fantastiskt land men kan bättre. De senaste åtta
              åren har klyftorna vuxit. Allra tydligast ser vi hur kunskapsklyftan
              växer. Sverige utmärker sig i EU som ett land där skillnaderna
              växer allra snabbast.
            </seg>
            <seg n="aa202683">
              Vi menar att det är anmärkningsvärt att man i en tid som utmärks
              av en historiskt hög arbetslöshet och ökande klyftor inte massivt
              satsar på kunskap. Långtidsarbetslösheten biter sig fast på allt
              högre nivåer i så gott som varje åldersgrupp. Försörjningsstödskostnaderna
              i landets kommuner växer då människor utförsäkras ur sjukförsäkring
              och a-kassa. Således är det anmärkningsvärt att regeringens politik
              för att få människor i studier och jobb inte omfattar hela folkbildningens
              organisationer.
            </seg>
            <seg n="5390e4d6">
              Vi socialdemokrater vill satsa på jobb och utbildning. För att
              stå starka i framtiden måste vi i Sverige konkurrera med hög kompetens
              och goda arbetsvillkor och inte med låga löner. Här ser vi folkhögskolan
              som en av flera viktiga aktörer för att hjälpa människor tillbaka
              till arbetslivet, till en ny utbildning och inte minst till tron
              på sig själva.
            </seg>
            <seg n="1eda3838">
              Vi vet att folkbildningens pedagogik passar många som tidigare
              har tyckt att skolan inte varit kul och passat för dem. Vi vill
              bland annat utöka antalet folkhögskoleplatser för de unga som
              är arbetslösa och utan gymnasiekompetens, utöver vad regeringen
              föreslår. Den fria och frivilliga folkbildningen är en verksamhet
              som ska värnas.
            </seg>
            <seg n="c468fd78">
              Vi har i vår budget för 2014 föreslagit att rekryteringen av
              unga till folkhögskolan ska ske genom samarbete mellan Arbetsförmedlingen
              och folkhögskolorna. Vi föreslog också 1 000 fler platser på folkhögskolan
              än regeringen.
            </seg>
            <seg n="4f279368">
              Folkbildningen är en angelägenhet för hela samhället, och ansvaret
              för det ekonomiska stödet till folkbildningen delas mellan stat,
              landsting och kommuner. Vi kan konstatera att det ekonomiska ansvarstagandet
              på kommunal nivå inte har levat upp till riksdagens intentioner.
            </seg>
            <seg n="8d649775">
              En sammanställning från 2012 över kommunernas bidragsgivning
              till studieförbunden visar på en mycket negativ utveckling. Statens
              andel av bidragen till studieförbunden har från 1992 till 2012
              ökat från 55 procent till 73 procent. Under samma period har kommunernas
              andel minskat från 30 procent till 15 procent, och landstingens
              och regionernas andel har minskat från 15 procent till 12 procent.
              Flera kommuner – 2012 var de 16 – budgeterade inga bidrag alls
              till folkbildningen.
            </seg>
            <seg n="af44af1e">
              Med tanke på den förda borgerliga politiken förstår jag att många
              kommuner har det ekonomiskt tufft. Kostnader för sjuka och arbetslösa
              belastar kommunernas kassor då försörjningsstöden ökat lavinartat.
            </seg>
            <seg n="5727f3df">
              Vi anser att en dialog mellan regeringen och Sveriges Kommuner
              och Landsting är nödvändig. Staten kan självklart inte kommendera
              vare sig landsting eller kommuner att öka sitt ekonomiska stöd
              till folkbildningen, men regeringen kan tydliggöra riksdagens
              ambition med ett delat ansvar för stödet. Regeringen bör också
              återkomma till riksdagen med en redogörelse för hur det offentligas
              gemensamma ansvarstagande för finansieringen kan säkerställas.
              Vi anser att regeringen ska ta initiativ till årliga överläggningar
              med Sveriges Kommuner och Landsting om bidragen till folkbildningen.
            </seg>
            <seg n="9c9499d3">
              I propositionen gör regeringen bedömningen att Statskontoret
              bör få i uppdrag att ansvara för den sammanhållna statliga utvärderingen,
              med underlag från Myndigheten för kulturanalys och Institutet
              för arbetsmarknads- och utbildningspolitisk utvärdering, förkortat
              IFAU. IFAU ska, som vi tolkar det, koncentrera sitt uppdrag på
              folkhögskolorna.
            </seg>
            <seg n="d0f51a62">
              Enligt vår uppfattning bidrar förslaget till en splittring av
              utvärderingen av folkbildningen. Det blir en uppdelning på studieförbund
              och folkhögskolor avseende utvärdering, både när det gäller vem
              som står för den och vilka utvärderingsmodeller som används. På
              sikt kan detta leda till en försvagning av en sammanhållen folkbildning.
              Det finns också en uppenbar risk för att enbart två syften blir
              utvärderade, nämligen minskade utbildningsklyftor samt kultur.
            </seg>
            <seg n="5dfc9e55">
              Vi föreslår därför att Statskontoret som ansvarigt för en samlad
              utvärdering av folkbildningen får mandat att inhämta underlag,
              såsom forskarrapporter, utvärderingar med mera från de myndigheter
              som anses nödvändiga, utan att regeringen i förväg avgör vilka
              myndigheter som ska tillfrågas.
            </seg>
            <seg n="d0ced4df">
              Herr talman! Det finns så mycket att tala om när det gäller vikten
              av folkbildning, men tiden räcker inte till. Bildning och kultur
              är för oss människor nödvändigt om vi ska förstå vår samtid och
              ges möjlighet till reflexion och fördjupning. Det handlar om ett
              vara delaktig och se sammanhang och mening, att förstå sin egen
              viktiga del i att forma ett samhälle som står på en demokratisk
              grund, där det inte finns vi och de, utan man bygger på människors
              lika värde.
            </seg>
            <seg n="45560d4f">
              Folkbildningens unika position mellan det formella och informella
              kunskapssystemet måste värnas. Det är fortsatt viktigt att slå
              fast och värna folkbildningens fria och oberoende ställning från
              staten.
            </seg>
            <seg n="7ac3b377">
              Vi ser studieförbundens och folkhögskolornas olika verksamheter
              som grenar på samma folkbildningsträd. En alltför ensidig fokusering
              på vikten och värdet av folkhögskolornas arbete och synen på att
              studieförbunden i huvudsak är en kulturverksamhet kan göra att
              man missar de stora värden ur bildnings- och utbildningssynpunkt
              som studieförbundens verksamhet utgör. Studieförbundens verksamhet
              är för många ett första steg i en bildningstrappa. Studieförbunden
              möter på ett flexibelt sätt bildningsbehov och leder människor
              vidare till andra utbildningsformer.
            </seg>
            <seg n="e73fddb5">
              Herr talman! Jag vet att jag har överskridit min anmälda talartid,
              men jag vill ändå ägna en halv minut åt att säga att detta är
              sista gången jag står i den här talarstolen, för jag lämnar riksdagen
              nu efter valet. Då vill jag passa på att tacka.
            </seg>
            <seg n="e0d8cbdf">
              Jag vill tacka talmannen och talmanskansliet. Jag vill också
              tacka alla anställda här på riksdagen som har gett mig hjälp under
              alla år och som gör det möjligt för oss ledamöter att verka här.
              Så vill jag naturligtvis också tacka mina kolleger för de här
              åren och önska alla en jättehärlig sommar. Nu blir den kort för
              oss ledamöter, för det är ju snart valrörelse igen, men passa
              på att njuta!
            </seg>
            <seg n="3791c179">
              Er som blir kvar vill jag önska lycka till i det fortsatta arbetet.
              Det är ett viktigt och förtroendefullt arbete som ni alla gör.
              Tack för mig!
            </seg>
          </u>
          <note type="speaker" n="32a21a89">
            Anf. 97 Statsrådet MARIA ARNHOLM (FP):
          </note>
          <u who="unknown" xml:id="i-770e9aca173fa578-0" n="c289d89b">
            <seg n="b01d979f">
              Herr talman! Jag vill börja med att tacka för möjligheten att
              tala i den här debatten trots att jag inte har möjlighet att vara
              med när jag egentligen var uppsatt på talarlistan. Jag ber om
              ursäkt för de bristande möjligheter till replik som detta innebär
              och för de förseningar som det blir för er andra. Jag ska försöka
              utnyttja mina tio minuter väl.
            </seg>
            <seg n="b0d06a36">
              Herr talman! I över 100 år har människor i Sverige frivilligt
              samlats för att på egna villkor tillsammans studera, ta del av
              föreläsningar eller delta i olika kulturaktiviteter.
            </seg>
            <seg n="3ea292e5">
              Med hjälp av folkbildningen kunde man starta kampen för att genom
              kunskap och bildning möjliggöra för fler att vara med och påverka
              sin egen situation men även påverka samhället i stort.
            </seg>
            <seg n="b29331e3">
              Än i dag har folkbildningen med sin pedagogik och förmåga att
              möta människor en unik möjlighet att bidra till att komma till
              rätta med det demokratiska underskottet.
            </seg>
            <seg n="7d6d60b3">
              Folkbildningen kan bidra till att minska kunskaps- och klassklyftorna.
              Folkbildningen har alltid varit en kraft för att motverka klassamhället.
            </seg>
          </u>
          <note n="ff327197">
            Med de här orden inledde Gunilla Carlsson den rödgröna majoritetens
            anförande när man i denna kammare diskuterade den förra folkbildningspropositionen
            för drygt åtta år sedan, den 31 maj 2006.
          </note>
          <u who="unknown" xml:id="i-311a8748ae804a96-0" n="c289d89b">
            <seg n="2b3c604c">
              Jag väljer att citera dig, Gunilla, för att du på ett väldigt
              bra sätt i din inledning fångar vad som är kärnan i folkbildningen,
              på samma sätt som din partivän Christina Zedell gjorde det när
              hon inledde debatten i dag.
            </seg>
            <seg n="d5f85618">
              De allra flesta i denna kammare och dess två föregångare har
              slutit upp bakom de här diskussionerna, vare sig man har varit
              i regering eller riksdag. Jag tycker att det är en bra startpunkt
              för diskussionen. Vi är överens om kärnan i folkbildningens betydelse
              och enorma kraft i det svenska samhället.
            </seg>
            <seg n="fe90c877">
              En folkpartist kan citera en socialdemokrat, och jag tror att
              en socialdemokrat kan citera en hel del av vad en folkpartist
              säger i den här frågan.
            </seg>
            <seg n="2e108d5f">
              För mig personligen handlar det om – Christina var inne på det
              – det vackraste och viktigaste jag vet: den enskilda människans
              möjlighet att växa. Det är den ständiga berättelsen om hur en
              individ får möjligheten att växa till sitt bästa jag. Det handlar
              om att hjälpa sig själv och därigenom också kunna hjälpa andra
              och att bygga ett demokratiskt samhälle med växande resurser och
              växande frihet.
            </seg>
            <seg n="b7e59c46">
              Det är en förmån att få vara minister för civilsamhället och
              för folkbildningsfrågorna. Under de 18 månader som jag har haft
              det förtroendet har jag rest runt i Sverige och besökt folkhögskolor,
              studieförbund och dessa olika organisationer. En del av de fördomar
              som jag kanske har odlat utanför politiken de senaste 20 åren
              har kommit på skam. Jag har verkligen kunnat se att folkbildningen
              lever och frodas och att man gör fantastiska insatser i Sverige
              också 2014.
            </seg>
            <seg n="745fb91d">
              Herr talman! Folkbildningen utgör en del av det svenska civilsamhället.
              Dess koppling till landets folkrörelser är alltså stark. Relationen
              mellan staten och civilsamhället i Sverige har präglats av en
              ömsesidig respekt, vilket även gäller relationen mellan staten
              och folkbildningen. Även om den är nära och samförståndsinriktad
              kan den också vara lite komplicerad.
            </seg>
            <seg n="9e8a8983">
              Folkbildningsorganisationerna lever i en dubbel roll. De är skattefinansierade
              och förväntas samtidigt bevara oberoende och självständighet i
              förhållande till statsmakten. Vi i den här kammaren har lite samma
              dubbla roll. Vi finansierar med skattebetalarnas pengar huvuddelen
              av folkbildningens verksamhet samtidigt som vi önskar slå fast
              en inriktning där man hela tiden håller en armlängds avstånd till
              en fri och fristående folkbildning.
            </seg>
            <seg n="d07a28b5">
              Vi gör alla den här avvägningen. Ibland kanske det skiljer sig
              lite åt, men jag tror att vi alla inser att det är den här balansgången
              vi måste gå.
            </seg>
            <seg n="7913085f">
              Herr talman! Det statliga anslaget till folkbildningen uppgår
              i dag till närmare 3,5 miljarder kronor. Det gör anslagsposten
              till en av Utbildningsdepartementets överlägset största. Storleken
              på anslaget för stöd till folkbildningen kan naturligtvis motiveras
              utifrån ett folkrörelseperspektiv men också utifrån det jämlikhets-
              och demokratiperspektiv som jag redan har nämnt. Studieförbundens
              och folkhögskolornas pedagogik och metodik är andra motiv till
              regeringens satsningar.
            </seg>
            <seg n="a7b1e0c7">
              Det arbete som studieförbund och folkhögskolor gör – Christina
              har redan pratat vältaligt om det från talarstolen – är viktigt
              för människor som vill komma vidare och komma igen. Alla behövs
              verkligen i vårt samhällsbygge, som Christina underströk, och
              alla kan bidra. Då behöver det finnas många olika utbildningsformer,
              och det behöver finnas flexibilitet. Utan sådana olika chanser
              att komma igen en första, en andra och en tredje gång glider vårt
              samhälle isär.
            </seg>
            <seg n="db9ff01c">
              Jag ska säga något kort om propositionens innehåll. Vi har föreslagit
              ett nytt mål för folkbildningspolitiken, ett eget mål för folkbildningspolitiken.
              Då är det väldigt viktigt att vara övertydlig. Folkbildningen
              är fri och frivillig och bestämmer själv målet för sin verksamhet,
              men det är rimligt att ha ett mål för den folkbildningspolitik
              som regeringen vill bedriva.
            </seg>
            <seg n="9626dae1">
              Vi föreslår ett mål som lyder: Folkbildningen ska ge alla möjlighet
              att tillsammans med andra öka sin kunskap och bildning för personlig
              utveckling och delaktighet i samhället.
            </seg>
            <seg n="cdbc9545">
              Det här målet åtföljs av fyra syften, och vi har i propositionen
              föreslagit att de sju verksamhetsområden som tidigare har pekats
              ut ska tas bort för att ytterligare understryka att folkbildningen
              är fri och själv ska fylla målet och syftena med sitt innehåll.
            </seg>
            <seg n="1d805009">
              Vi har också föreslagit att det ska vara en, för första gången,
              fri och oberoende utvärdering av folkbildningen. Jag tycker att
              det känns rimligt som ett viktigt och bra steg framåt. Jag har
              diskuterat det här mycket med folkbildningsorganisationer. Jag
              tror att många av dem också ser fram emot att bli utvärderade.
              De kan då med stolthet visa vad de bidrar med och hur de positivt
              skiljer sig från andra delar av utbildningssystemet.
            </seg>
            <seg n="fe75867a">
              Vi har föreslagit att Statskontoret ska ha huvudansvaret för
              den här utvärderingen. Till sin hjälp ska de ta IFAU och Myndigheten
              för kulturanalys. De ska också ha all frihet att plocka in underlag
              från andra delar i Sverige.
            </seg>
            <seg n="54373e36">
              Tyvärr har Socialdemokraterna valt att tolka den här nyordningen
              som ett första steg mot att man delar upp folkbildningen, som
              att IFAU ska utvärdera det ena och Myndigheten för kulturanalys
              det andra, och sedan ska de skiljas åt. Det kan bottna i tankar
              som fanns i utredningen. Men i propositionen står det väldigt
              tydligt att utvärderingen i första hand ska ske tillsammans. Där
              så behövs kan man välja att utvärdera var och en för sig, men
              i grunden ska det vara tillsammans. Vi har pekat ut två viktiga
              myndigheter som kan hjälpa till med detta, men vi har också sagt
              att det är fullt möjligt, och kanske till och med önskvärt, att
              ta in underlag från andra som man finner lämpliga.
            </seg>
            <seg n="8b176852">
              Jag ser med tillförsikt fram emot den första utvärderingen. Detta
              ska hjälpa till att utveckla folkbildningen men också de andra
              utbildningssystem som vi har i Sverige.
            </seg>
            <seg n="bf3f92b6">
              Jag vill också som jämställdhetsminister framhålla det som står
              i propositionen om ett särskilt uppdrag. Också inom folkbildningen
              ska man jobba särskilt med att titta på det man gör ur ett jämställdhetsperspektiv.
              Jag ska inte orda mer om det.
            </seg>
            <seg n="1a153a44">
              Herr talman! Jag hoppas att folkbildningens aktörer i dag, trots
              att det är mitt och statsministerns namn som står i propositionen,
              ska känna ett delägarskap i den produkt som riksdagen i dag ska
              besluta om.
            </seg>
            <seg n="d8bb0a73">
              Vi har på olika sätt haft nära dialoger och diskussioner med
              folkbildningsorganisationer sedan 2011. Avslutningsvis hade vi
              ett antal hearingar innan propositionen slogs fast och skickades
              in.
            </seg>
            <seg n="900775a2">
              Herr talman! Jag upplever det som att den har mottagits med stora
              famnen. Så sammanfattade Gunilla Carlsson reaktionerna på propositionen
              för åtta år sedan. Jag skulle, känner jag, i stort sett kunna
              säga samma sak nu.
            </seg>
          </u>
          <note type="speaker" n="18730cde">
            Anf. 98 CHRISTINA ZEDELL (S) replik:
          </note>
          <u who="christina_zedell_462d02" xml:id="i-f4b8bbfa0b63e6c1-1" n="3f06d53a">
            <seg n="009d7e85">
              Herr talman! Det känns skönt att du kan citera Gunilla Carlsson
              från oss och att hon kan citera dig. Folkpartiet och Socialdemokraterna
              verkar ha en gemensam grundsyn på folkbildningen. Det är vi glada
              för.
            </seg>
            <seg n="76dd5af7">
              Tyvärr kan vi ibland fundera lite på om du har hela regeringen
              med dig när det gäller den synen, Maria Arnholm. Jag tänker på
              de debatter vi tidigare haft med vår kulturminister. Jag är inte
              säker på att du alltid har med dig Moderaterna i den synen.
            </seg>
            <seg n="fb798da0">
              Men som sagt, det är bra, för det behövs att vi har en gemensam
              syn på detta.
            </seg>
            <seg n="0191f2a7">
              Jag skulle vilja ha ett klargörande. I propositionens inledning
              står det: Folkbildningen har spelat en viktig roll i utformningen
              av det moderna samhället. Vi menar att folkbildningen fortfarande
              spelar en viktig roll i dag och kommer att spela en viktig roll
              i framtiden. Jag vet inte om detta är en medveten formulering,
              men om det är det vill jag gärna ha en förklaring om hur ministern
              tänker.
            </seg>
            <seg n="40a12ca4">
              Jag skulle även vilja återkomma till det jag tog upp i mitt anförande
              angående det ekonomiska stödet till folkbildningen. Vi vill gärna
              att regeringen har årliga samtal med kommuner och landsting och
              kommer tillbaka till riksdagen och redovisar hur man ska kunna
              säkerställa finansieringen till folkbildningen.
            </seg>
            <seg n="1d2e56ae">
              Jag undrar vad som hindrar regeringen från att åta sig ett sådant
              uppdrag som vi beskriver i vår reservation.
            </seg>
          </u>
          <note type="speaker" n="2984782a">
            Anf. 99 Statsrådet MARIA ARNHOLM (FP) replik:
          </note>
          <u who="unknown" xml:id="i-4b48889a9af803ad-0" n="c289d89b">
            <seg n="61da6ddb">
              Herr talman! Det är roligt att jag förmodligen får vara den sista
              minister som har ett replikskifte med Christina Zedell under denna
              omgång i riksdagen.
            </seg>
            <seg n="1bddc9a3">
              Jag kan försäkra att jag har hela regeringen med mig. Jag känner
              mig väldigt trygg i min folkbildningsiver och i att jag sitter
              i ett bra gäng som stöttar propositionen och att 3,5 miljarder
              i statsbudgeten varje år går till folkbildningen. Det är en regering
              som satsar 2 miljarder mer på vuxenutbildningen i dag än vad man
              gjorde 2006.
            </seg>
            <seg n="16434617">
              Självklart är det oroväckande att kommuner och landsting inte
              längre tar samma ansvar för dessa frågor. Att det behöver ske
              någon typ av dialog med dem i denna fråga tycker jag är helt självklart.
              Det kommer vi säkert att se till att vi gör på något sätt. Det
              är klart att vi har ett gemensamt ansvar, och vi har också gemensamma
              forum där vi kan träffas och diskutera de här sakerna.
            </seg>
          </u>
          <note type="speaker" n="ef53a65f">
            Anf. 100 CHRISTINA ZEDELL (S) replik:
          </note>
          <u who="christina_zedell_462d02" xml:id="i-51b1a957805b13e2-0" n="3f06d53a" next="i-c52d36a31a91af76-0"/>
          <note n="8f91f4a3">
            Herr talman! Inledningen på propositionen kan du återkomma till
            i din nästa replik, Maria Arnholm.
          </note>
          <u who="christina_zedell_462d02" xml:id="i-c52d36a31a91af76-0" n="3f06d53a" prev="i-51b1a957805b13e2-0">
            <seg n="ca9970bd">
              När det gäller att formalisera det mer och att det står att man
              ska komma tillbaka med en redogörelse för samtalen till riksdagen
              så är det vad vi efterlyser. Jag förstår att man har en dialog,
              men vi vill ha det mer formellt och att det ska finnas en skyldighet
              för regeringen att komma tillbaka till riksdagen.
            </seg>
            <seg n="fb4938b6">
              Jag vill ställa en fråga om utvärderingen. Ministern sade från
              talarstolen att man självklart ska kunna ta in uppgifter från
              andra myndigheter. I propositionen står det att det är regeringen
              som utser vilka myndigheter det är, men vi anser att det är Statskontoret
              som ska kunna hämta upplysningar eller underlag från de myndigheter
              där de tycker att det behövs.
            </seg>
            <seg n="e906bdfd">
              Min fråga är nu, än en gång: Kan Statskontoret själva hämta uppgifter
              från de myndigheter där de anser att det behövs?
            </seg>
          </u>
          <note type="speaker" n="dfbfd343">
            Anf. 101 Statsrådet MARIA ARNHOLM (FP) replik:
          </note>
          <u who="unknown" xml:id="i-4b48889a9af803ad-1" n="c289d89b">
            <seg n="9de2d982">
              Herr talman! Jag tackar Christina Zedell, som är mycket mer erfaren.
              Jag glömde bort det viktigaste. Självklart ser regeringen folkbildningen
              som en mycket viktig del i det svenska utbildningssystemet. Det
              tycker jag att hela propositionen vittnar om. Det är därför vi
              fortsätter att satsa dessa pengar, det är därför vi vill ha ett
              mål för vår folkbildningspolitik och det är därför vi tycker att
              det är viktigt att utvärdera folkbildningen.
            </seg>
            <seg n="aced48ad">
              Det är möjligt att man kan lyfta ut en mening som man, om man
              misstror våra intentioner, kan tolka som att vi bara beskriver
              historia och inte syftar framåt, men jag tänker att resten av
              propositionen talar sitt tydliga språk. Om den inte gör det kan
              jag här för kammarens protokoll försäkra att vi från hela alliansregeringen
              – alla fyra partier – tycker att detta är en mycket viktig och
              angelägen fråga inför framtiden.
            </seg>
            <seg n="ba8192dc">
              Ja, Statskontoret kan bestämma själva. Vi har i första hand pekat
              ut två myndigheter som vi ser som självklara och ligger nära till
              hands, men självklart kan de själva vända sig till andra för att
              på bästa sätt kunna utvärdera folkbildningen. Det är mitt besked
              på den punkten.
            </seg>
            <seg n="047e0b2c">
              Vi har ansett att vi sköter kontakterna med kommuner och landsting
              och att vi ska se till att göra vad vi kan, men vi har valt att
              inte ställa oss bakom idén att vi ska återrapportera hit till
              kammaren vid varje tillfälle.
            </seg>
            <seg n="0309c9b4">
              Jag hinner lyssna nu innan det slutar och ser fram emot att höra
              vad ni andra har att säga.
            </seg>
          </u>
          <note type="speaker" n="23a499f4">
            Anf. 102 TINA EHN (MP):
          </note>
          <u who="tina_ehn_94fa72" xml:id="i-5eb4e33001ded129-0" n="b258c01b">
            <seg n="3526ee9d">
              Herr talman! När det gäller kulturutskottets betänkande om folkbildningsfrågor
              är folkbildning att på ett demokratiskt och jämlikt sätt som medborgare
              i samhället kunna ta till sig nya kunskaper och värderingar.
            </seg>
            <seg n="3874ba68">
              Christina Zedell inledde väldigt fint och talade mycket om gemenskap
              och demokrati. Jag kan nog inte upprepa allt det fina som sades.
              Det var också trevligt att höra jämställdhetsministerns anförande.
            </seg>
            <seg n="17ec1440">
              I dagens betänkande föreslås att riksdagen ska godkänna regeringens
              förslag om att ett särskilt mål för folkbildningspolitiken ska
              införas och att de sju verksamhetsområdena för statsbidrag till
              folkbildningen ska upphävas.
            </seg>
            <seg n="bd16a2ca">
              De sju verksamhetsområdena ska enligt förslaget ändras till fyra
              syften. I Miljöpartiet ser vi positivt på att statsbidraget till
              folkbildningen bör baseras på de fyra syftena tillsammans med
              det mål som det föreslås att riksdagen ska fastställa. Därmed
              kan dessa verksamhetsområden tas bort, anser vi.
            </seg>
            <seg n="e25bfcbb">
              Men vi delar Socialstyrelsens oro för att det finns en risk att
              de grupper av deltagare som har störst behov kan komma att marginaliseras.
              Det behöver man följa noga.
            </seg>
            <seg n="647e4664">
              Regeringen föreslår att man ska göra ett tillägg i det andra
              syftet för att inte tappa bort mångfaldsbegreppet och för att
              förstärka folkbildningen, som behöver nå ut till bredare grupper
              än i dag. Det är ett bra tillägg.
            </seg>
            <seg n="b3410610">
              På samma sätt anser vi i Miljöpartiet att det behövs ytterligare
              tillägg, om hållbar utveckling. Det ryms i dag inom de sju verksamhetsområdena
              men inte i de fyra syftena, tycker vi. Det är viktigt att lyfta
              fram och säkra att folkbildningen verkligen behåller och utvecklar
              sitt internationella uppdrag. Folkbildningen har särskilt goda
              förutsättningar för att kunna utveckla uppdraget i enlighet med
              den mångfald och den frihet som präglar folkbildningen, med demokrati
              och solidaritet som ledande principer.
            </seg>
            <seg n="1048016c">
              På flera håll har man inom folkbildningen jobbat med att knyta
              ihop det lokala och det globala omställningsarbetet. Det måste
              få fortsätta, och vi tycker att man behöver lyfta in hållbar utveckling
              i något av de fyra syftena. Det handlar vår reservation 2 om.
            </seg>
            <seg n="c89e1dcd">
              Mer saker som vi i Miljöpartiet lyfter fram i denna debatt och
              i detta betänkande är teckentolkar och kontakttolkar. Den framtida
              tillgången på tolkar för döva, dövblinda och hörselskadade personer
              är en viktig fråga. Det är positivt att teckenspråkstolkutbildningen
              på högskolenivå kan genomföras. Det ökar teckenspråkstolkutbildningens
              forskningsanknytning och möjlighet till internationellt samarbete
              inom området.
            </seg>
            <seg n="00451678">
              Men när en sådan utbildning nu flyttas från folkhögskolorna till
              den högre utbildningen minskar antalet utbildningsplatser. Utbildningen
              vid Helsingforss universitet finansieras delvis genom medel från
              det statliga bidraget för teckenspråkstolkutbildning som lämnas
              till folkhögskolorna. Det innebär att det bidrag som kan lämnas
              för folkhögskolornas teckenspråkstolkutbildning successivt minskar
              samtidigt som utbildningen centreras i Helsingfors. Det ser vi
              i så fall som en olycklig konsekvens av förslaget.
            </seg>
            <seg n="2ff26dcf">
              Enligt Folkbildningsrådet kommer det nuvarande och framtida behovet
              av teckenspråkstolkar inte att kunna tillgodoses, eftersom betydligt
              färre tolkar kommer att utbildas framöver. Folkbildningsrådet
              menar att den minskade dimensioneringen av teckenspråkstolksutbildningen
              kommer att leda till att brukarnas tillgång till utbildade tolkar
              blir tydligt försämrad. Det måste regeringen ha stor uppmärksamhet
              på, och man måste vidta åtgärder som krävs för att så inte ska
              ske.
            </seg>
            <seg n="b5940d4e">
              Kontakttolkar behöver nämnas särskilt i det här sammanhanget.
              Det finns ett växande behov av kontakttolkar. Därför behöver Myndigheten
              för yrkeshögskolan få i uppdrag att utöver pågående översyn av
              kontakttolksutbildningens innehåll se över kontakttolksutbildningens
              omfattning.
            </seg>
            <seg n="99b77d3b">
              Det handlar våra reservationer 8 och 9 om.
            </seg>
            <seg n="e7200ea8">
              När vi här i kammaren debatterar folkbildningsfrågor och politik
              framkommer det sannerligen en stor skillnad mellan hur vissa partier
              ser på hur man skapar ett sammanhållet samhälle.
            </seg>
            <seg n="1dbf1d5b">
              Herr talman! Det som skiljer ut sig oerhört i det här betänkandet
              är reservationerna från Sverigedemokraterna. De säger att de vill
              ha en politik där det centrala är att skattemedel ska användas
              för att stärka vårt lands interna sammanhållning och nationella
              gemenskap, inte för att stödja samhällssplittrande projekt eller
              idéer som leder till motsättningar och utanförskap. Så står det
              i Sverigedemokraternas motion. Det uppfattar jag som att man vill
              stänga ute människor, splittra människor och ställa grupper av
              människor mot varandra. Om man inte faller inom nålsögat för vad
              som är svenskt är det svårt att anpassa sig.
            </seg>
            <seg n="56d32e8b">
              När det gäller synen på kontakttolkar ser jag i motions- och
              reservationstexten att man anser att kontakttolkar är ytterligare
              en av regeringens integrationspolitiska åtgärder som Sverigedemokraterna
              omöjligen kan ställa sig bakom. I stället önskar man att pengarna
              läggs på teckentolkar.
            </seg>
            <seg n="48b1aad7">
              Sverigedemokraterna använder väldigt märkliga argument.
            </seg>
            <seg n="568a6b4a">
              Jag är glad att jag tillhör Miljöpartiet, som vill att alla människor
              ska välkomnas i ett samhällsbygge med öppenhet, solidaritet och
              medmänsklighet som grund, att vi ska vara ett samhälle som är
              öppet för omvärlden och ser alla människors olikheter och möjligheter
              som en förutsättning för vårt gemensamma samhälle.
            </seg>
            <seg n="9592bd4b">
              Avslutningsvis ställer jag mig bakom alla Miljöpartiets reservationer
              men yrkar bara bifall till reservation 2.
            </seg>
          </u>
          <note type="speaker" n="8ed2bccd">
            Anf. 103 MARGARETA LARSSON (SD):
          </note>
          <u who="margareta_larsson_fa13a4" xml:id="i-899576b5345ea040-0" n="07627a65">
            <seg n="1da2b3a3">
              Herr talman! Vi debatterar i dag folkbildningsfrågor, ett värdefullt
              arv från vår tidigare demokratiprocess, framför allt för de mindre
              välbeställda, så att de ska få chans till bildning och personlig
              utveckling. Folkbildning har fortfarande en mycket viktig roll
              som komplement till andra utbildningsalternativ. Just därför anser
              vi att det är rimligt att stat och samhälle via skattemedel ger
              stöd till folkbildningen.
            </seg>
            <seg n="05a1e242">
              Vad vi däremot har oroat oss för är den bristande kontroll som
              har uppvisats på många vis. Därför välkomnar vi regeringens ansats
              att komma till rätta med utvärdering av folkbildningen. Vidare
              vore det enligt oss på sin plats att lägga till en skrivning om
              att syftet med folkbildningen även ska vara att främja förståelsen
              för det svenska samhället och hur vår historik har format oss.
            </seg>
            <seg n="0c463f1e">
              Det är centralt i Sverigedemokraternas politik att skattemedel
              ska användas för att stärka en nationell gemenskap i samhället.
              Det är alldeles riktigt som Tina Ehn sade tidigare: Vi är olika
              partier och har olika syn på hur vi i samhället kan få en gemenskap
              att fungera. Vi har sett hur alla partier har kört sin modell
              när det gäller integrationspolitik. Det har hjälpt föga. Vi vill
              inte stödja samhällssplittrande projekt som riskerar att leda
              till kommunikationssvårigheter och utanförskap, vilket har skett
              de senaste 30 åren.
            </seg>
            <seg n="bb78dcb5">
              Med begreppet mångkulturalistisk menar vi i första hand sådana
              verksamheter som syftar till att bejaka och förstärka kulturella,
              religiösa och identitetsmässiga skillnader mellan Sveriges invånare.
              Det är då vi får ett vi-och-de-samhälle, Tina Ehn, en sorts klicksamhälle
              där vissa bor för sig och lever för sig och vissa lever på andra
              ställen.
            </seg>
            <seg n="1dbafa09">
              Mot bakgrund av det anser Sverigedemokraterna att statligt stöd
              till mångkulturalistiska verksamheter, även inom ramen för folkbildningen,
              ska dras in. I stället är det vår mening att riksdagen bör besluta
              om att de medel som tillskjuts folkbildningen ska riktas till
              väl genomtänkta kunskapssatsningar, framför allt inom de områden
              där det finns brist.
            </seg>
            <seg n="b7525bec">
              I propositionen bedömer regeringen att Myndigheten för yrkeshögskolan
              bör få i uppdrag att utöver pågående översyn av kontakttolksutbildningens
              innehåll även se över kontakttolksutbildningens omfattning.
            </seg>
            <seg n="e501b354">
              Kontakttolkar är ytterligare en av regeringens integrationspolitiska
              åtgärder som Sverigedemokraterna inte ställer sig bakom. Det är
              inte särskilt hög kvalitet på kontakttolkarna, som det ser ut
              i dag. I stället prioriterar vi att medel i större grad läggs
              på åtgärder för teckentolkar.
            </seg>
            <seg n="987279af">
              Herr talman! Låt mig nu för en stund gå över till jämställdhet.
              I propositionen diskuteras åtgärder för att uppnå de jämställdhetspolitiska
              målen. Regeringen bedömer att Folkbildningsrådet bör genomföra
              en studie om jämställdhet inom folkbildningen.
            </seg>
            <seg n="ca4f5db0">
              För att över huvud taget kunna utvärdera jämställdhet krävs att
              begreppet är tydligt definierat. Vi menar att jämställdhet uppnås
              då män och kvinnor har samma möjligheter, rättigheter och skyldigheter.
              Vi betraktar det däremot inte som ett problem att kvinnor och
              män delvis gör olika livs- eller yrkesval, så länge det är ett
              resultat av fri vilja och så länge det finns utrymme för enskilda
              att bryta mot normen. Vi oroas av skrivningarna i propositionen,
              som tycks utgå från synen att all ojämn fördelning är negativ.
              I propositionen framgår det även att syftet med studien är att
              den ska tjäna som underlag för en bedömning om ytterligare åtgärder
              bör vidtas på jämställdhetsområdet.
            </seg>
            <seg n="cd304a27">
              På grund av vad jag har anfört anser Sverigedemokraterna att
              riksdagen inte ska ge regeringen mandat att bemyndiga Folkbildningsrådet
              att genomföra aktuellt förslag på studie.
            </seg>
          </u>
          <note n="ab937f76">
            Jag yrkar därför bifall till reservationerna 3, 6, 7 och 10.
          </note>
          <note type="speaker" n="46a76869">
            Anf. 104 CHRISTINA ZEDELL (S) replik:
          </note>
          <u who="christina_zedell_462d02" xml:id="i-f4b8bbfa0b63e6c1-2" n="3f06d53a">
            <seg n="9d9c5121">
              Herr talman! Att jag ska kunna förstå Sverigedemokraternas tankar
              och argumentation är nog för mycket begärt. Men så mycket inser
              jag i alla fall att vi har helt olika syn när det gäller demokratibegreppet,
              människors lika värde och hur människor gemensamt ska forma samhället.
            </seg>
            <seg n="68602950">
              Samtidigt kan jag inte låta bli att försöka att förstå. Sverige
              är ju ett mångkulturellt land. Vi har all världens länder, språk
              och kulturer representerade. Vi försöker hjälpa människor som
              av olika skäl har tvingats att lämna sina hemländer. Genom olika
              åtgärder försöker vi få de grupperna att komma till rätta här
              i Sverige.
            </seg>
            <seg n="82e2094a">
              Nu behandlar vi en proposition gällande folkbildningen som innehåller
              olika förslag som kan hjälpa dessa människor att få en plats i
              vårt samhälle.
            </seg>
            <seg n="e12b203c">
              Jag måste fråga Margareta Larsson: Hur kan det vara fel? Hur
              kan ni motsätta er det? Vad menar Sverigedemokraterna att man
              ska göra? Jag hör aldrig något förslag från er om hur vi ska underlätta
              för dessa flyktingar att etablera sig. Det enda jag hör är nej
              till alla förslag och att vi ska stänga gränserna. Menar Sverigedemokraterna
              på allvar att vi ska kasta ut de här hjälpbehövande människorna?
              Finns begreppet solidaritet över huvud taget i ert språkbruk?
            </seg>
          </u>
          <note type="speaker" n="4be81c20">
            Anf. 105 MARGARETA LARSSON (SD) replik:
          </note>
          <u who="margareta_larsson_fa13a4" xml:id="i-899576b5345ea040-1" n="07627a65">
            <seg n="cccfd583">
              Herr talman! Jag kan säga så här, som jag sade tidigare i mitt
              anförande: Nu har man kört integrationspolitiken väldigt länge.
              Vi hade en assimilationspolitik från början av 70-talet. Den gick
              man ifrån. Sedan gick man över till integrationspolitik. Det innebär
              för alla som kommer hit att vi ska försöka smältas ihop till en
              deg på något vis och anpassa oss till varandra.
            </seg>
            <seg n="3bd2a65b">
              Nu har vi under många år sett att detta inte fungerar. Med den
              mängd människor som vi har tagit in i landet har vi fått ett klicksamhälle
              överallt i Sverige, där människor av olika etnicitet håller sig
              för sig själva på olika ställen. Här möts vi inte. I och med att
              vi har tagit emot en så oerhört stor andel invandrare jämfört
              med andra europeiska länder har vi fått ett land där egentligen
              inte någon känner sig hemma. Var någonstans känner vi den samhörighet
              som vi tidigare hade i Sverige?
            </seg>
            <seg n="e40a879d">
              Jag tycker självklart att de som kommer hit till Sverige ska
              acceptera de regler och de normer som vi har i Sverige. Det får
              vi göra om vi flyttar till något annat land. Men så är det inte
              i Sverige. Ni svenska politiker från de andra partierna sänder
              inte dessa signaler. Då får vi detta klicksamhälle.
            </seg>
          </u>
          <note type="speaker" n="0d8a8a34">
            Anf. 106 CHRISTINA ZEDELL (S) replik:
          </note>
          <u who="christina_zedell_462d02" xml:id="i-f4b8bbfa0b63e6c1-3" n="3f06d53a">
            <seg n="4d792b97">
              Herr talman! Som vanligt får vi inget svar. Vad vill ni göra?
              Vi har dessa människor hos oss, och vi vill fortsätta hjälpa människor.
              Vad vill ni göra?
            </seg>
            <seg n="a83d3fed">
              När det gäller syftena med statsbidraget till folkbildningen
              skriver ni i en reservation att syftet ska vara att stödja verksamhet
              som motverkar extremism. Det förstår jag inte heller.
            </seg>
            <seg n="36b9440f">
              Se er omkring i Europa. Främlingsfientliga nationalister sprider
              sitt ogräs vida omkring. Men ska vi aldrig lära oss av historien?
              Det var just dessa krafter som på 30-talet bar fram nazisterna
              till makten. Delar man upp människorna i vi och de och spär på
              rädslor för det okända ökar risken för att extremister tar makten
              och formar vår värld. Ni sverigedemokrater lägger grunden till
              detta med er argumentation. Ni kanske vill ha ett odemokratiskt
              samhälle där eliten ska styra och bestämma vilka som passar in
              i er mall om hur människor ska se ut och tänka. Men då ska ni
              erkänna det. Tala om för svenska väljare hur ni vill ha det i
              stället för att linda in det på det sätt som ni gör. Tala i klartext!
            </seg>
          </u>
          <note type="speaker" n="7582e2ac">
            Anf. 107 MARGARETA LARSSON (SD) replik:
          </note>
          <u who="margareta_larsson_fa13a4" xml:id="i-899576b5345ea040-2" n="07627a65">
            <seg n="474e8428">
              Herr talman! Vi är mycket emot extremism. Det är intressant att
              du här bara nämner högerextremism. Varför nämner du inte vänsterextremism
              eller annan radikal extremism som florerar fritt i utbildningsväsendet?
              Då ska det vara lika för alla. Men det är intressant att du inte
              nämner vänsterextremismen.
            </seg>
          </u>
          <note type="speaker" n="fe47a6fb">
            Anf. 108 TINA EHN (MP) replik:
          </note>
          <u who="tina_ehn_94fa72" xml:id="i-5eb4e33001ded129-1" n="b258c01b">
            <seg n="aeead1e4">
              Herr talman! Jag hörde Margareta Larsson säga att det inte var
              särskilt hög kvalitet på kontakttolkutbildningen och att man därför
              borde satsa på någonting helt annat. Det är som om man inom sjukvården
              skulle säga att man är så dålig på att göra hjärtbyten och därför
              i stället satsar på benproteser. För mig är detta mycket konstigt.
              Men det kanske säger lite mer om er syn på hur man behöver hjälpa
              människor. Kan det vara så?
            </seg>
          </u>
          <note type="speaker" n="7736b5ee">
            Anf. 109 MARGARETA LARSSON (SD) replik:
          </note>
          <u who="margareta_larsson_fa13a4" xml:id="i-899576b5345ea040-3" n="07627a65">
            <seg n="280123b3">
              Herr talman! Om vi tittar tillbaka kan vi se att det på till
              exempel 60-talet var många som kom hit från olika länder. Det
              var finländare, turkar, italienare och jugoslaver. Vi tog hit
              greker under militärkuppen, och vi tog emot chilenare på 70-talet.
              Deras släktingar skötte kontakttolkningen mycket bra. Det var
              frivilliga organisationer och bekanta. Jag ser därför inte någon
              anledning till att det inte skulle kunna fungera även i dag, om
              man inte för den politik som övriga partier gör genom att ta hit
              alltför många på för kort tid. Men detta kan skötas på andra sätt
              som har skett tidigare.
            </seg>
          </u>
          <note type="speaker" n="37db3d07">
            Anf. 110 TINA EHN (MP) replik:
          </note>
          <u who="tina_ehn_94fa72" xml:id="i-5eb4e33001ded129-2" n="b258c01b">
            <seg n="5aff6ac4">
              Herr talman! Jag funderar på hur ni tänker. Ponera att man själv
              utsätts för hot och förföljelse, att man inte är säker i sitt
              hem längre, att vänner och familj förföljs, att livet är osäkert,
              att man tvingas fly och tvingas byta liv och tvingas lära sig
              ett nytt språk och klara sig själv. Sedan kommer man till ett
              land där det finns de som säger att man ska ta sig fram på egen
              hand, anpassa sig till vissa regler och så vidare. För mig är
              det självklart att vi i ett demokratiskt samhälle är medmänskliga
              och hjälper varandra. Folkbildning, som vi talar om i dag, är
              ypperligt just vid samhällsförändringar för att bidra till ett
              gemensamt samhällsbyggande. Jag förstår därför inte det som Margareta
              Larsson för fram om man ändå tror att människor kan vara delaktiga
              och bidra i ett samhälle och vara med i demokratin. Då måste man
              öppna sina dörrar och ge människor möjligheter. Jag förstår inte
              hur detta annars ska vara möjligt.
            </seg>
          </u>
          <note type="speaker" n="163294ac">
            Anf. 111 MARGARETA LARSSON (SD) replik:
          </note>
          <u who="margareta_larsson_fa13a4" xml:id="i-c0d5ae3d827cb91b-0" n="07627a65" next="i-3a80b8d82b75c02f-0">
            <seg n="a6163f9d">
              Herr talman! Det var intressant att höra dig stå här och tala.
              Det låter på dig som om alla som kommer hit till landet inte förstår
              någonting. De är så underbegåvade och kan ingenting så att vi
              måste hjälpa dem med precis allting. Det är som att klappa en
              människa på huvudet, och det förstärker inte direkt självkänslan.
              Sluta behandla invandrare som inkompetenta, och behandla dem i
              stället som självständiga varelser som är kreativa och kan ta
              för sig.
            </seg>
            <seg n="432928e6">
              Det som vi tycker behövs är en riktig svenskundervisning, där
              det är lika viktigt att det framgår hur samhället fungerar och
              där man tar med kulturella markörer. Låt dem som nyligen har kommit
              hit få växa in i sitt ansvar och snabbt lokalisera sig i sitt
              nya hemland, och behandla dem inte som underbegåvade.
            </seg>
          </u>
          <note n="880377b7">
            Ajournering
          </note>
          <note n="dc3104d0">
            Kammaren beslutade kl. 15.26 på förslag av talmannen att ajournera
            förhandlingarna till kl. 15.30 då votering skulle äga rum.
          </note>
          <u who="margareta_larsson_fa13a4" xml:id="i-3a80b8d82b75c02f-0" n="07627a65" prev="i-c0d5ae3d827cb91b-0">
            <seg n="d51f1d34">
              Återupptagna förhandlingar
            </seg>
            <seg n="d51f1d34">
              Återupptagna förhandlingar
            </seg>
          </u>
          <note n="8d703ed4">
            Förhandlingarna återupptogs kl. 15.30.
          </note>
          <note n="ee13a1c4">
            17 § Beslut om ärenden som slutdebatterats den 18 juni
          </note>
          <note n="5fc3c3c7">
            Punkt 1
          </note>
          <note n="66bf02ff">
            Punkt 6
          </note>
          <note n="bfef3621">
            Punkt 9
          </note>
          <note n="79bc0664">
            Övriga punkter
          </note>
          <note n="5fc3c3c7">
            Punkt 1
          </note>
          <note n="30139a21">
            Punkt 3
          </note>
          <note n="79bc0664">
            Övriga punkter
          </note>
          <note n="48d26b4f">
            18 § Beslut om ärenden som slutdebatterats den 23 juni
          </note>
          <note n="898c870b">
            Punkt 2
          </note>
          <note n="3cdcfcdd">
            Punkt 4
          </note>
          <note n="0c823563">
            Punkt 5
          </note>
          <note n="0163413f">
            Punkt 13
          </note>
          <note n="79bc0664">
            Övriga punkter
          </note>
          <note n="30139a21">
            Punkt 3
          </note>
          <note n="3cdcfcdd">
            Punkt 4
          </note>
          <note n="66bf02ff">
            Punkt 6
          </note>
          <note n="75145a30">
            Punkt 10
          </note>
          <note n="79bc0664">
            Övriga punkter
          </note>
          <note n="5fc3c3c7">
            Punkt 1
          </note>
          <note n="0c823563">
            Punkt 5
          </note>
          <note n="66bf02ff">
            Punkt 6
          </note>
          <note n="bfef3621">
            Punkt 9
          </note>
          <note n="da89ea99">
            Punkt 14
          </note>
          <note n="79bc0664">
            Övriga punkter
          </note>
          <note n="30139a21">
            Punkt 3
          </note>
          <note n="66bf02ff">
            Punkt 6
          </note>
          <note n="b4f71676">
            Punkt 8
          </note>
          <note n="79bc0664">
            Övriga punkter
          </note>
          <note n="7559ff4d">
            19 § Beslut om ärenden som slutdebatterats vid dagens sammanträde
          </note>
          <note n="5fc3c3c7">
            Punkt 1
          </note>
          <note n="3cdcfcdd">
            Punkt 4
          </note>
          <note n="88cd5f3f">
            Punkt 7
          </note>
          <note n="79bc0664">
            Övriga punkter
          </note>
          <note n="88cd5f3f">
            Punkt 7
          </note>
          <note n="75145a30">
            Punkt 10
          </note>
          <note n="79bc0664">
            Övriga punkter
          </note>
          <note n="30139a21">
            Punkt 3
          </note>
          <note n="3cdcfcdd">
            Punkt 4
          </note>
          <note n="66bf02ff">
            Punkt 6
          </note>
          <note n="79bc0664">
            Övriga punkter
          </note>
          <note n="880377b7">
            Ajournering
          </note>
          <note n="4dc52746">
            Kammaren beslutade kl. 16.02 på förslag av talmannen att ajournera
            förhandlingarna till kl. 17.00.
          </note>
          <note n="7373779d">
            Förhandlingarna återupptogs kl. 17.00.
          </note>
          <note n="7658702e">
            20 § (forts. från 16 §) Folkbildningsfrågor (forts. KrU8)
          </note>
          <note type="speaker" n="09025d12">
            Anf. 112 LARS OHLY (V):
          </note>
          <u who="lars_ohly_9f9bb3" xml:id="i-611439f9a81fabf4-0" n="71fd8670">
            <seg n="83842e55">
              Herr talman! För några månader sedan hade jag en diskussion på
              Twitter med en person som tyckte att ordet folkbildning var det
              värsta han visste. Han sade: Folkbildning är elitens pådyvlade
              bildning på underklassen. Det är synsättet att folk behöver bildas
              och att de inte vet tillräckligt. Av vissa skäl var jag starkt
              emot hans resonemang.
            </seg>
            <seg n="231d6913">
              Jag ser folkbildningen som kanske den mest demokratiska bildningsformen
              av alla. Folkbildning i mina ögon är precis motsatsen till elitens
              bildningsideal. Det är just det bildningsideal som bygger på att
              människor som inte alltid har haft de bästa villkoren och de bästa
              förutsättningarna får möjligheter till utveckling och kunskap
              och därigenom också till makt. De får makt över sina egna liv,
              men också makt och inflytande i samhället.
            </seg>
            <seg n="001cf2a7">
              Jag tycker att folkbildning är väldigt vackert. Jag kommer med
              emfas att fortsätta att protestera så fort någon säger någonting
              negativt om folkbildningen som sådan. Dessutom är det viktigt
              med en undervisningsform i Sverige som inte har utbildning som
              primär funktion utan som har bildningen som primär funktion. Det
              kan man tycka att skolan också skulle ha. Det är klart att skolan
              har ett bildningsuppdrag. Men skolan är också en utbildningsinstitution.
            </seg>
            <seg n="b7897801">
              Det är viktigt att ha bildningsidealet klart för sig. Det finns
              naturligtvis särskilda kurser i folkhögskolevärlden som är nog
              så inriktade på att faktiskt utbilda. Men det finns också ett
              bildningsideal som härstammar från folkrörelserna och som jag
              menar är omistligt i Sverige. Det bildningsidealet använder folkbildningen
              i dag på ett väldigt bra sätt för att få människor att utvecklas.
            </seg>
            <seg n="748be2a8">
              I betänkandet har vi flera reservationer. Den första är reservation
              1. Den handlar om att när regeringen sammanför sju mål till fyra
              mål försvinner vissa saker. I någon mån kan man förstå det och
              tycka att det är okej. Men en sak som försvinner som inte är okej
              är alla människors lika värde.
            </seg>
            <seg n="9c98a853">
              Det är inte rimligt att man tar bort det, som dessutom är så
              enkelt att tillföra. Det skulle innebära att målet var att stödja
              verksamhet som bidrar till att stärka och utveckla demokratin
              och som utgår från alla människors lika värde och rättigheter.
            </seg>
            <seg n="9bbdb2ee">
              Utskottsmajoriteten säger: Det räknar vi med att man ändå ska
              ta med i beräkningen. Det är ett märkligt resonemang. Då har man
              mål, och så ändrar man de målen från sju till fyra. De blir lite
              färre och lite mer precisa. Sedan säger man: De gamla målen som
              fanns och som vi har tagit bort räknar vi ändå med att man ska
              följa. Det resonemanget hänger inte ihop.
            </seg>
            <seg n="663ca491">
              Här gör majoriteten en logisk kullerbytta, menar jag. Jag tror
              inte att ni egentligen är motståndare till att målet skulle finnas
              kvar. Men ni är naturligtvis bundna av de överenskommelser som
              har gjorts i Regeringskansliet när man har lagt fram propositionen,
              och så kan ni inte ändra er. Det är synd. Så är ofta politiken:
              prestige går före sunt förnuft.
            </seg>
            <seg n="2c88b84c">
              Därför vill jag yrka bifall till reservation nr 1. Jag menar
              att den på ett bättre sätt ser till att inte stöd ges till rasistiska
              främlingsfientliga organisationer som vägrar att acceptera alla
              människors lika värde och vägrar att inse att alla människor har
              samma rättigheter.
            </seg>
            <seg n="e710b42d">
              Herr talman! Jag har några siffror. År 2011 visade 99 av 150
              folkhögskolor röda siffror i den verksamhet som bedrivs med statsbidrag.
              Det är två tredjedelar av folkhögskolorna. Det visar på ett ganska
              stort behov av mer resurser till folkhögskolevärlden.
            </seg>
            <seg n="86ae688a">
              Till rörelsefolkhögskolorna har region- och landstingsbidragen
              minskat sedan 2001 med 6 procent. Det måste vi ta med i beräkningen
              när vi diskuterar att vi vill ha mer av folkhögskoleverksamhet
              och folkhögskolor över huvud taget.
            </seg>
            <seg n="0ad93e1e">
              Jag är ganska övertygad om att det behövs fler platser. Jag tror
              att det inte bara behövs fler platser på befintliga folkhögskolor.
              Jag tror att det också behövs nya folkhögskolor. Men det saknas
              medel i det generella statsbidraget för att starta nya skolor.
              Det finns i dag ansökningar från ett tiotal rörelser om att starta
              nya folkhögskolor. Men de kommer sannolikt inte att beviljas på
              grund av bristande anslag.
            </seg>
            <seg n="7ac6de13">
              Därför borde det generella statsbidraget till folkhögskolorna
              öka, och dessutom borde det kanske finnas ett särskilt riktat
              statsbidrag. Många folkhögskolor ser i dag behovet av nya folkhögskolor
              i områden där man tidigare inte har funnits. Det gäller framför
              allt förorter och invandrartäta områden i våra storstäder. Det
              borde vi också göra. Det finns inte med i den här propositionen.
              Det borde vara en del av en rimlig politik vad gäller folkhögskolor
              och folkbildning.
            </seg>
            <seg n="e735f1ff">
              Herr talman! Jag kommer så till den ledamot vars anförande var
              före mitt. Sverigedemokraterna brukar säga att de minsann inte
              är rasister. Sverigedemokraterna brukar påpeka att de inte alls
              står för någon rasistisk politik. Vad Margareta Larsson gjorde
              här i talarstolen, och som är väldigt tydligt i de reservationer
              som Sverigedemokraterna lägger fram, är kanske den tydligaste
              markeringen av att människor ska behandlas olika och inte är lika
              värda. Det har Sverigedemokraterna gjort i den här kammaren sedan
              de kom in 2010.
            </seg>
            <seg n="3f752ddb">
              På andra politiska områden finns det också rasistisk politik.
              Men här är det så uppenbart att de går emot allt som handlar om
              att alla människor ska finnas med och att människor oavsett bakgrund
              ska ha rättigheter. Här märker de ut vad de egentligen tycker.
              Kulturområdet är kanske det område där det är svårast för Sverigedemokraterna
              att dölja sin uppenbara rasism.
            </seg>
            <seg n="bb6966e7">
              I reservation 3 skriver Sverigedemokraterna: Vi vill inte ha
              någon skrivning om mångfald. Samhället ska inte stödja gemensamt
              finansierad mångkultur i någon form. Först och främst har nog
              Sverigedemokraterna missförstått begreppet mångfald lite grann.
              Motsatsen till mångfald är enfald. Det är monolitiska samhällen
              där människor är likadana, tycker likadant och sällan har några
              andra erfarenheter och kunskaper än resten som går mot sin grav.
              Det är sådana samhällen som stelnar och direkt leder till att
              utveckling går i stå.
            </seg>
            <seg n="3e5c8627">
              Sverige är mångkulturellt, och alla länder är det i dag mer eller
              mindre. Det ska vi nog vara väldigt glada för. Det är så många
              influenser, kunskaper, erfarenheter som vi har fått ta del av
              och samtidigt så många kunskaper, erfarenheter och influenser
              som vi har delgivit andra genom att människor i modern tid har
              fått möjlighet att få flytta, ta del av världen genom nya medier
              och lära sig sådant som tidigare generationer inte hade en möjligt
              att ta del av.
            </seg>
            <seg n="e8457995">
              Det har gjort att vi i dag både vet mycket mer och också har
              utvecklats, lärt oss, fått kunskaper och erfarenheter som i sin
              tur leder till att vi kan leva rikare liv. Det gäller på alla
              områden, men kanske allra mest på kulturområdet. Just på kulturens
              område är det så viktigt att man är öppen, lyssnar till, ser på
              och tar del av konst, kultur, artisteri som inte är det som man
              alltid har fått sig till livs.
            </seg>
            <seg n="fe1935bf">
              Det är så man utvecklas som människa men också till någon som
              vill skapa kultur. Det finns ingenting som är viktigare än öppenhet
              mot omvärlden. Kultur kan aldrig vara annat än mångkultur, annars
              är det inte kultur. Kultur betyder odling, och odling måste leva.
              Det gör den inte utan influenser.
            </seg>
            <seg n="fd423063">
              I reservation 6 skriver Sverigedemokraterna: Integration innebär
              att två grupper, i det här fallet svenskar och invandrare, anpassar
              sig till ett mellanting.
            </seg>
            <seg n="36b001cc">
              Det är en beskrivning som jag tycker lämnar en del i övrigt att
              önska, för att uttrycka sig milt.
            </seg>
            <seg n="06c59089">
              Texten i reservationen fortsätter: Jag vänder mig mot detta –
              alltså integrationen – eftersom Sverigedemokraterna anser att
              det är fel att den inhemska befolkningen ska tvingas anpassa sig
              till dem som invandrar till Sverige.
            </seg>
            <seg n="cf4d1b4a">
              Först är alltså integration något mellanting och en sorts kompromiss,
              och sedan vänder man sig mot det därför att svenskar skulle tvingas
              anpassa sig till vad människor från andra länder tycker, tänker
              och gör. Nu är det ju inte så. Vi har haft invandring i Sverige
              under lång tid, och vi har haft svenskar som har utvandrat under
              lång tid. Oavsett vilket samhälle vi studerar kan vi se att invandringen
              har inneburit att vissa saker, som är bra, har man tagit till
              sig och andra har man avvisat.
            </seg>
            <seg n="9f8bb2d2">
              Så är det för oss också. Det finns säkert idéer både i och utanför
              Sverige som är främmande för många av oss. De kan till och med
              vara odemokratiska eller vara sådana att de kränker mänskliga
              rättigheter. Men dem avvisar vi oavsett om de är sprungna ur en
              svensk rasistisk tradition eller ur en utländsk tradition som
              inte respekterar människors lika värde. Det finns också goda idéer,
              synpunkter och erfarenheter som är sprungna såväl ur ett svenskt
              sammanhang som ur andra länder och som vi har tagit del av bland
              annat genom invandring och integration.
            </seg>
            <seg n="e2093c6a">
              Jag fortsätter att läsa ur reservation 6: Av de medel som tillskjutits
              folkbildningen ska inga pengar användas till satsningar på integration
              och etablering av invandrare.
            </seg>
            <seg n="bf66e8e0">
              Inte ett öre för att integrera, alltså. Inte ett öre för att
              etablera människor som har kommit hit på arbetsmarknaden och i
              samhället för att de ska få en social funktion. Denna syn på människor
              har ett namn. Det är rasism. Det finns inte någon möjlighet att
              krypa ifrån detta med några tjusiga formuleringar, för här står
              det svart på vitt. Jag var lite orolig för att Sverigedemokraterna
              inte skulle yrka bifall till sina reservationer så att vi inte
              också vid omröstningen svart på vitt skulle se att de faktiskt
              stöder exakt denna rasistiska politik. Men som tur var yrkades
              det bifall till alla fyra sverigedemokratiska reservationer. Därmed
              kommer vi att få en tydlig indikation på att det finns ett parti
              i denna kammare som bygger sin världsbild på rasistiska tankar.
            </seg>
            <seg n="1ac2d13b">
              I reservation 7 säger man nej till all form av jämställdhetsstudie
              i folkbildningen. Det förvånas jag inte över; det är helt i linje
              med Sverigedemokraternas syn på jämställdhet.
            </seg>
            <seg n="cbf6f0d0">
              I reservation 10 går man till storms mot kontakttolkar. Denna
              är kanske den mest intressanta av Sverigedemokraternas fyra reservationer
              i betänkandet. Man skriver: Kontakttolkar är ytterligare en av
              regeringens integrationspolitiska åtgärder som jag inte kan ställa
              mig bakom.
            </seg>
            <seg n="73b4798b">
              Vad är då kontakttolkar? Det är tolkar som hjälper nyanlända
              flyktingar, asylsökande och invandrare med kontakter med myndigheter.
              Det kan till exempel handla om att man behöver hjälp med sjukvård,
              på Arbetsförmedlingen, på Försäkringskassan eller hos polisen,
              hos sociala myndigheter eller hos Migrationsverket. Så är det
              ofta. Margareta Larsson sade i ett replikskifte tidigare i talarstolen
              att om man behöver kontakttolk är det som att klappa folk på huvudet
              och säga att de inte duger till. Jag kan säga att jag inte duger
              särskilt bra till när det gäller att tala grekiska om jag skulle
              bli sjuk i Grekland. Jag tycker inte att det skulle vara att klappa
              mig på huvudet att försöka se till att jag kunde göra mig förstådd
              om jag till exempel skulle behöva hjälp i ett land där jag inte
              talar språket. De flesta människor kan inte språket i ett land
              som de just har anlänt till, särskilt inte när de har flytt från
              krig och förtryck.
            </seg>
            <seg n="b5b2969c">
              Kontakttolkar är alltså ett sätt att försöka få maskineriet att
              fungera. Det är ett smörjmedel för att människor inte ska hamna
              i kläm. Om man hänvisar detta till frivilliga insatser säger man
              också att några kommer att hamna i kläm, för alla kommer inte
              att ha anhöriga som kan tala språket, vänner som ställer upp eller
              ideella organisationer som hittar dem. Därigenom har man försvårat
              möjligheten för människor att få hjälp i en utsatt situation.
            </seg>
            <seg n="44adc6a3">
              Det finns ett ord för detta, och det är rasism. Sverigedemokraterna
              i den här kammaren kan snacka hur mycket de vill, och de kan påstå
              vad de vill. Men i deras politik, som vi kommer att rösta om här
              i morgon, avslöjas de som det rasistiska parti de är.
            </seg>
          </u>
          <note n="5fbe9919">
            I detta anförande instämde Per Svedberg (S).
          </note>
          <note type="speaker" n="4ab9c5a2">
            Anf. 113 MARGARETA LARSSON (SD) replik:
          </note>
          <u who="margareta_larsson_fa13a4" xml:id="i-899576b5345ea040-4" n="07627a65">
            <seg n="edf5ff57">
              Herr talman! Detta är så typiskt Lars Ohly och många andra: Den
              som inte håller med om svenska politikers invandringspolitik –
              som är totalt misslyckad vilket vi med facit i hand har kunnat
              se under många år – demoniseras. Alla som inte hurrar för denna
              misslyckade invandringspolitik demoniseras. Därmed manipulerar
              man – genom att frånta sig sitt eget ansvar och skjuta skulden
              på budbäraren i stället.
            </seg>
            <seg n="93e9d96c">
              Vi tycker inte illa om invandrare på något sätt alls. Vad vi
              vänder oss emot är er politik, som gör att klyftorna i samhället
              har ökat. Den har gjort att vi har fått ett krigssamhälle och
              att grupp ställs mot grupp. Vi har fått särlagar hit och dit för
              att pussla ihop ett omöjligt projekt. Är det rasism, Lars Ohly,
              att kritisera en politik som inte håller? Det är er politiker
              jag kritiserar i högsta grad.
            </seg>
            <seg n="a36644ee">
              Du hurrar för mångkultur, Lars Ohly. Är det då all mångkultur
              du står bakom, eller är det bara en viss typ av mångkultur som
              du tar emot? Står du också bakom hederskultur, Lars Ohly? Det
              är också mångkultur.
            </seg>
          </u>
          <note type="speaker" n="1b6d3a48">
            Anf. 114 LARS OHLY (V) replik:
          </note>
          <u who="lars_ohly_9f9bb3" xml:id="i-611439f9a81fabf4-1" n="71fd8670">
            <seg n="21c14d74">
              Herr talman! Jag blir beskylld för att demonisera Sverigedemokraternas
              politik genom att citera från Sverigedemokraternas egna reservationer.
              Ni är så bra på att demonisera er själva att det behöver ingen
              göra. Vi behöver inte hjälpa er med det. Det räcker att bara visa
              på vad ni faktiskt tycker och säger. Och den politiken är rasistisk.
            </seg>
            <seg n="3411ca91">
              Detta betyder inte att jag avfärdar kritik mot den förda politiken
              på något område utifrån att man har förändringspotential – om
              man vill förbättra och göra någonting annat därför att man inte
              tycker att den politik som har förts har funkat. Men om den politik
              man vill föra har rasistiska utgångspunkter får man räkna med
              att jag och andra kommer att påpeka det. Den rasismen leder bara
              till fördärv. Den leder inte till någonting gott.
            </seg>
            <seg n="43e23132">
              Margareta Larsson frågar om jag står bakom all kultur. Jag sade
              tydligt i mitt anförande att det finns bra idéer som är sprungna
              ur svensk tradition och ur andra länders traditioner och kulturer.
              Det finns också dåliga idéer. Hederskulturen har funnits i Sverige.
              Det är inte någonting som vi har varit befriade ifrån. Under lång
              tid gifte man bort framför allt flickor till män. Det har vi lyckats
              göra oss av med, och det är väldigt bra. Jag tror att vi kommer
              att fortsätta att lyckas med det även för dem som bär med sig
              den traditionen när de kommer hit. Det är självklart fullständigt
              oacceptabelt att fortsätta med denna svenska tradition.
            </seg>
            <seg n="e6720491">
              Vi måste se till att det handlar om mänskliga rättigheter och
              demokrati och framför allt att det finns en respekt för människor
              med olika kultur, olika religion och olika bakgrund. Den respekten
              saknar Sverigedemokraterna fullständigt. Den finns det inte ett
              uns av i de reservationer som Margareta Larsson har skrivit i
              betänkandet. De utmärks tvärtom av en människosyn som är fientlig
              till allting som Margareta Larsson inte är uppvuxen med.
            </seg>
          </u>
          <note type="speaker" n="745fa8a6">
            Anf. 115 MARGARETA LARSSON (SD) replik:
          </note>
          <u who="margareta_larsson_fa13a4" xml:id="i-899576b5345ea040-5" n="07627a65">
            <seg n="a40d8f0d">
              Herr talman! Hur går då Vänsterpartiet till väga för att komma
              till rätta med hederskulturen, om ni nu inte anser att den är
              bra? Jag hör ingenting. Jag hör inga rop och inga debatter. Jag
              ser inte någonting i tidningarna där ni skyddar kvinnorna från
              de kulturer som finns här i Sverige. Här har vi och våra förfäder
              länge kämpat för jämställdhet mellan könen. Nu har vi fått ett
              samhälle som skulle få dem att vända sig i graven om de kunde
              se hur ni har ställt till det. Är ni kvinnornas röst när det gäller
              dem som kommer från hederskulturer?
            </seg>
            <seg n="1910c8c8">
              Du sade tidigare att SD bara vill att alla ska tycka lika. Vilken
              värld lever du i, Lars Ohly? Det finns massor av sakfrågor i det
              här landet som vi inte får debattera och som är tabu. Jag säger
              i stället att ni har format en politik där det är allas lika rätt
              att tycka lika.
            </seg>
          </u>
          <note type="speaker" n="27a1ebe9">
            Anf. 116 LARS OHLY (V) replik:
          </note>
          <u who="lars_ohly_9f9bb3" xml:id="i-c069b7ca141affb2-0" n="71fd8670" next="i-6013313a96461ea2-0">
            <seg n="694107df">
              Herr talman! Det där påstådda åsiktsförtrycket finns bara i Sverigedemokraternas
              huvuden. Ingen har förhindrat dem att ha uppfattningar och framföra
              dem vare sig i samhället i övrigt eller här i riksdagens talarstol.
              Vi har till och med haft tydligt rasistiska inlägg i riksdagens
              talarstol. Och till skillnad från Margareta Larsson i en tidigare
              debatt tycker jag inte att de som gör sådant som jag ogillar ska
              kastas i fängelse. Jag tycker att det ska bemötas i en öppen debatt.
            </seg>
            <seg n="e3764a5b">
              Det är dock oerhört problematiskt att man låtsas som att man
              är förbjuden att framföra åsikter trots att allting pekar på motsatsen.
              Men man gör det för att ta på sig en martyrroll. Vad man egentligen
              gör är just det som man beskyller andra för. Att ställa grupp
              mot grupp är att splittra. Att ställa människor mot varandra och
              inte se att de faktiskt har gemensamma intressen som människor
              är att splittra. Att bekämpa det som sammanför människor och som
              gör att människor tillsammans kan ta sig an problem och svårigheter
              i vårt samhälle men också bygga ett samhälle med solidariteten
              som grund är att splittra. Den splittringspolitiken är Sverigedemokraterna
              unika med i svensk politik. Det finns inget annat parti som så
              tydligt delar upp människor efter härkomst, religion, kultur eller
              etnicitet. På det sättet är Sverigedemokraterna ett värdigt arvtagarparti
              till alla rasistiska rörelser och högerextrema rörelser som det
              här landet har sett tidigare.
            </seg>
            <seg n="dad1c8a7">
              Jag hatar rasismen, Margareta Larsson. Det är bland det värsta
              jag vet. Och jag vet också att rasismen kräver yttre fiender.
              På 30-talet var det judarna. I dag är det muslimerna. Men det
              spelar ingen roll vem ni utser till er huvudfiende. Rasister är
              ni, och rasister ska bekämpas!
            </seg>
          </u>
          <note n="893579f1">
            Anf. 117 ANNE MARIE BRODÉN (M):
          </note>
          <u who="lars_ohly_9f9bb3" xml:id="i-6013313a96461ea2-0" n="71fd8670" prev="i-c069b7ca141affb2-0">
            <seg n="1a9a78c0">
              Herr talman! Jag hade tänkt att det här skulle vara en glad stund
              eftersom vi ska tala om ett betänkande som handlar om ett ämne
              som jag brinner för – folkbildning. Men jag blev illa berörd.
              Jag delar helt Lars Ohlys och andras uppfattning om att ett parti
              utmärker sig i diskussionen på ett sätt som gör mig illa berörd
              och som är väldigt allvarligt.
            </seg>
            <seg n="d8d165f9">
              Det betyder också att folkbildningen behövs än mer. Det är nämligen
              där vi lär oss förstå hur vi ska umgås med andra kulturer. Och
              där lär vi oss att förstå hur viktigt det är att visa respekt
              för olika människors bakgrund och olika människors uppfattningar.
              Men man lär sig absolut inte att stå för synen att vi ska stänga
              våra gränser. Man lär sig inte att stå för en politik som pekar
              ut och helt vill ta bort alla spännande och intressanta utvecklingsprojekt
              som finns inom folkbildningen och inom kulturen och som handlar
              om mångkultur. Man lär sig inte heller att allt som handlar om
              integration också ska tas bort, för att inte tala om jämställdhet
              som också verkar vara ett problem för Sverigedemokraterna.
            </seg>
            <seg n="2fe2232d">
              På grund av det har glädjen lite svårt att infinna sig just.
              Men det är också ganska bra med lite ilska när man ska debattera.
            </seg>
            <seg n="620f4ee9">
              Herr talman! Jag tänkte speciellt beröra några frågor i betänkandet
              som handlar om propositionen Allas kunskap – allas bildning .
              Jag ska tala lite om det nya målet för folkbildningen. Jag tycker
              att det är viktigt. Och det är intressant att det äntligen blir
              ett sådant mål. Jag ska tala om de fyra syften som är grunden
              för statens stöd och om avskaffandet av de sju verksamhetsområdena.
              Jag ska tala lite om oberoende statlig utvärdering och om integration
              och jämställdhetsarbetet.
            </seg>
            <seg n="bc7f269f">
              Först har jag en fråga till mina kolleger och till alla som lyssnar
              på debatten: Vad tror ni att Cornelis Vreeswijk, Stefan Sundström,
              Cordelia Edvardson, Nils Poppe, Bengt Frithiofsson, Marie Fredriksson,
              Rickard Sjöberg och Fredrik Virtanen har gemensamt?
            </seg>
            <seg n="3e84ffb6">
              Eftersom jag har ordet får jag väl svara. De har alla gått på
              folkhögskola. Men många av dem har också kommit från andra länder
              och har på olika sätt bidragit i vårt samhälle. Ingen tänker på
              dem som något annat än svenskar i dag, men de har en bakgrund
              från Holland, Finland eller något annat land.
            </seg>
            <seg n="afcb6ae6">
              Det finns ett par spännande folkhögskolor som jag vill peka ut
              lite extra. Den ena folkhögskolan är Jakobsbergs folkhögskola
              som grundades 1919 av Sveriges förste docent i nationalekonomi,
              folkbildaren och idealisten Karl Petander. Jag nämner honom eftersom
              han samlade ihop pengar och köpte Jakobsbergs gård för att driva
              en skola som han trodde på med inriktning på solidaritet och internationella
              frågor. Den kan sägas vara lite av den första friskolan när folkhögskolorna
              kom. Ett annat exempel är Fridhems folkhögskola som är en av de
              äldsta skolorna. Den grundades redan 1873 och har en tydlig kulturprofil.
            </seg>
            <seg n="db9ec0e2">
              Dessa skolor och många fler folkhögskolor, närmare 150 stycken
              i landet, jobbar just med att utbilda, bilda, hålla hög kvalitet
              med gott resultat. Söktrycket är stort, och många ungdomar och
              vuxna väljer folkhögskolan aktivt i dag. Därför är det extra spännande
              och skojigt att se att det i propositionen föreslås att folkhögskolan
              ska bli en egen utbildningsform.
            </seg>
            <seg n="59aedd63">
              Herr talman! Jag har varit riksdagsledamot sedan 2002, vilket
              är ett hedrande uppdrag. Det är ett intressant och viktigt uppdrag.
              Man har ansvar för vad man säger och gör. Men man har också möjlighet
              att påverka, att stå här och att tycka till på många olika sätt.
              Det är naturligtvis mycket skojigare att vara i majoritet än i
              opposition – det behöver jag inte berätta för er som sitter här
              i kammaren. Oavsett vilket är det ett viktigt uppdrag.
            </seg>
            <seg n="a4145de1">
              Jag har arbetat med många olika frågor och med rapporter för
              att lyfta fram mina hjärtefrågor. Framtidens sjukvård eller Om
              Sverige vore som Halland är två spännande rapporter som har fått
              en del uppmärksamhet. Men under de snart åtta år som jag har jobbat
              med kulturfrågor har jag också fokuserat mycket på kulturens betydelse
              för oss människor. Jag har fokuserat på vad den betyder för barn
              och unga, för ett samhälle, för ett län, för kultur och hälsa
              men också på vad den betyder för folkbildningen som vi ska tala
              om i dag och som jag brinner för.
            </seg>
            <seg n="08faca47">
              Människor måste få känna meningsfullhet och glädje med sina liv.
              Ett viktigt steg på vägen är en politik som tror på människor
              och deras egen förmåga, men politiken ska även tro på att vara
              inbjuden till en gemenskap. Man ska inte bli lämnad utanför, som
              man pratar om på Fryshuset, utan bli inbjuden till festen. Folkbildningen
              har en avgörande roll för att minska människors ensamhet och stärka
              självkänslan.
            </seg>
            <seg n="3766f8d9">
              Jag ska därför tala lite om målet. Det är bra att det blir ett
              tydligt mål. Vi hörde av ministern vad målet innefattar. Men jag
              ska nämna det igen: Folkbildningen ska ge alla möjlighet att tillsammans
              med andra öka sin kunskap och bildning för personlig utveckling
              och delaktighet i samhället.
            </seg>
            <seg n="d9c0db37">
              Vi har hört att statsbidraget till folkbildningen är på över
              3,6 miljarder kronor. Det vilar på fyra syften och sju verksamhetsområden.
              Lars Ohly verkade ha missförstått det här lite. Jag ska därför
              förtydliga vad det betyder. De fyra syftena har funnits hela tiden.
              Vi föreslår en liten justering. De sju verksamhetsområdena, som
              också har funnits parallellt, har man i god anda med Folkbildningsrådet
              och folkbildningen i sig bestämt att avskaffa. Samtidigt pekar
              man dock i propositionen och betänkandet på att de frågorna följer
              med i de fyra syftena. Det är också på det sättet man har velat
              se förändringen. Ingenting försvinner, men det är viktigt att
              trycka på att ansvaret finns kvar inom folkbildningen för att
              arbeta med mångfald, personer med funktionsnedsättningar och hållbar
              utveckling.
            </seg>
            <seg n="6e27031e">
              Förslaget att förtydliga det andra syftet med att lägga till
              just ökad mångfald är därför väldigt bra.
            </seg>
            <seg n="9422ccd6">
              Herr talman! Folkbildningen har 1 miljon unika deltagare. Enbart
              studieförbunden har 1,8 miljoner deltagare, men ca 650 000 unika
              deltagare. Här kan man göra mer. Man kan bredda grupperna ytterligare.
              Det är därför som ökad mångfald är så bra att ha med i det andra
              syftet.
            </seg>
            <seg n="e090eb3d">
              Men man ska också betona detta med utvärdering, tycker jag. Det
              förslag som nu ligger är viktigt. Jag delar ministerns uppfattning
              om att den reservation som finns delvis bygger på ett missförstånd.
              Det är tydligt att Statskontoret får det samlade, övergripande
              ansvaret för detta och att man blir huvudansvarig. Det är ett
              mycket bra förslag. Men Kulturanalys och IFAU ska lämna underlaget.
            </seg>
            <seg n="8423a696">
              Jag ser inga bekymmer med att man letar i all den mängd av underlag
              som finns från den expertgrupp som jag har lett i Folkbildningsrådet.
              Just nu håller vi på med en metautvärdering efter fem års utvärderingsarbete.
              Vi har tittat på alltifrån folkbildningens betydelse för den enskilda
              personen till betydelsen av det som folkbildningen gör inom kulturen.
            </seg>
            <seg n="872f8f89">
              Vi har också lyft fram ersättningsmodeller. Lars Ohly nämnde
              att mycket av svårigheten med att starta nya folkhögskolor ligger
              i modellen. Därför är det glädjande nu – efter våra tre rapporter
              om hur ersättningsmodellen har tagits fram och vad det finns för
              brister i den – att den nya styrelsen i Folkbildningsrådet har
              tagit beslut om att förändra ersättningsmodellen. Sedan får vi
              se vad det leder till, men de forskare som har hjälpt oss i vårt
              arbete är också inblandade i den nya ersättningsmodellen.
            </seg>
            <seg n="b8166063">
              Det vore önskvärt att – precis som i alla andra sammanhang –
              få fler sökande elever, för då skulle man också kunna få ökat
              anslag. Vill man starta en ny skola skulle man också få göra det.
              Där kanske vi kan hitta en enighet om att detta vore spännande
              att se.
            </seg>
            <seg n="e07f7d44">
              I vår utvärdering har vi också sett hur viktigt det är att man
              ibland skiljer på studieförbund och folkhögskolor. Det finns reservationer
              i betänkandet om att man är orolig för detta, men det står ju
              tydligt att man kan göra det när så behovet finns. När det gäller
              lärare på folkhögskolor kontra cirkelledare på studieförbunden
              är det viktigt att ha olika ingångar i de utvärderingar som görs.
            </seg>
            <seg n="0cbb57b1">
              Herr talman! Sverige har en lång tradition av öppenhet mot omvärlden.
              Det är ju viktigt att vi fortsatt står för den öppenhet och solidaritet
              som vi alla känner och att integrationen fungerar väl. Vi är i
              dag nio och en halv miljon invånare i det här landet. Det var
              inte så länge sedan vi var åtta miljoner. Vi, till skillnad från
              många andra länder, har en inflyttning som är positiv och som
              gör att vi också kan se positivt på framtiden.
            </seg>
            <seg n="bd8615e7">
              Men man behöver fortsätta att stärka drivkrafterna för arbete,
              för förbättrade villkor för företagande, för fler satsningar på
              skolor i socialt utsatta områden och för ett aktivt arbete mot
              utanförskap. Där fyller folkhögskolorna en mycket viktig funktion
              i samhället, inte minst för nyanlända. Regeringen har i flera
              omgångar satsat pengar på att folkhögskolorna ska vara med och
              arbeta för att nyanlända ska komma in i samhället och in på arbetsmarknaden.
            </seg>
            <seg n="e503f2e7">
              Folkbildningen har även en stor betydelse för demokrati och bildning,
              och det har flera här sagt tidigare. Den är en del av civilsamhället
              och en viktig aktör inom kulturlivet.
            </seg>
            <seg n="bb78bdaf">
              Varje år rapporterar studieförbund och folkhögskolor många deltagare.
              Var och en av dessa har gjort ett fritt och frivilligt val att
              tillsammans med andra öka sin kunskap och bildning.
            </seg>
            <seg n="08076c63">
              Herr talman! Regeringens politik har sin grundläggande utgångspunkt
              i att alla människor har lika värde och i alla människors rätt
              till respekt för sin person och sin integritet. Vi arbetar för
              ett öppet och inkluderande samhälle där människor ska känna trygghet
              och tillit.
            </seg>
            <seg n="8e8945f9">
              I en studie som gjordes alldeles nyligen kan man se att det går
              att mäta tillit i kulturprogrammen. De personer som har deltagit
              i något av alla de kulturprogram som har genomförts av folkbildningen
              har ökat sin känsla av tillit. Det är spännande. Sug på den!
            </seg>
            <seg n="1bb83005">
              Grundläggande för oss moderater är att motverka alla former av
              diskriminering och utestängande. Fortfarande tjänar kvinnor mindre
              än män, även om det går åt rätt håll. Fler kvinnor arbetar heltid
              och mäns uttag av föräldraledigheten har ökat. Men det finns mer
              att göra.
            </seg>
            <seg n="b228e3a4">
              Därför är det bra att Folkbildningsrådet har uppdraget att genomföra
              en jämställdhetsstudie. Den ska presenteras i september i år,
              och man har fått 1 miljon av regeringen för att se på detta med
              jämställdhet inom folkbildningen.
            </seg>
            <seg n="2ee6a138">
              Herr talman! Oavsett förmåga ska alla ha möjlighet att delta
              i ett aktivt, trevligt och vänligt samhälle utifrån sina individuella
              förutsättningar. Folkbildning har betytt och betyder mycket för
              att det ska kunna bli så. Men man har också speciellt intresserat
              sig för och utvecklat arbetet med personer med funktionshinder
              och med arbetslösa ungdomar. Man har också i flera omgångar fått
              extra stöd för att göra detta.
            </seg>
            <seg n="abfe14e5">
              Debatten om teckentolkar och kontakttolkar har redan hållits
              här. De motioner som Miljöpartiet har väckt är ju tillgodosedda
              i betänkandet, så därför tänker jag inte säga så mycket mer om
              dem. Men det är viktiga frågor som absolut ska bevakas i fortsättningen
              och som vi är rädda om.
            </seg>
            <seg n="4dbbc7b7">
              Herr talman! Till sist vill jag säga att alla former av diskriminering
              innebär ett hinder mot ett öppet och inkluderande samhälle. Vi
              som politiker har ett ansvar för att motverka detta i alla dess
              former. Intolerans och liknöjdhet är våra värsta fiender.
            </seg>
            <seg n="f53f3293">
              Innan jag avslutar mitt anförande vill jag tacka herr talmannen,
              alla i presidiet, kammarkansliet och naturligtvis också mina kolleger
              samt personalen på utskottskansliet. Jag vill också tacka utskottets
              tidigare ordförande Siv. Det har varit spännande och skojiga år
              i riksdagen, och inte minst i kulturutskottet. Vi har också haft
              många givande och intressanta diskussioner.
            </seg>
            <seg n="777da2c9">
              Vi vill nog tillsammans att hävda och slåss för att kultur och
              folkbildning är viktigt, och det kommer vi att göra på olika sätt.
              Jag har valt att lämna riksdagen till hösten, medan många av er
              stannar kvar. Så jag vill önska er lycka till.
            </seg>
            <seg n="d3462d0a">
              Jag har lärt mig att vi har en poet i vårt gäng. Han utmanade
              mig och sade att man måste avsluta med en dikt. Jag funderade
              mycket över vilken dikt jag skulle ta, men jag bestämde mig för
              en poet från Göteborg, från västkusten. Anna Greta Wide har skrivit
              en dikt som handlar om att låta tusen blommor blomma. Så här lyder
              den:
            </seg>
          </u>
          <note n="fbbdaf28">
            Jag yrkar bifall till utskottets förslag i betänkandet och avslag
            på samtliga motioner och reservationer.
          </note>
          <note n="8aa8e07b">
            I detta anförande instämde Peter Jutterström (M).
          </note>
          <note type="speaker" n="cb44dcc5">
            Anf. 118 ULF NILSSON (FP):
          </note>
          <u who="ulf_nilsson_b2871f" xml:id="i-a74a823ec68e5f7d-0" n="c900973b" next="i-cd92eda74215d4c3-0">
            <seg n="fc0d49b5">
              Herr talman! Det vi kallar folkbildningen har en viktig och betydande
              roll i Sverige. Det är en aktiv verksamhet som bärs upp av många
              människor med studiecirklar i studieförbund och med olika utbildningar
              på folkhögskolor runt om i Sverige.
            </seg>
            <seg n="bbd497d7">
              Folkbildningen växte fram under sista halvan av 1800-talet som
              en alternativ väg till kunskap och bildning. Inte minst startades
              många folkhögskolor som en möjlighet för landsbygdens befolkning.
              Ofta startade bönderna folkhögskolor för sina barn som ju ofta
              inte hade möjlighet att studera på läroverken i städerna.
            </seg>
            <seg n="a68575ea">
              Folkbildningen tar sig många former och har i modern tid också
              skapat nya möjligheter för olika grupper i samhället. Det är människor
              med funktionsnedsättning, nyanlända invandrare och människor som
              av olika anledning misslyckats i skolan. Samtidigt finns folkhögskolor
              med olika typer av direkt yrkesinriktade utbildningar för till
              exempel blivande journalister, musiker och tolkar, för att nämna
              tre olika exempel. I studieförbundens cirklar över Sverige finns
              människor i olika åldrar och med olika bakgrund som vill lära
              sig språk, diskutera konst och litteratur eller lära sig hälsosam
              matlagning.
            </seg>
            <seg n="e45fb37a">
              När det gäller de olika grupperna har förändringen i ett av de
              fyra syftena debatterats en del, nämligen folkbildningens andra
              syfte som är att bidra till att göra det möjligt för människor
              att påverka sin livssituation. I regeringens förslag har vi lagt
              till formuleringen möjliggöra för en ökad mångfald av människor
              att påverka sin livssituation.
            </seg>
            <seg n="3734f903">
              Det har redan nämnts, och inte heller jag kan låta bli att nämna,
              att Sverigedemokraterna av någon anledning säger nej till denna
              formulering och reserverar sig kraftigt med den mycket märkliga
              formuleringen att samhället inte ska stödja mångfaldskultur i
              någon form. Det jag frågar mig är: Vilka grupper är det som inte
              ska stödjas? Vad finns det för skäl till att Sverigedemokraterna
              vill ta bort mångfalden? Det måste finnas något skäl. Är det någon
              grupp som inte bör vara med? Är det skåningar? Är det judar? Är
              det människor från Medelhavsländerna? Är det korta eller långa
              människor? Vad är det för människor som inte får vara med eftersom
              ordet mångfald tycks vara så farligt?
            </seg>
            <seg n="adc9b646">
              Herr talman! Den rasism som från början utgjorde grogrunden,
              själva utgångspunkten, för bildandet av Sverigedemokraterna och
              deras verksamhet är ibland nödtorftigt dold eller borttvättad,
              men den framgår tydligt i den ovannämnda ändringen, i den formuleringen.
              Man kan vad gäller Sverigedemokraternas reservation lägga till
              att förslaget att ta bort kontakttolkarna är ett av de mest bisarra
              yrkanden jag sett i de här sammanhangen. Jag vet inte om de vet
              vad en kontakttolk är.
            </seg>
            <seg n="fd4b105a">
              Kontakttolkar används för att hjälpa flyktingar som söker asyl
              att kunna kommunicera på sitt eget språk. De används också för
              att hjälpa barn med autism och adhd. De hjälper människor som
              har demens och därför glömmer ord och formuleringar i språket.
              Kontakttolkar hjälper helt enkelt människor som inte kan kommunicera
              på vanligt sätt. De är mycket viktiga för många olika grupper
              av människor. Som exempel kan nämnas en turist som blir sjuk i
              Sverige och av någon anledning hamnar på sjukhus. Då behöver han
              eller hon kunna kommunicera med läkare. Sverigedemokraternas förslag
              är därför mycket märkligt.
            </seg>
            <seg n="75a88f94">
              Regeringen säger att man ska se över tolkutbildningarna över
              huvud taget för att kunna fortsätta att utbilda tolkar både i
              folkhögskolan och i yrkeshögskolan. Såväl teckentolkar som kontakttolkar
              har en viktig uppgift.
            </seg>
            <seg n="174e20b2">
              Herr talman! Folkbildningens roll innebär att man ligger utanför
              det strikt organiserade utbildningsväsendet och då erbjuder antingen
              en komplettering eller en alternativ väg till kunskap och bildning.
              Ett nyckelord för folkbildningen är frihet. Politiken ger ekonomiska
              medel, men ramarna är vida och utan detaljreglering.
            </seg>
            <seg n="55064ec6">
              Regeringens proposition, som vi nu diskuterar, innebär en tydlig
              markering av folkbildningens betydande roll, och utskottets majoritet
              ställer sig bakom förslagen. Man kan säga att regeringen med propositionen
              förtydligar eller slår fast att folkbildningen har en unik uppgift
              i det moderna Sverige.
            </seg>
            <seg n="bfe6aafe">
              Folkbildningen har tidigare varit en del av vuxenutbildningen.
              Nu föreslår regeringen att man ska sätta upp ett särskilt mål
              för folkbildningspolitiken och förtydliga ambitionerna. Målet
              formuleras på följande sätt: Folkbildningen ska ge alla möjligheter
              att tillsammans med andra öka sin kunskap och bildning för personlig
              utveckling och delaktighet i samhället. Målgruppen blir på det
              sättet bredare än den traditionella vuxenutbildningen. Att folkbildningen
              får ett eget mål innebär att den betraktas som en särskild utbildningsform.
              På det sättet får folkbildningen ett erkännande och en ännu starkare
              ställning på olika nivåer än tidigare.
            </seg>
            <seg n="5c0a53d6">
              I de fyra syftena framhålls bland annat att man ska sträva mot
              demokrati och att en ökad mångfald människor ska kunna påverka
              sin livssituation, som vi sade tidigare. Det är verkligen viktigt
              att arbeta utifrån utgångspunkten att vi har ett inkluderande
              samhälle. Därför bör folkhögskolor och studieförbund kontinuerligt
              arbeta för att nå nya deltagargrupper, utan att för den skull
              glömma alla dem som redan upptäckt folkbildningen. Med nya grupper
              kan vi avse fler medelålders män, fler unga kvinnor, fler utrikes
              födda, fler arbetslösa och fler människor med funktionsnedsättning.
            </seg>
            <seg n="f5e2dc19">
              Genom åren har folkhögskolor och studiecirklar haft stor betydelse
              för kvinnor som velat bli delaktiga i ett aktivt samhällsliv.
              Det var ofta den enda utbildning kvinnor i till exempel min mors
              generation fick om de bodde på landsbygden. Det är naturligtvis
              viktigt att folkhögskolorna också i dag har det perspektivet.
            </seg>
            <seg n="04f2b250">
              En mängd formella hinder för kvinnor är avskaffade i Sverige,
              men som vi vet är verklig jämställdhet långt ifrån genomförd här.
              Vi vet att våld mot kvinnor är en tragisk verklighet, och vi vet
              att kvinnor har betydligt lägre inkomster och pensioner än män.
              Det betyder att folkbildningen fortfarande spelar en viktig roll
              i att stärka kvinnors möjligheter att välja sin livsväg utan att
              begränsas av gamla livsmönster.
            </seg>
            <seg n="09acb0b9">
              Regeringen gör bedömningen att Folkbildningsrådet bör göra en
              särskild studie om hur folkbildningen förhåller sig till de jämställdhetspolitiska
              målen. Jämställdhetsperspektivet ska vara inarbetat inom folkbildningen,
              vilket är bra.
            </seg>
            <seg n="6e99a2b4">
              Regeringen föreslår att folkbildningen ska utvärderas av oberoende
              utredare. Det är en nyhet. Vad jag förstår har man tillsammans
              med representanter för folkbildningen resonerat sig fram till
              en modell som alla är mer eller mindre nöjda med. Det är statliga
              myndigheter som ska ansvara för utvärderingen. När nu folkbildningen
              betraktas som en egen utbildningsform är det naturligt att på
              ett oberoende sätt följa hur målet uppnås.
            </seg>
            <seg n="89192a3c">
              Utskottet delar regeringens bedömning att Folkbildningsrådet
              ska få ett förtydligat ansvar att följa upp och ta fram underlag
              för olika typer av redovisning om hur målen uppnås. Dels finns
              den oberoende statliga utvärderingen, dels får Folkbildningsrådet
              ett särskilt uppdrag.
            </seg>
            <seg n="f519ae90">
              Låt mig helt kort säga att när det gäller kulturlivet i stort
              har folkbildningen en viktig roll. Det handlar om amatörkultur
              men också om utbildning av professionella kulturskapare. Vi kan
              se i regeringens samverkansmodell, i dialogen mellan stat, region
              och lokal kultur, att folkhögskolorna och studieförbunden intar
              en mycket viktig plats.
            </seg>
            <seg n="c6773e75">
              Herr talman! Jag tycker att alla vi som tror på den fria folkbildningen
              ska känna oss uppmuntrade och optimistiska av förslagen i regeringens
              proposition. Det är positivt att folkbildningen nu ses som en
              egen utbildningsform och att det formuleras ett tydligt uppdrag
              om att folkbildningen vänder sig till alla för att ge möjlighet
              att utbilda sig och växa tillsammans.
            </seg>
          </u>
          <note n="fe8a95d8">
            Med det vill jag yrka bifall till utskottets förslag i betänkandet
            och avslag på samtliga motioner.
          </note>
          <u who="ulf_nilsson_b2871f" xml:id="i-cd92eda74215d4c3-0" n="c900973b" prev="i-a74a823ec68e5f7d-0">
            <seg n="4c2b6330">
              Herr talman! Eftersom jag lämnar riksdagen och det här är mitt
              sista anförande i en ärendedebatt – jag kan möjligen komma att
              delta i någon interpellationsdebatt – vill jag passa på att tacka
              mina kolleger från olika partier i utskottet för stimulerande
              debatter och diskussioner om de viktiga kulturfrågorna. Kulturfrågorna
              ska enligt min mening utgöra ett kärnområde i politiken.
            </seg>
            <seg n="470185cf">
              Jag vill också framföra ett varmt tack till alla dem som gör
              riksdagsarbetet möjligt, till utskottets kansli, till talmännen,
              till hela kammarkansliet och till alla andra i riksdagen. Tillsammans
              skapar ni goda förutsättningar för ett seriöst riksdagsarbete.
              Tack ska ni ha allesammans!
            </seg>
          </u>
          <note type="speaker" n="edbebd6e">
            Anf. 119 PER LODENIUS (C):
          </note>
          <u who="per_lodenius_87c57d" xml:id="i-d9c55815ea69086b-0" n="3849f72e">
            <seg n="681298b5">
              Herr talman! Jag vill faktiskt inleda med att hålla med Lars
              Ohly från Vänsterpartiet i vissa delar av hans anförande. Det
              gäller såklart det som handlade om Sverigedemokraternas politik
              när det gäller folkbildningen. Anne Marie Brodén från Moderaterna
              och Ulf Nilsson från Folkpartiet tog också upp den frågan. Jag
              instämmer i denna kritik mot den politik som Sverigedemokraterna
              vill föra när det handlar om folkbildningen och rent generellt
              i kritiken mot deras politik. Jag tycker att det var mycket bra
              framfört av Lars Ohly, Anne Marie Brodén och Ulf Nilsson.
            </seg>
            <seg n="352bbe44">
              Det handlar om mångkultur. För att kunna skapa inkludering behöver
              vi ha mångkultur. Vi behöver träffas, utbyta erfarenheter, lära
              känna varandra och skapa engagemang. Det kan bara ske genom mångfald.
              Det är så vi skapar verklig integration. Det är i den lokala föreningen,
              i nätverk, i lokala utvecklingsgrupper och inte minst i studiecirklar
              som ett brett samhällsengagemang kan växa fram.
            </seg>
            <seg n="5bbfc7d4">
              Folkbildningen, med studieförbunden och folkhögskolorna som finns
              över hela landet, på landsbygden och i staden, är en viktig aktör
              inom det civila samhället. Folkbildningen är en viktig aktör för
              att lyfta samhällsdebatten och skapa engagemang. Kontakter med
              andra och bildning är viktigt för att kunna orientera sig, forma
              självständiga uppfattningar och aktivt delta i samhället.
            </seg>
            <seg n="53ee9b62">
              Folkbildningen är ett exempel där vi gemensamt skapar djupare
              kunskap om vår värld. Att skapa och främja goda villkor för civilsamhället
              och folkbildningen är därför en mycket viktig uppgift för samhället.
              Av denna anledning är också de satsningar som gjorts på folkbildningen
              de senaste åren otroligt viktiga. Jag tänker då bland annat på
              ökningen av antalet studiemotiverande folkhögskoleplatser liksom
              ökningen av antalet platser till allmänna kurser inom folkhögskolan.
            </seg>
            <seg n="a79acd6f">
              Folkhögskolorna spelar en viktig roll, inte minst för ungdomar
              som behöver eller vill hitta en annan väg att skaffa sig kompetens
              och utbildning, en annan väg till arbete. Jag kan ta mig själv
              som exempel. Då jag just lämnat gymnasiet hittade jag en väg i
              mitt liv som jag inte trodde fanns. Det var möjligheten att studera
              på folkhögskola och där få fördjupa mitt intresse för dansen.
              Det i sin tur ledde till att jag några år senare kunde försörja
              mig inom dansen och därifrån gå vidare till en lärarkarriär inom
              särskolan. Till slut hamnade jag här i riksdagen. Mitt liv hade
              definitivt sett helt annorlunda ut om jag inte fått chansen till
              det där året på Väddö folkhögskola.
            </seg>
            <seg n="c700dbc8">
              Herr talman! Folkhögskolorna har också en unik möjlighet att
              möta personer med funktionsnedsättning i det livslånga lärandet.
              Det handlar inte bara om oss som är så kallade normalfungerande,
              utan här finns en möjlighet för personer med funktionsnedsättning
              att ta del av det livslånga lärandet. Den pedagogik och den metodik
              som folkhögskolor använder sig av, där man sätter den studerande
              i centrum och utgår från deltagarens behov, gör att man redan
              där har stora möjligheter att hitta metoderna som leder vidare
              genom bildningens korridorer, oberoende av funktionsnedsättning.
            </seg>
            <seg n="b7156e91">
              Därför har också det särskilda utbildningsstödet till bland annat
              folkhögskolorna, det stöd som gör det möjligt att underlätta studier
              för personer med funktionsnedsättning, höjts rejält sedan 2011.
              Det här är viktigt. Jag förutsätter, hoppas och räknar med att
              höjningen av detta viktiga stöd fortsätter under de kommande åren,
              vilket regeringen också föreslagit. Samtidigt finns det mer att
              göra för att underlätta och förbättra möjligheterna för personer
              med funktionsnedsättning att studera på folkhögskola. Jag ser
              fram emot vad regeringen kommer fram till i denna fråga utifrån
              betänkanden som för närvarande bereds på departementen, bland
              annat på Arbetsmarknadsdepartementet.
            </seg>
            <seg n="62f9d47c">
              Herr talman! Även studieförbunden spelar en otroligt viktig roll
              för möjligheten för personer med funktionsnedsättning att skapa
              sig en plattform för att kunna påverka och delta på lika villkor
              i vårt samhälle. Det kan ske genom kulturevenemang och kulturengagemang.
              Det kan också ske genom förmedling av direkt kunskap i olika studiecirklar.
              Till exempel har Studieförbundet Vuxenskolan ett projekt som man
              kallar Mitt val. Det är ett projekt som riktar sig till personer
              med intellektuell funktionsnedsättning.
            </seg>
            <seg n="f0ebf0b2">
              Enligt viss forskning kan det i dag vara så få som endast två
              av tio röstberättigade med intellektuell funktionsnedsättning
              som röstar i allmänna val. I vilken annan grupp skulle vi acceptera
              det? Det är inte rimligt ur en demokratisk synvinkel. Det är inte
              rimligt ur en mänsklig synvinkel. Genom projektet Mitt val tar
              man fram kunskap, underlag och material för studiecirklar som
              ska stötta och utbilda personer med intellektuell funktionsnedsättning
              i att ta del av och använda sin medborgerliga rättighet att gå
              och rösta – och att förstå vad det innebär att gå och rösta.
            </seg>
            <seg n="8537adcf">
              Det här är bara ett exempel där folkbildningen genom studieförbunden
              gör en otroligt viktig insats när man ger kunskap, bildning och
              röst åt ofta förbisedda medborgare i vårt samhälle. Jag har sett
              många olika studiecirklar, projekt och mer långtgående utbildningar
              initierade, genomförda och drivna av olika studieförbund där man
              lyfter förmågor hos sina deltagare. Det ger otroligt mycket mer
              än bara den specifika kunskapen; i lika hög grad lyfter och stärker
              det människan själv.
            </seg>
            <seg n="53a56287">
              Jag tänker till exempel på en studiecirkel i karaoke som ledde
              till att den isolering en psykisk sjukdom innebar bröts för en
              man som vågade lämna sin lägenhet och möta andra personer. Snart
              var denna man själv ledare för en studiecirkel i karaoke. Han
              tog ett ansvar han själv tidigare inte trodde han var kapabel
              till. Det blev till en kunskap och erfarenhet som i dag öppnar
              ännu fler dörrar ut i samhället för denna man. Jag träffade honom
              här i våras, när jag hade förmånen att få träffa flera av ledarna
              för kamratcirklar för personer med psykisk funktionsnedsättning.
              Jag har själv sett detta hända mer än en gång och har hört flera
              berättelser om hur studiecirklar öppnat dörrar ut i samhället.
            </seg>
            <seg n="d952bbfc">
              Men detta skulle inte kunna hända om inte folkbildningen hade
              sin fria roll att hitta egna vägar. Det är just friheten och öppenheten
              som ger folkbildningen dess kraft att genom just bildning möta
              varje individ där man står för att därifrån lyfta vidare i ett
              livslångt lärande.
            </seg>
            <seg n="d435c0ef">
              Staten satsar också stora resurser på folkbildningen. Det är
              enligt min mening väl använda pengar, vilket jag här försökt att
              motivera. Men det kan också behövas ett tydligt mål för folkbildningspolitiken.
              Som vi hört här tidigare föreslår regeringen att målet ska vara
              att folkbildningen ska ge alla möjligheter att tillsammans med
              andra öka sin kunskap och bildning för personlig utveckling och
              delaktighet i samhället. Kopplat till detta mål har man fyra syften.
              Det kan alltid finnas synpunkter på hur man ska uttrycka dessa
              syften och detta mål och hur de ska tolkas. Men med tanke på de
              exempel jag lyft fram i mitt anförande anser i alla fall jag att
              dessa fyra syften väl fyller sin funktion.
            </seg>
            <seg n="92f264dc">
              Herr talman! Kontakter med andra och bildning är viktigt för
              att kunna orientera sig, forma självständiga uppfattningar och
              aktivt delta i samhället. Folkbildningen, med studieförbunden
              och folkhögskolorna, är en viktig aktör för att lyfta samhällsdebatten
              och skapa engagemang.
            </seg>
          </u>
          <note n="0fce6893">
            Med det, herr talman, vill jag yrka bifall till förslaget i utskottets
            betänkande och avslag på motionerna.
          </note>
          <note type="speaker" n="6a6b106a">
            Anf. 120 LARS-AXEL NORDELL (KD):
          </note>
          <u who="lars-axel_nordell_883b98" xml:id="i-02b84c9a081b18d9-0" n="f6da32c0">
            <seg n="5cdc0a58">
              Herr talman! Vi har väl alla erfarenheter från folkbildningen
              i större eller mindre utsträckning, inte minst vi som vuxit upp
              i Folkrörelsesverige. Många har gått i studiecirkel. Själv ledde
              jag min första studiecirkel när jag var 18 år. Det var ABF som
              frågade mig om jag ville vara ledare för en mattecirkel. Jag undrade
              om jag skulle klara av det. Ja, sade man. Du läser naturvetenskaplig
              matte i skolan. Du klarar av det här.
            </seg>
            <seg n="f874a203">
              Kursen hölls i Lillhärdal i Härjedalen. Det är en socken med
              ett rikt kulturarv som sträcker sig tillbaka till 800-talet och
              den norske märkesmannen Härjulf Hornbrytaren. Det är en bygd som
              i sin genuina dialekt alltjämt använder pluralbeteckningen -um.
              Jag vet inte om man använder den på Gotland, men vi gör det i
              Härjedalen. Man slutade använda den beteckningen i vårt land för
              500 år sedan, men vi ger inte upp så lätt. Vi fortsätter att använda
              den.
            </seg>
            <seg n="4f35031c">
              Ämnet för studiecirkeln som jag ledde var matematik, och jag
              kommer ihåg att jag lärde deltagarna att använda räknesticka –
              ett hjälpmedel som förmodligen är helt okänt för dagens uppväxande
              släkte.
            </seg>
            <seg n="c8f7e249">
              Sedan dess har jag både deltagit i och lett studiecirklar. När
              jag kom in i riksdagen tog jag tjänstledigt från mitt jobb som
              verksamhetschef för studieförbundet NBV i Örebro. Det är Örebros
              största studieförbund med en stor framgångsrik verksamhet framför
              allt bland ungdomar och inte minst bland nysvenskar. Det är en
              stor verksamhet där vi har betytt mycket för integreringen. Vi
              har hjälpt människor att integreras i det svenska samhället och
              starta föreningar enligt svensk modell.
            </seg>
            <seg n="05bce425">
              Studiecirkeln hade sitt födelseår 1902. Den har mer än hundra
              år på nacken. Det var då som den legendariske nykterhetskämpen
              och riksdagsledamoten Oscar Olsson såg behovet, samlade en grupp
              intresserade och genomförde den första studiecirkeln. Detta var
              alltså 1902.
            </seg>
            <seg n="0c3646f8">
              Idén byggde redan från början på att vuxna människor samlas för
              att fördjupa sin kunskap på områden som de själva finner intressanta
              och angelägna. Studiecirkeln kom att bli ett viktigt redskap för
              svensk folkrörelse och för demokratiutvecklingen. Inte minst i
              samband med industrialiseringen och urbaniseringen var studiecirkeln
              viktig för människors möjligheter att utvecklas.
            </seg>
            <seg n="904f5c19">
              I dag är studiecirkeln grundbulten i studieförbundens verksamhet
              och lika viktig ur demokratisynpunkt. De övriga verksamhetsformerna
              är kulturprogram och även annan folkbildningsverksamhet. Den sistnämnda
              verksamhetsformen är lite bortglömd, men det är en flexibel form
              som fångar in barn och unga, större grupper och även korta arrangemang.
              Annan folkbildningsverksamhet används inte så mycket men ger möjligheter.
            </seg>
            <seg n="a58c0eab">
              Även om jag tidigt i livet fick leda min första studiecirkel
              har jag aldrig gått en folkhögskoleutbildning. Däremot blir jag,
              likt många andra riksdagsledamöter, inbjuden varje år till att
              delta i en dialog på olika folkhögskolor. Eleverna är ofta mycket
              pålästa. De har läst, funderat och har färdiga frågor. Det känns
              motiverande att besöka just folkhögskolor, och där sker en berikande
              dialog.
            </seg>
            <seg n="ff72445e">
              Som framgår av propositionen Allas kunskap – allas bildning inrättades
              de tre första folkhögskolorna i Sverige redan 1868.
            </seg>
            <seg n="975bbece">
              40 år senare, 1908, startade Sveriges första rörelsedrivna folkhögskola
              – Wendelsbergs folkhögskola utanför Göteborg i Mölndal som ägs
              av IOGT-NTO. I dag finns 150 folkhögskolor i vårt land. Drygt
              två tredjedelar av dem är rörelsedrivna eller knutna till rörelser,
              regionala organisationer, självständiga stiftelser och föreningar.
              Övriga, knappt 50, drivs av regioner och landsting.
            </seg>
            <seg n="2a971476">
              Herr talman! Folkhögskolorna har fått en allt viktigare roll
              för många framför allt unga människor, inte minst genom de studiemotiverande
              kurserna. Jag har träffat många ungdomar som har tänt och fått
              motivation tack vare de studiemotiverande kurserna. Sedan finns
              den allmänna kursen där man kan läsa upp sina betyg för att därefter
              komma in på en folkhögskoleutbildning eller få arbete. Det betyder
              mycket. Företrädare för folkhögskolan brukar med stolthet visa
              upp siffror som visar hur framgångsrika de är. Jag tycker att
              de ska fortsätta att redovisa dessa siffror – de har lyckats bra.
              Det är också utifrån detta framgångsrika arbete som de har lobbat
              för att låta folkhögskolan bli en egen utbildningsform. Vi har
              lyssnat, och resultatet finns i propositionen. Den tar upp frågan
              om att låta folkhögskolan bli en egen utbildningsform.
            </seg>
            <seg n="d5cff9e4">
              Det finns inga regelverk som styr folkhögskolans kursplaner,
              förutom förordningen om statsbidrag till folkbildningen och de
              villkor och riktlinjer som Folkbildningsrådet tar fram. Det finns
              därför enligt regeringens bedömning behov av att se över och tydliggöra
              folkhögskolan som en egen utbildningsform i utbildningssystemet,
              bland annat vad avser dess verksamhet, organisation och särskilda
              kännetecken.
            </seg>
            <seg n="476a54be">
              Jag vill att folkhögskolan ska bli en egen utbildningsform, och
              jag vill särskilt understryka frågan om folkbildningens särart.
              Den är viktig att ta upp.
            </seg>
            <seg n="8e50d892">
              Folkhögskolan är inte vilken utbildningsform som helst, utan
              den har en särart som vi måste vara rädda om och ta till vara.
              Det handlar om den idémässiga grunden, om pedagogiken och om självständigheten
              som ger folkbildningen en särställning i förhållande till andra
              utbildningsanordnare.
            </seg>
            <seg n="730e6a07">
              Särartstanken utgår ifrån idén om folkbildningens frihet och
              frivillighet samt dess alternativa synsätt på pedagogik och verksamhet.
              Genom att vara deltagarstyrd och deltagardriven har folkbildningen
              möjlighet att stärka människors upplevelse av egenmakt och förmåga
              att påverka sin livssituation. Folkbildningen har också stora
              möjligheter att fånga upp de människor som av olika skäl inte
              deltar i det formella utbildningssystemet genom en lägre grad
              av formbundenhet när det gäller bland annat förkunskaper, studieformer
              och examinationsformer.
            </seg>
            <seg n="70297ebb">
              Herr talman! Regeringen föreslår i propositionen att de sju verksamhetsområdena
              för statsbidrag till folkbildningen som funnits sedan 1991 ska
              upphävas och ersättas av fyra syften. Anledningen är att de inte
              har fått den avsedda effekten eftersom de har blivit alltför omfattande
              till sitt antal och sin innebörd. Emellertid kan de sju områdena
              relateras till de fyra syftena. De formulerar statens intentioner
              på en rimlig nivå och tillgodoser samtidigt den styrningsnivå
              som krävs för statsbidraget till folkbildningen.
            </seg>
            <seg n="86a126f1">
              De fyra syftena är att stödja verksamhet som bidrar till att
              stärka och utveckla demokratin, bidra till att göra det möjligt
              för människor att påverka sin livssituation och skapa engagemang
              att delta i samhällsutvecklingen, bidra till att utjämna utbildningsklyftor
              och höja bildnings- och utbildningsnivån i samhället samt bidra
              till att bredda intresset för att öka delaktigheten i kulturlivet.
            </seg>
            <seg n="9ac1fc0d">
              Jag vill också säga något om utvärderingen av folkbildningen.
              Det är viktigt att den som har hand om utvärderingen har en oberoende
              ställning i förhållande till de aktörer som ska utvärderas. Det
              kan vi vara överens om. Utskottet anser i likhet med regeringen
              att statliga myndigheter ska svara för utvärderingen av folkbildningen.
              Vi förutsätter att Statskontoret tar hjälp av IFAU och Myndigheten
              för kulturanalys för att ta fram relevanta underlag.
            </seg>
            <seg n="03fcd879">
              Flera av de motioner som har väckts och som vi behandlar i dag
              har mer eller mindre blivit tillgodosedda. Sedan finns några motioner,
              från framför allt Sverigedemokraterna, som inte har blivit tillgodosedda.
              Det gläder mig särskilt mycket. På samma sätt som vi har hört
              tidigare när det gäller till exempel integration eller tolkning
              till utländska språk förstår jag bara inte dessa förslag.
            </seg>
            <seg n="b8fa7632">
              Vi vet att det redan i dag finns stora behov av just kontakttolkar
              och att man många gånger i rättssalen har svårigheter att göra
              sig förstådd. Skulle dessa tolkar inte finnas skulle det vara
              ännu svårare. Man skulle inte kunna tillvarata människors rättigheter.
            </seg>
          </u>
          <note n="a2be07e4">
            Med det, herr talman, yrkar jag bifall till förslaget i betänkandet
            och avslag på de inlämnade motionerna.
          </note>
          <note type="speaker" n="98d17e1f">
            Anf. 121 BENGT BERG (V):
          </note>
          <u who="bengt_berg_48756a" xml:id="i-25684f5d7215462f-0" n="72ab289f">
            <seg n="ae5f2ef3">
              Herr talman! Det finns folkbildning, och det finns folkinbillning.
              Jag tänkte blicka lite tillbaka till att börja med.
            </seg>
            <seg n="5f8dd749">
              Folkbildningen i Sverige har en tämligen unik historia, skulle
              jag vilja påstå, som hänger ihop med utvecklingen av det demokratiska
              samhället. I arbetarrörelsens barndom skulle kampen för ett bättre,
              rättvisare och mer jämlikt samhälle föras på tre plan: det ideologiska,
              det fackliga och det kulturella. Det gällde människovärdet och
              rätten till ett drägligt liv också för dem som skapade välståndet
              och utförde det nödvändiga arbetet.
            </seg>
            <seg n="f284c582">
              Parallellt med arbetarrörelsen växte andra folkrörelser fram,
              frikyrkorörelsen och nykterhetsrörelsen. Runt om i landet fanns
              dessutom i det gamla bondesamhället förankrade bygderörelser som
              hade egna samlingslokaler och en verksamhet som riktade sig till
              landsbygdens människor. Folkbildningen i vårt land har med andra
              en mycket stor bredd och ett stort djup.
            </seg>
            <seg n="3427f10f">
              Herr talman! Ur arbetarrörelsen växte en väldig aktivitet på
              kulturområdet. ABF, Arbetarnas bildningsförbund, är Sveriges äldsta
              studieförbund. Näst äldsta, skulle jag säga eftersom nykterhetsrörelsen
              kom till 1902, och så kom ABF till 1912. Syftet var att deltagarna
              i ABF:s verksamhet skulle tillägna sig de nödvändiga verktyg som
              krävdes för att genomföra demokratiseringen av ett land i stark
              förändring. Föreläsningar och turnéer med kända författare och
              agitatorer drog fulla hus. Bildningstörsten var stor, och snart
              skulle studiecirkeln slå igenom. Där gick social gemenskap hand
              i hand med införlivandet av kunskap och kultur. Viktigt var meningsutbytet,
              respekten för andra åsikter än de egna och mötet mellan människor
              med olika bakgrund.
            </seg>
            <seg n="347dc59d">
              Herr talman! Nu, anno 2014, råder helt andra villkor som ställer
              nya krav på folkbildningen. Dagens verklighet kräver ett nytt
              tänkande, anpassat till de behov som finns i samhället. Begrepp
              som tillgänglighet, mångfald och jämställdhet var långt ifrån
              självklara för hundra år sedan, men är absolut nödvändiga ingredienser
              när vi i dag diskuterar folkbildning.
            </seg>
            <seg n="fa9adab0">
              Vi lever i en värld med strida strömmar av migranter, folk som
              flyr krig, fattigdom och miljökatastrofer. Dessa människor försöker
              hitta en ny och annan framtid än den som deras hemland kan erbjuda.
              Det är precis som Kristina och Karl-Oskar Nilsson en gång gjorde
              i Vilhelm Mobergs utvandrarepos.
            </seg>
            <seg n="fcfa219e">
              Det kommer också många människor till vårt land av olika anledningar.
              Eftersom vår befolkningspyramid är i otakt är det bara att konstatera
              att det inte bara är de som behöver vårt stöd, utan också vi som
              behöver dem när Sverige ska utvecklas och vi ska upprätthålla
              vår välfärd.
            </seg>
            <seg n="0b754da5">
              Herr talman! Sfi, svenska för invandrare, har blivit något av
              ett mantra när det gäller att skapa möjligheter för ett bra liv
              i det nya landet. Utan språk går det inte att vare sig delta i
              det demokratiska samhällsbygget, delta i det sociala livet eller
              ingå i arbetslivet.
            </seg>
            <seg n="e8529ec6">
              Nog för att det finns mycket att ifrågasätta när det gäller invandringspolitiken
              och Migrationsverkets roll i densamma, men behovet av språkkunskaper
              är det ingen som kan ifrågasätta. Här kan givetvis folkhögskolorna
              göra avgörande insatser, bara de tilldelas nödvändiga ekonomiska
              resurser. Folkbildning är inte bara kunskapsinhämtning; det är
              också en möjlighet att lära av varandra, växa tillsammans och
              skapa ett nät av samhörighet och en grund för mänsklig tillväxt.
            </seg>
            <seg n="4a235555">
              Herr talman! Tillsammans med studieförbunden och det civila samhället
              och i kombination med samhälleliga investeringar i medmänsklighet
              är det möjligt att skapa en annan och bättre framtid för dem som
              kommit till vårt land och för oss som redan lever här!
            </seg>
            <seg n="df60378c">
              Herr talman! Detta är finalen på en debatt och finalen på min
              riksdagstid. Fyra år tog den. Jag tänkte avsluta med en dikt,
              och den vill jag tillägna Margareta Larsson och Sverigedemokraterna.
              Den handlar om längtan och är skriven av en liten pojke som var
              osäker med språket. I stället för frihet sade han uthet. Därmed
              berikade han vårt språk.
            </seg>
          </u>
          <note type="speaker" n="77e648cd">
            Anf. 122 TINA EHN (MP):
          </note>
          <u who="tina_ehn_94fa72" xml:id="i-5eb4e33001ded129-3" n="b258c01b">
            <seg n="2adaffb7">
              Herr talman! Det är folkbildning vi har debatterat i dag. Jag
              skulle vilja säga tack, som så många andra, för det är min sista
              ärendedebatt i kammaren. Jag har två interpellationsdebatter kvar,
              en i morgon och en på torsdag. Jag säger jättemycket tack. Det
              har varit väldigt spännande år för mig. Tack till kulturutskottet,
              ledamöter och andra!
            </seg>
            <seg n="832b9e2b">
              Vi vill ge människor som behöver fly möjligheter, vi vill ge
              människor möjligheter att komma in i samhället och vi vill skapa
              möjligheter för bildning. Jag tänkte på det som Jonatan sade i
              Bröderna Lejonhjärta . Det finns saker man måste göra även som
              det är farligt. Varför då? Jo, annars än man ingen människa, utan
              bara en liten lort, sade Jonatan.
            </seg>
            <seg n="0a5e7667">
              Det där tror jag att ni har hört många gånger, men det är ett
              ganska starkt citat. Människor vågar göra saker fast de egentligen
              inte vill.
            </seg>
            <seg n="419d5e5b">
              Världen är inte alltid lugn och stilla. Den är orolig nu, och
              det var den under krigsåren 39–40. Då skedde en av de stora barnförflyttningarna
              på jorden. 70 000 finska krigsbarn kom till Sverige, och min mamma
              var ett av dem. Det finns mycket att säga om det, och det finns
              mycket man bär med sig i kommande generationer av det. En sak
              man bär med sig är att när man blir väl bemött mår man bra. Det
              var också någonting som Astrid Lindgren sade. Hon sade: Ge barnen
              kärlek, mera kärlek och ännu mera kärlek, så kommer folkvettet
              av sig själv.
            </seg>
          </u>
          <note n="3e74374b">
            Överläggningen var härmed avslutad.
          </note>
          <note n="f0082294">
            21 § Nya regler för erkännande och verkställighet av utländska
            domar på civilrättens område
          </note>
          <note n="1c3e7b3b">
            Andre vice talmannen konstaterade att ingen talare var anmäld.
          </note>
          <note n="aab6d236">
            22 § Samordnad prövning av buller enligt miljöbalken och plan-
            och bygglagen
          </note>
          <note type="speaker" n="70f6bb67">
            Anf. 123 JAN LINDHOLM (MP):
          </note>
          <u who="jan_lindholm_73d248" xml:id="i-4eb9e45b29d6750b-0" n="b1a73e65" next="i-e20bd1eb973647cb-0"/>
          <note n="2c3847c9">
            Herr talman! I civilutskottets betänkande 33 om samordnad prövning
            av buller enligt miljöbalken och plan- och bygglagen behandlar
            utskottet regeringens proposition med samma namn, en följdmotion
            samt tre motioner från allmänna motionstiden.
          </note>
          <u who="jan_lindholm_73d248" xml:id="i-e20bd1eb973647cb-0" n="b1a73e65" prev="i-4eb9e45b29d6750b-0">
            <seg n="629e8252">
              I propositionen föreslår regeringen ändringar i miljöbalken och
              i plan- och bygglagen i syfte att förenkla regelverket med mål
              att underlätta för byggande av bostäder i bullriga miljöer. För
              byggande av bostäder i bullriga miljöer – det är syftet. Det är
              viktigt att komma ihåg.
            </seg>
            <seg n="a9a2c2db">
              Vi i Miljöpartiet tycker att det ändå är ett bra initiativ som
              regeringen tar. Vi såg verkligen fram emot att denna proposition
              skulle komma, och vi hoppades att vi skulle kunna stödja den.
            </seg>
            <seg n="380826e2">
              Även om regeringens förslag inte var precis det som vi hade velat
              se, nämligen ett förslag som sätter folkhälsan före exploateringsintresset,
              tycker vi inte att vi den här gången kan hävda att regeringens
              förslag är ett förslag helt i fel riktning.
            </seg>
            <seg n="ceeb84c3">
              Vi är ju vana vid att regeringen redovisar en ambition att gå
              framåt, men när förslagen sedan kommer går de ofta åt fel håll
              i förhållande till den uttalade riktningen. Den här gången kan
              vi konstatera att regeringen ändå lyckas med den första delen
              av sina ambitioner. Att samordna prövningen måste man ändå erkänna
              är ett steg i rätt riktning.
            </seg>
            <seg n="29daf751">
              Förslaget från regeringen är alltså den här gången inte helt
              misslyckat – det går faktiskt åt rätt håll. Då förväntar sig väl
              regeringens företrädare här i kammaren att Miljöpartiet ska applådera
              detta, men det är inte vår uppgift.
            </seg>
            <seg n="820ae981">
              Miljöpartiets uppgift är att vara en blåslampa som hela tiden
              försöker pressa på regeringen för att få fram en ännu bättre lagstiftning.
              Som jag sade är det bra med samordning, som regeringen föreslår.
              Det innebär en förenklad hantering och ger ökad förutsägbarhet
              för aktörerna. Så långt är alltså allting bra.
            </seg>
            <seg n="4d6d411c">
              Men vi tar oss ändå friheten att kritisera regeringen för att
              man inte passade på att gå ett litet steg till – ett steg för
              att minska bullret. Det hade vi hoppats på.
            </seg>
            <seg n="ccf459cf">
              Plan- och bygglagens formulering är: En bebyggelse får inte vara
              olämplig med hänsyn till människors hälsa. Den byts nu ut mot
              en formulering från miljöbalken: Det får inte finnas risk för
              olägenhet för människors hälsa. Om man jämför de formuleringarna
              och den praxis som finns borde det i praktiken innebära en viss
              skärpning av tillåtna bullernivåer där bostäder kan byggas. Det
              borde det kunna innebära.
            </seg>
            <seg n="018760b6">
              Tyvärr väljer dock regeringen att samtidigt begränsa möjligheterna
              att vidta åtgärder mot höga bullernivåer genom att tillsynen enligt
              miljöbalken inte får samma självständiga ställning som den tidigare
              har haft. Möjligheten att förbjuda eller att förelägga om att
              vidta åtgärder minskar i praktiken när beslutet i planbeskrivningen
              utgår från samma formulering som i miljöbalken. Det finns inget
              utrymme för en annan tolkning, till exempel i en domstol.
            </seg>
            <seg n="628dbeb4">
              Från Miljöpartiets sida hade vi gärna sett att regeringen, alternativt
              utskottsmajoriteten, i sina texter hade fångat upp de senaste
              kunskaperna när det gäller risker med höga bullernivåer för att
              på så vis skapa förutsättningar för handläggare, myndigheter och
              domstolar att göra en modernare tolkning av just begreppet olägenhet.
              Det hade varit ett ganska enkelt sätt för regeringen att flytta
              fram positionerna på bullerområdet en aning.
            </seg>
            <seg n="5e2b1871">
              Vår förhoppning var därför inte att samordningen skulle leda
              till att man enligt det nya regelverket tillåter bostadsbyggande
              där det med dagens regler inte är möjligt. Vår förhoppning var
              den omvända, att förändringarna i stället skulle leda till skärpta
              bullerkrav så att bostadsbyggandet skulle möjliggöras på de ställen
              där det inte går att bygga i dag genom att man skärper kraven
              på hälsofarliga miljöer. Men så blev det alltså inte.
            </seg>
            <seg n="af1419b6">
              Nu uppfattas regeringens förslag i stället som att man har valt
              att anpassa kraven till den ohälsosamma bullernivå som vi lever
              med i stället för att skärpa hälsoambitionerna. Vi tycker från
              Miljöpartiets sida att det är en rätt allvarlig plump i protokollet,
              vilket vi vill markera genom den första av våra två reservationer
              i betänkandet.
            </seg>
            <seg n="896e9eb9">
              Herr talman! Mot bakgrund av de lagändringar som regeringen föreslår
              är det dessutom rätt svårt att förstå varför man från regeringens
              sida väljer att besluta att föreskrifterna ska ange riktvärden
              för buller i stället för gränsvärden.
            </seg>
            <seg n="12af5cc7">
              Skillnaden är att gränsvärden inte får överskridas, och genom
              att de har just den egenskapen fungerar de bra vid tvister. Riktvärden
              är däremot någonting väldigt otydligt, eftersom riktvärden är
              någonting som man strävar efter att uppnå men inte behöver lyckas
              nå. Vad är ett riktvärde värt i en domstol?
            </seg>
            <seg n="4b6601bb">
              I praktiken menar vi att regeringens förslag i sin helhet, med
              de förändringar som föreslås av lagteknisk art i kombination med
              att regeringen inte vill ha gränsvärden utan föreslår riktvärden,
              innebär att bullerskyddet tar tydliga steg i fel riktning.
            </seg>
            <seg n="4c76f358">
              Nu var vi där igen med riktningen av det politiska beslutet.
              Det som började så bra med en förenkling och ett förtydligande,
              som vi i Miljöpartiet gillar, landade till slut i en försvagning
              av folkhälsointresset som måste betraktas som ett steg bakåt.
              Ett steg framåt och ett steg bakåt – det är bra att det inte är
              ett steg framåt och två steg bakåt. Så där kan man beskriva regeringens
              politik enligt detta förslag.
            </seg>
            <seg n="43203883">
              Miljöpartiets roll har så här långt varit att vara den där blåslampan
              som ligger på för att lagstiftningsförslagen ska bli bättre. I
              det här fallet är vårt förslag, enligt reservation 2, att riksdagen
              ska besluta att uppdra åt regeringen att återkomma med ett förslag
              till regelverk som innebär gränsvärden för buller och att de dessutom
              anpassas till de nya kunskaperna om bullers betydelse även för
              hjärt-kärlsjukdomar och inte bara för stress.
            </seg>
            <seg n="631c3ec1">
              Vi menar att om regeringen hade haft ambitionen att göra det
              här lite bredare hade det varit fullt möjligt.
            </seg>
            <seg n="8e1cb95f">
              Självklart står vi i Miljöpartiet bakom båda våra reservationer
              i detta betänkande, men för tids vinnande yrkar jag bifall bara
              till reservation 2.
            </seg>
          </u>
          <note type="speaker" n="de94412f">
            Anf. 124 MARKUS WIECHEL (SD):
          </note>
          <u who="markus_wiechel_648a17" xml:id="i-a984c4ebeda4e4a1-0" n="c388b2bb">
            <seg n="abd6d6e2">
              Herr talman! Jag bor i Norrköping. År 2007 flyttade jag dit efter
              sex år i USA. Jag hade då knappt satt min fot där, utan det blev
              till stor del ett spontant val av studieort.
            </seg>
            <seg n="7fb25ef4">
              Att jag började studera vid filialen till Linköpings universitet
              berodde kanske främst på en sak: På den tiden fanns det en bostadsgaranti.
              Den bostadsgarantin finns inte längre. Hade det varit i dag hade
              det säkert blivit en annan studieort.
            </seg>
            <seg n="90b78858">
              Norrköping är som bekant en gammal industristad. Där finns en
              hamn och en flygplats. E4:an går förbi där. Det finns goda tågförbindelser
              till både Helsingfors och Malmö. Det är helt enkelt en stad som
              har all potential att växa. Filialen till Linköpings universitet,
              Campus Norrköping, växer. Allt fler kurser flyttas till Norrköping.
            </seg>
            <seg n="c6102503">
              Trots detta finns det ett stort problem, och det är att efterfrågan
              på bostäder är så stor att de inte längre kan erbjuda en bostadsgaranti.
              Dagens restriktioner förhindrar till stor del att man bygger mer.
              Varför det? Jo, det finns som sagt bland annat en flygplats där.
            </seg>
            <seg n="96c3d8b6">
              Av den anledningen är dagens debatt väldigt viktig. Det är just
              detta som gör att jag känner igen allvaret hos två motionärer
              – de kommer från två helt andra partier – som båda kommer från
              Linköping. Det är också en stad med en flygplats. De beskriver
              en verklighet som finns runt om i landet.
            </seg>
            <seg n="7cacf99f">
              Frågan om buller är närmare bestämt mycket viktig, och det finns
              egentligen inget skäl att inte sträcka sig över partigränserna
              för att få till bättre regler som möjliggör välplanerade bostadsområden
              runt om i landet, där det krävs ett större bostadsbyggande.
            </seg>
            <seg n="e1f276b7">
              Herr talman! Jag anser att den nuvarande tillämpningen av riktvärden
              för buller från flygtrafik medför orimliga restriktioner. Det
              drabbar bostadsbyggandet i flera städer, och precis som motionärerna
              redogör för är Linköping en av dem.
            </seg>
            <seg n="fe2f62e0">
              Riktvärdena är i dag inte rättsligt bindande. Både Boverket och
              Naturvårdsverket har gjort olika bedömningar av hur riktvärdena
              ska tillämpas, vilket således skapar en stor oklarhet. Av den
              anledningen behöver regelverket när det gäller flygbuller samordnas
              bättre.
            </seg>
            <seg n="965aadc3">
              I regeringens proposition föreslås ändringar i plan- och bygglagen
              och i miljöbalken. Det är ändringar som är ett steg i rätt riktning.
              Samordningen av reglerna i plan- och bygglagen och i miljöbalken
              blir med det liggande förslaget lite bättre för att underlätta
              planering och byggande av bostäder i utsatta miljöer.
            </seg>
            <seg n="c5affee5">
              Likaså är det bra att regeringen avser att meddela föreskrifter
              med riktvärden för flygbuller. Vid arbetet med en författningsreglering
              bör regeringen utgå från de riktvärden som finns i Boverkets allmänna
              råd om lokalisering av bostäder i områden utsatta för just flygbuller.
            </seg>
            <seg n="24dae529">
              Herr talman! Krav på buller ska inte skilja sig beroende på vilken
              källan är. Det är min övertygelse att kraven ska regleras i samma
              författning. Det finns otroligt mycket att göra på den här fronten,
              så även om det är sista gången vi debatterar frågan under den
              här mandatperioden hoppas jag att debatten kan fortsätta – om
              inte annat under nästkommande år, även om det då kan vara en annan
              regering som sitter.
            </seg>
            <seg n="266c35cd">
              Avslutningsvis vill jag yrka bifall till reservation 3.
            </seg>
          </u>
          <note type="speaker" n="ed41f5a0">
            Anf. 125 AMINEH KAKABAVEH (V):
          </note>
          <u who="amineh_kakabaveh_836342" xml:id="i-3974f9ece1dbf6b0-0" n="ab0f7980">
            <seg n="2865a5ab">
              Herr talman! Vi i Vänsterpartiet anser att denna proposition
              präglas av en helt omodern syn på bullerfrågorna och särskilt
              på det dominerande trafikbullret. Vi ska helt enkelt acceptera
              och underordna oss ett allt hälsovådligare buller. Samtidigt blir
              det allt tydligare att människor behöver en tyst miljö att leva
              i.
            </seg>
            <seg n="b030b8f1">
              Regeringen konstaterar att PBL, alltså plan- och bygglagen, står
              för exploateringsintresset och miljöbalken för skyddsintresset.
              Dessa intressen ska samordnas.
            </seg>
            <seg n="33d857b7">
              Vi tycker att skyddsintresset borde vara klart överordnat och
              att det också ska framgå av lagstiftningen. Det ska inte behöva
              vara så att människor ska må dåligt i sin boendemiljö av den illa
              planerade trafikmiljön.
            </seg>
            <seg n="ae3b4aed">
              Vi står nu inför en situation där biltrafiken i städerna måste
              minst halveras och hastigheterna av säkerhetsskäl också bör halveras.
              Flygtrafiken måste minskas, och en del flygplatser bör läggas
              ned. Att då anpassa sig till dagens bullersituation i stället
              för att tvinga fram bullerreduceringar är helt bakvänt.
            </seg>
            <seg n="6efdcc40">
              Vi tycker också att de stackare som ska bo i eventuella komplementbostadshus
              har rätt till en hälsosam miljö där människor i lugn och ro kan
              sova och leva sina liv utan det buller som i dag finns i framför
              allt de nya områden som byggs. Där har forskning visat att flera
              miljoner människor dagligen utsätts för det obehagliga buller
              som är ohälsosamt. Det är många barn som blir stressade och mår
              dåligt just på grund av att detta ohälsosamma buller finns i deras
              närområde.
            </seg>
            <seg n="3c122631">
              Därför tycker vi att det är väldigt viktigt att regeringen ser
              till att utreda den här situationen bättre och att samordna mycket
              bättre. Med anledning av detta vill jag yrka bifall till reservation
              2.
            </seg>
          </u>
          <note type="speaker" n="5d77e00d">
            Anf. 126 EVA BENGTSON SKOGSBERG (M):
          </note>
          <u who="eva_bengtson_skogsberg_b2451b" xml:id="i-1490c1bcbaad01a0-0" n="836d2a8c">
            <seg n="0af0137c">
              Herr talman! För ganska precis ett år sedan var min partikollega
              Johan Hultberg från miljö- och jordbruksutskottet och jag på besök
              i Alvesta. Det är en järnvägsknut i Småland, för er som inte känner
              till Sveriges geografi. Där träffade vi politiker och tjänstemän
              i kommunen och fastighetsaktiebolaget Allbohus.
            </seg>
            <seg n="1b994ad9">
              De var mycket bekymrade över att riktvärden för buller och möjligheter
              till avsteg från dessa inte är lika för hela landet. Undantag
              kan beviljas för större städer och tätorter, men dit räknas inte
              Alvesta. Skälet, sades det, är att på landsbygden kan man bygga
              på annan mark. Men även om samhället är litet vill många bo i
              närheten av stationen på grund av fördelarna med att kunna arbetspendla
              åt olika håll.
            </seg>
            <seg n="e51ca07c">
              Man trodde inte att järnvägen, som var orsaken till att samhället
              en gång uppstod, nu skulle vara hämskon för framtida utveckling.
              Arbetet med projektering av nya flerfamiljshus hade kommit långt
              när man fick avslag. Det förvånade mycket, då det finns äldre
              bostäder i närheten som dessutom ligger närmare järnvägen. Nya
              bostäder byggs dessutom med bättre ljudisolering, men det hjälper
              inte om riktvärdet för buller räknar med att man ska kunna sova
              med öppet fönster.
            </seg>
            <seg n="5a76b810">
              I Linköping finns liknande problem, alltså svårigheter att utveckla
              och förtäta staden med fler efterlängtade bostäder. Där är det
              flyget som sätter stopp, och det största hindret för att planera
              nya bostadsområden är att Boverket och Naturvårdsverket gör olika
              bedömningar av hur riktvärdet ska tillämpas.
            </seg>
            <seg n="4296990c">
              Att olika myndigheter prövar tillstånden ställer också till det,
              då det i regelverken förordas olika nivåer på buller beroende
              på om det kommer från vägar eller uppstår på ett industriområde.
            </seg>
            <seg n="8a65168c">
              Det är därför glädjande att vi i morgon ska rösta igenom ett
              betänkande som bygger på regeringens förslag om ändringar i miljöbalken
              och plan- och bygglagen som syftar till förbättrad samordning
              för att underlätta planering och byggande av bostäder i bullerutsatta
              miljöer.
            </seg>
            <seg n="9320d2bd">
              Regeringen har även gett Boverket i uppdrag att inrätta ett kansli
              för att kunna tillgodose det behov av information och utbildning
              som kan uppstå på grund av förslagen i propositionen och därmed
              främja en enhetligare och effektivare tillämpning av plan- och
              bygglagen.
            </seg>
            <seg n="bfe2666a">
              Jag vill även poängtera att i samband med att en författningsreglering
              av riktvärden övervägs kommer regeringen noga att bedöma och beakta
              hälsokonsekvenserna och se till behovet av hälsosamma boendemiljöer.
            </seg>
            <seg n="bd22df5f">
              Herr talman! Jag yrkar bifall till förslaget i betänkandet och
              avslag på motionerna. Några av motionerna berör just problematiken
              i Linköping, och eftersom samordningen mellan myndigheterna nu
              blir tillgodosedd finns inget behov av ett tillkännagivande.
            </seg>
            <seg n="c28f5d0c">
              Avslutningsvis, herr talman: Detta är med största sannolikhet
              min sista debatt här i kammaren, för jag vågar inte hoppas på
              att Kalmarlänsborna kryssar in mig en gång till. Men vi har visserligen
              den äldsta befolkningen i landet – jag tror att mer än en tredjedel
              är pensionärer – så förhoppningen finns att de vill se fler 60-plussare
              i riksdagen. Då kommer jag tillbaka!
            </seg>
            <seg n="eddd75a0">
              Det har varit mycket intressanta och lärorika år som jag med
              glädje kommer att se tillbaka på. Framför allt är jag glad över
              alla fina vänner, kolleger och tjänstemän som jag har haft förmånen
              att lära känna. Jag kommer att sakna er. Tack för mig!
            </seg>
          </u>
          <note type="speaker" n="7372177c">
            Anf. 127 NINA LUNDSTRÖM (FP):
          </note>
          <u who="nina_lundstrom_9605bf" xml:id="i-881dc255d43d62dd-0" n="a01cd4b3">
            <seg n="9710c74e">
              Herr talman! Jag vill börja med att yrka bifall till förslaget
              i betänkandet och avslag på reservationerna.
            </seg>
            <seg n="21846b89">
              Ja, dagens debatt handlar om ytterligare en proposition för att
              minska hindren för bostadsbyggandet. Bostadsbyggandets hinderbana
              blir av med ytterligare ett hinder. Vi vet ju från många kommuner
              i olika delar av landet hur tolkningarna kring buller och bullerregler
              hämmar bostadsbyggandet.
            </seg>
            <seg n="65fd9fc0">
              Regelverken för buller är ett allvarligt hinder för bostadsbyggande.
              Det svarade majoriteten av de tillfrågade kommunerna i en enkät
              som Sveriges Kommuner och Landsting gjorde. Kommunerna har mycket
              svårt att förtäta städer och tätorter där många vill bo. Detaljplaner
              kommer inte till byggstart. Problemen är störst i de kommuner
              där det behöver byggas mest. Stränga riktvärden är ett problem.
            </seg>
            <seg n="0fbf55c0">
              Ett annat problem är att myndigheter har motsägelsefulla regelverk.
              Som läget är i dag tvingas många kommuner att planera för nya
              bostäder i mindre attraktiva lägen utanför städerna.
            </seg>
            <seg n="682da670">
              Att bygga tätt ger flera miljömässiga vinster: Fler kan åka med
              kollektivtrafik eller cykla, och färre behöver ta bilen till jobbet.
              Bullret minskar. Låt mig ta några exempel.
            </seg>
            <seg n="7ef91574">
              Linköping har redan nämnts, men jag vill också ta upp Linköping
              och har också varit på besök där. Det är en universitetsstad som
              verkligen behöver ett ökat bostadsbyggande. Saabs provflygningar
              har medfört att ett stort antal planer har överklagats. I dag
              är det ungefär 1 000 lägenheter som finns i detaljplaner men som
              inte får byggstart på grund av överklagade detaljplaner. Antalet
              växer dessutom. Verksamhetsutövaren överklagar planer för nya
              bostäder eftersom företaget inte vill riskera att ansvarig myndighet
              i en senare prövning inskränker dess verksamhet.
            </seg>
            <seg n="9f621a55">
              Ett annat exempel är Helsingborg. När en lastbil kör på vägar
              i Helsingborg klassas motorljudet som trafikbuller. Den som vill
              bygga bostäder intill vägarna behöver anpassa sig till Boverkets
              regelverk. Detta är möjligt att leva upp till tack vare modern
              byggteknik. Men när samma lastbil kör in på hamnområdet klassas
              motorljudet i stället som industribuller. Då gäller ett annat
              regelverk.
            </seg>
            <seg n="ade2984e">
              Helsingborgs stad har byggplaner för tusentals bostäder, men
              kraven riskerar att försvåra eller förhindra projekten. Reglerna
              omfattar även färjetrafik. Där är Helsingfors ett exempel. Trots
              att färjor oftast låter mindre än biltrafiken är de ett större
              hinder, vilket påverkar Helsingforss stad.
            </seg>
            <seg n="b71714f2">
              Exemplen är många. När Sveriges kommuner och landsting i en enkätundersökning
              frågade de kommuner som har byggt fler än 1 000 bostäder sedan
              år 2002 hur de ser på förutsättningarna, kunde man konstatera
              att tre av fyra kommuner anser att regelverken för buller är ett
              allvarligt hinder för bostadsbyggandet. Inte minst gäller det
              byggandet av små lägenheter för unga, studenter och singelhushåll.
            </seg>
            <seg n="2bab59ab">
              Jag noterade i en rapport från Länsstyrelsen i Dalarna att även
              där finns kommuner som anger bullerregler som ett hinder.
            </seg>
            <seg n="2b16ee03">
              Nej, vi väntar oss inte applåder från Miljöpartiet. Miljöpartiet
              och Vänsterpartiet vill avslå propositionen, hela förslaget. Det
              är beklagligt. Man vill avslå förslag om att samordna lagstiftningarna
              för att hitta lösningar för bullerreglernas inverkan på bostadsbyggandet.
              Det är intressant.
            </seg>
            <seg n="04f740f0">
              En miljöpartist i byggnadsnämnden i Göteborg uttalade i Sveriges
              Radio i januari i år att hon vill att regeringen ser över regelverket
              för bullernivåer. Det är enligt henne olyckligt att länsstyrelsen
              överklagar detaljplaner för nya bostäder utifrån olika krav på
              lägsta bullernivå. Systemet ska enligt henne vara enhetligt. Det
              säger Miljöpartiet i Göteborg.
            </seg>
            <seg n="8460d50f">
              Min fråga till Miljöpartiet i riksdagen är: Om ni vinner valet,
              kommer ni då i riksdagen att kräva att era koalitionspartner stoppar
              möjligheten att samordna bullerreglerna för att möjliggöra bostadsbyggande?
            </seg>
            <seg n="08f5a165">
              Herr talman! Ingen här i riksdagen vill ge förutsättningar för
              bullriga inomhusmiljöer. Att ändra på regelverket handlar inte
              om att skapa dåliga inomhusmiljöer, tvärtom. Med dagens teknik
              går det att bygga betydligt bättre inomhusmiljöer än vad många
              befintliga hus har i dag.
            </seg>
            <seg n="7d341505">
              Problemet är att det finns två lagstiftningar som inte har varit
              samordnade, plan- och bygglagen och miljöbalken, samt definitioner.
              I dag råder osäkerhet.
            </seg>
            <seg n="d19c2380">
              Att det görs olika bedömningar av vad som är acceptabla bullernivåer
              bidrar till att skapa osäkerhet. Om bebyggelse möjliggörs genom
              kommunens beslut enligt PBL är det inte säkert att den bedöms
              lämplig vid en eventuell tillsyn utifrån miljöbalken. På motsvarande
              sätt kan de skilda bedömningarna skapa en osäkerhet om villkoren
              för olika tillstånd enligt miljöbalken. De nuvarande skillnaderna
              vid tillämpningen drabbar såväl kommuner som fastighetsägare och
              verksamhetsutövare. Det är ett stort problem som måste lösas.
            </seg>
            <seg n="71edf3d1">
              Herr talman! Syftet med förslagen i propositionen är att förbättra
              samordningen av reglerna i plan- och bygglagen och miljöbalken
              för att underlätta planering och byggande av bostäder i bullerutsatta
              miljöer.
            </seg>
            <seg n="f7aed3b7">
              Buller har många olika aspekter som vi behöver förhålla oss till.
              Regeringen avser att meddela föreskrifter för buller från väg-
              och spårtrafik samt flygbuller. Regeringen betonar att föreskrifterna
              behövs till skydd mot olägenhet för människors hälsa.
            </seg>
            <seg n="a990d1cf">
              Motionärerna anser att regeringens förslag inte i tillräcklig
              utsträckning har beaktat de hälsoproblem som buller orsakar. Så
              är inte fallet. Ändringarna i plan- och bygglagen ska förebygga
              olägenhet för människors hälsa i fråga om omgivningsbuller vid
              lokalisering, utformning och placering av bostadsbyggnader.
            </seg>
            <seg n="9ac88d77">
              Ändringarna innebär bland annat nya krav i plan- och bygglagen
              för att förebygga olägenhet för människors hälsa. Det ska också
              införas en definition i PBL av vad som avses med omgivningsbuller
              respektive vad som avses med olägenhet för människors hälsa.
            </seg>
            <seg n="61b3a8cf">
              Lagändringarna är avsedda att träda i kraft den 2 januari 2015.
              Dessutom anser regeringen att man bör överväga vilka åtgärder
              som kan behövas för att trygga verksamhetsutövarnas rättssäkerhet.
              Verksamheter kan ju drabbas av omprövningar.
            </seg>
            <seg n="54640d36">
              Sådant är läget i några kommuner. Det finns konflikter mellan
              befintlig verksamhet och välbehövligt bostadsbyggande. Ska vi
              bygga täta städer, som är mycket bra ur klimat- och miljösynpunkt,
              måste vi lösa dessa konflikter. Men det anser inte Miljöpartiet
              och Vänsterpartiet, för man vill avslå förslagen.
            </seg>
            <seg n="2d45dd81">
              Vill Miljöpartiet stoppa byggandet av klimatsmarta täta städer?
              Hur tänker Miljöpartiet lösa befintliga konflikter i samhällsbyggandet?
              Anser Miljöpartiet att det är rimligt att bostadsbyggandet stoppas
              även fortsättningsvis? Vi är vana vid att Miljöpartiet återkommande
              säger nej till förslag, senast i går när det gällde en enklare
              planprocess.
            </seg>
            <seg n="bfd047cd">
              Herr talman! Det finns ett konkret förslag på riksdagens bord.
              Alliansregeringen har agerat och lagt fram ännu ett förslag. Att
              minska hinder och krångel innebär att man måste orka ta itu med
              regelverk som inte fungerar.
            </seg>
            <seg n="be37db29">
              Miljöpartiet nöjer sig med att avstyrka förslagen, utan andra
              idéer och förslag. Väljarna har ett viktigt val att göra i höst:
              Stopp i bostadsbyggandet eller fortsatta reformer för en fungerande
              bostadsmarknad? Skiljelinjerna i bostadspolitiken är mycket tydliga.
            </seg>
          </u>
          <note type="speaker" n="20e24b37">
            Anf. 128 OLA JOHANSSON (C):
          </note>
          <u who="ola_johansson_34dd4e" xml:id="i-4e26bf8e54564a86-0" n="a23321c5">
            <seg n="56d2c376">
              Herr talman! I går fick vi förmånen att höra en del långa och
              intressanta inlägg om en enklare planprocess. Under den debatten
              stod det tydligt att skiljelinjerna i bostadspolitiken står mellan
              å ena sidan oss som vill se till att undanröja kvarstående hinder
              som motverkar dem som vill bygga bostäder till en kostnad som
              är överkomlig för bostadskonsumenter och som leder till en fungerande
              bostadsmarknad där tillgången till nya bostäder ökar i hela landet,
              och å andra sidan dem i Socialdemokraterna, Miljöpartiet, Vänsterpartiet
              och Sverigedemokraterna som på olika sätt och utan att presentera
              ett gemensamt alternativ motsätter sig och röstar emot kraven
              på ett enklare sätt att ta fram detaljplan, ett enklare antagande
              och möjligheter att förändra den efter genomförandetidens slut.
              Jag tror att det är många som har anledning att vara besvikna
              över Sveriges riksdag i dag: byggbranschen, förstås, men framför
              allt de som står utan bostad.
            </seg>
            <seg n="a755e11e">
              I dag har vi en debatt om samordnad prövning av buller. Skälet
              till den och till de beslut vi ska fatta är att det, som både
              Nina Lundström och Eva Bengtson Skogsberg var inne på, råder oklarheter
              vilken lagstiftning det är som gäller vid byggande av bostäder
              intill verksamheter som kan ge upphov till bullerstörning.
            </seg>
            <seg n="9aa79315">
              Om trafikbuller uppstår från lastbilar vid en väg är det plan-
              och bygglagen som gäller, men om samma lastbilar kör in i ett
              hamnområde är det miljöbalken som gäller eftersom det då klassas
              som industribuller och blir ett hinder för bostadsbyggandet. Havs-
              och sjönära byggande är attraktivt, och många kommuner som har
              möjlighet att åstadkomma det hindras från att växa därför att
              det finns en hamn i närheten.
            </seg>
            <seg n="f33e2496">
              I regeringens proposition förs industribuller och buller från
              flygplatser in i plan- och bygglagen, där det även preciseras
              krav på hur man vid bostadsbyggande ska förebygga olägenheter
              för människors hälsa vid lokalisering, placering och utformning
              av bostäder i sådana miljöer som kan vara och bli bullerutsatta.
              Det kommer också att krävas av den som vill bygga bostäder att
              man ska kunna redovisa bullervärden när man ansöker om bygglov
              eller planändring.
            </seg>
            <seg n="009c486c">
              Det ska inte i efterhand gå att förbjuda eller införa restriktioner
              mot den bullrande verksamheten så länge man håller sig under de
              redovisade värdena. Det leder till en ökad rättssäkerhet för verksamhetsidkaren
              om denne kan känna sig säker på att kunna fortsätta sin verksamhet
              trots att det har byggts bostäder intill med stöd av plan- och
              bygglagen. Hållbara villkor för företag är något som skapar trygga
              jobb.
            </seg>
            <seg n="7925f032">
              Grunden till alltsammans är precis den som var med förslaget
              om enklare planprocesser: att man ska undanröja sådant som upplevs
              som hinder för bostadsbyggandet samtidigt som olika intressen
              inte i onödan ställs emot varandra i samhällsplaneringen. Med
              enklare regler och en snabbare och mer förutsägbar planeringsprocess
              får vi fram fler bostäder till lägre kostnader.
            </seg>
            <seg n="988a75c0">
              Det är just diskrepansen mellan vad som står i plan- och bygglagen,
              att en bebyggelse inte får vara olämplig med hänsyn till människors
              hälsa, och miljöbalkens formulering, att det inte får finnas risk
              för olägenhet för människors hälsa, som ställer till problem och
              ger upphov till motstridiga tolkningar.
            </seg>
            <seg n="7cacdd96">
              De mest kända exemplen har nämnts tidigare. I Helsingborg är
              det hamnverksamheten, och i Linköping är det flyget.
            </seg>
            <seg n="e1af95c3">
              Buller kan förstås vara ett hälsoproblem. Den nya lagen sätter
              fokus på att man just ska förebygga och att det inte i efterhand
              ska råda några som helst tveksamheter om vad det är som gäller
              vid en bullrande verksamhet. Samtidigt måste det förutsättas att
              det i närheten av större vägar, industriverksamhet, till exempel
              en hamn, och bangårdar, som i Alvesta, bullrar en del emellanåt.
              Men i gengäld har man därifrån nära till jobb och till allmänna
              kommunikationer. Förtätning är ett ord som är på modet i samhällsplaneringen,
              och det är viktigt att vi med hjälp av den kan planera och bygga
              hållbara, gröna städer och på det sättet också främja en klimatsmart
              livsstil.
            </seg>
            <seg n="b4d68562">
              En otydlig lagstiftning hindrar också utveckling av studentbostäder
              och nya tillkommande platser på äldreboenden.
            </seg>
            <seg n="c5551288">
              Herr talman! Jag tar därför med mig exemplet Frövi. Frövi är
              ett samhälle med drygt 2 500 invånare som ligger i Lindesbergs
              kommun. Frövi är drabbat av att ha en av våra mest kända järnvägsknutar.
              Där bor många av dem som i hela sitt liv har arbetat på järnvägen.
              Och liksom i många mindre kommuner finns det i Lindesberg en åldrande
              befolkning. Det är en av de 123 kommuner i landet som vi brukar
              säga har en svag bostadsmarknad med en vikande befolkningsutveckling.
            </seg>
            <seg n="5ce2a5a3">
              Länsstyrelsen i Örebro län har nekat Lindesbergs kommun att bygga
              ut ett befintligt äldreboende i Frövi med 28 platser i ett trygghetsboende
              som heter Tallen. De här lägenheterna ska upplåtas som kooperativa
              hyresrätter. Till det har staten beviljat 4 miljoner kronor i
              statligt investeringsstöd. De här platserna betyder givetvis mycket
              för dem som står i kö för att få en plats i trygghetsboendet.
              När de flyttar ges också möjlighet för andra människor att flytta
              in i de villor som de lämnar. Men länsstyrelsen säger nej. De
              vill nämligen pröva planen på ett nytt trygghetsboende bara av
              det skälet att det när godståg passerar förbi uppstår ett buller
              och att det inte i den bullerutredning som är gjord går att påvisa
              att det finns en tyst eller bullerdämpad sida i planområdet.
            </seg>
            <seg n="efabab9e">
              Men runt omkring den här platsen finns det gott om befintliga
              äldre bostäder, byggda på 60- och 70-talet. Men man motsätter
              sig alltså nya bostäder. Man motsätter sig ett trygghetsboende.
            </seg>
            <seg n="25a985bb">
              Teoretiskt skulle det kunna vara så att en gammal järnvägare,
              med sin hustru eller man, skulle vilja flytta från sin villa som
              kanske ligger 30 meter från järnvägen till en ny bostad i hyreskooperativet
              Tallen. Det ligger längre ifrån men erbjuder nya bostäder i närheten
              av Frövi centrum med närhet till service, butiker, restauranger,
              järnvägsstation och kollektivtrafik.
            </seg>
            <seg n="9f781c7c">
              Detta är exempel på den osäkerhet som den nuvarande lagstiftningen
              ger. Ett vanligt argument är annars: Lite buller får man väl tåla
              om man vill bo centralt. Ja, men jag är säker på att de som bor
              i de mindre tätorterna, som Frövi och andra orter i Lindesbergs
              kommun, där snart sagt vartenda samhälle påverkas av järnvägen,
              också kan stå ut med en omgivning som från och till bullrar lite
              grann.
            </seg>
            <seg n="912c4d7a">
              Boverkets allmänna råd, som länsstyrelsen stöder sig på, handlar
              om de undantag som man kan göra främst i större städer och i deras
              centrala delar. Men motsvarande möjligheter finns inte om det
              gäller centrala delar av småsamhällen och bruksorter. Det tycker
              jag, som landsbygdsvän, får anses vara diskriminerande.
            </seg>
            <seg n="48fa20c4">
              Det är oacceptabelt om det skulle utvecklas en policy där det
              är okej att planera för bostäder i bullerutsatta miljöer i större
              städer i anslutning till hamnar och flygplatser men är tvärstopp
              i småsamhällen längs vägar och järnvägar. Den sortens krångel
              som drabbar landsbygden är Centerpartiet emot. Där skiljer sig
              vår syn på miljöpolitik från den som Miljöpartiet har. Vi vill
              att landsbygden ska utvecklas, och för det krävs att man satsar
              på företag, bostäder och infrastruktur.
            </seg>
            <seg n="7ffacf6a">
              Med den här samordningen av lagar hoppas jag såklart att Boverket
              kommer att ändra sina allmänna råd från 2008 och göra det enklare
              för Länsstyrelsen i Örebro län att gå Lindesbergs kommun till
              mötes.
            </seg>
            <seg n="9eee5e3b">
              Bostadsministern svarade på en skriftlig fråga den 8 januari.
              Då kunde han självklart inte utlova att det här skulle ske i och
              med den nya lagstiftningen, men han hänvisade till det pågående
              arbetet.
            </seg>
            <seg n="2e47d103">
              För Centerpartiet är det viktigt att lika villkor gäller i hela
              landet och att sådana här dispenser som tidigare bara gällt storstäder
              och deras centrum också ska kunna gälla på andra orter i landet.
            </seg>
            <seg n="49ae7cb9">
              Det är beklagligt att det finns partier som inte vill medverka
              till förenklingar och förbättringar av regler utan i stället tycker
              att vi ska halvera hastigheten på våra vägar och lägga ned flygplatser
              och avstyrker samordningen av lagstiftningarna. Vi får se till
              att de får så lite inflytande som möjligt efter valet. Kan vi
              inte vara överens om det?
            </seg>
          </u>
          <note n="eb0a5809">
            Herr talman! Jag yrkar bifall till förslaget i betänkandet och
            avslag på reservationerna.
          </note>
          <note type="speaker" n="d0704474">
            Anf. 129 MARKUS WIECHEL (SD) replik:
          </note>
          <u who="markus_wiechel_648a17" xml:id="i-a984c4ebeda4e4a1-1" n="c388b2bb">
            <seg n="e1930ecc">
              Herr talman! Jag vill tacka Ola Johansson för ett väldigt inspirerande
              anförande. Jag blir dock lite förvånad över Ola Johanssons retorik
              när han tycks fokusera på de förslag från regeringens håll som
              vi tillsammans med övriga i oppositionen har stoppat. Varken Ola
              Johansson eller, för den delen, någon annan från Alliansens sida
              har ju lyft ett finger för att försöka bilda majoritet i riksdagen
              för vissa förslag.
            </seg>
            <seg n="8b16a146">
              Sverigedemokraterna har sett till att flera av de förslag som
              regeringen har kommit med för ett ökat bostadsbyggande också har
              gått igenom. Men samtidigt krävs det en majoritet i riksdagen
              för att få igenom de förslag som man har. Av den anledningen,
              med tanke på att vi pratar om buller, har jag en fråga till Ola
              Johansson. Kan han efter valet, när det kanske finns en annan
              majoritet, möjligtvis tänka sig att sätta sig ned och prata ihop
              sig med andra för att få bättre regler i bullerfrågan?
            </seg>
          </u>
          <note type="speaker" n="ab7af934">
            Anf. 130 OLA JOHANSSON (C) replik:
          </note>
          <u who="ola_johansson_34dd4e" xml:id="i-4e26bf8e54564a86-1" n="a23321c5">
            <seg n="bb751624">
              Fru talman! Det var ett oväntat inlägg från Markus Wiechel. Det
              var inte min avsikt att dra i gång en ny debatt om förenklingar
              i planprocesserna, men jag ville ge ett exempel på en opposition
              som bara kan samla sig kring en sak, och det är att säga nej.
            </seg>
            <seg n="ee150a02">
              Den kritiken tycker jag att man kan rikta likvärdigt till alla
              de fyra i oppositionen ingående partierna. Att ni bildar gemensam
              sak för att med olika skäl säga nej till konstruktiva och progressiva
              förslag som skulle förenkla bostadsbyggandet tycker jag är en
              viktig signal som ni skickar till väljarna. Det handlar om vilka
              partier man ska välja att rösta på om man vill skapa en regering
              som är handlingskraftig och som kan fortsätta den utstakade vägen,
              som ger förutsättningar för att stimulera bostadsföretag att investera
              i nya bostäder och som skapar regelförenklingar som gör att det
              går att inleda de här långa och komplicerade planprocesserna.
            </seg>
            <seg n="5a648a92">
              Svaret till Markus Wiechel när det gäller den saken är egentligen
              en uppmaning till väljarna: Rösta på Centerpartiet, Folkpartiet,
              Moderaterna eller Kristdemokraterna! Då kommer det här att lösa
              sig.
            </seg>
            <seg n="f406e77e">
              Om regeringen tillsätter 65 utredningar och lägger fram 112 förslag
              är det bara för läskunniga ledamöter att ta del av de utredningarna
              och att ta ställning till de förslagen. Det handlar om att ställa
              sig bakom, rösta ja eller rösta nej, som ni hittills har gjort.
              Välj gärna den konstruktiva vägen: att läsa, förstå och rösta
              ja.
            </seg>
          </u>
          <note type="speaker" n="e94092b9">
            Anf. 131 MARKUS WIECHEL (SD) replik:
          </note>
          <u who="markus_wiechel_648a17" xml:id="i-a984c4ebeda4e4a1-2" n="c388b2bb">
            <seg n="7f36a742">
              Fru talman! Det var inte riktigt svar på frågan. Frågan var om
              Ola Johansson med Alliansen kan tänka sig att sätta sig ned efter
              valet för att bilda en majoritet i riksdagen och kanske få lite
              bättre bullerregler alternativt att försöka ta ansvar för de röster
              man har fått och försöka föra fram en bättre politik.
            </seg>
            <seg n="aeef3642">
              Jag sitter i Sveriges riksdag för att jag representerar mina
              väljare. Jag kan inte sitta och säga ja till regeringens förslag
              gång på gång. Jag säger ja till det som jag tror och hoppas att
              mina väljare tycker. Det är deras åsikter jag representerar och
              inte regeringens, och så kommer det att fortsätta att vara.
            </seg>
            <seg n="fb9b1fb1">
              För att man ska ha en politik som fungerar långsiktigt framåt
              kanske man också behöver ha en majoritet i Sveriges riksdag. Där
              har Ola Johansson med Alliansen har misslyckats i väldigt många
              avseenden. Det såg vi inte minst i dag när regeringen fälldes
              nio gånger.
            </seg>
          </u>
          <note type="speaker" n="9f15ae9c">
            Anf. 132 OLA JOHANSSON (C) replik:
          </note>
          <u who="ola_johansson_34dd4e" xml:id="i-4e26bf8e54564a86-2" n="a23321c5">
            <seg n="bee7be80">
              Fru talman! Det är lätt att man får hybris under riksdagsårets
              sista timmar. Det känns lite förmätet att utses av Markus Wiechel
              som en kommande regeringsbildare i egenskap av en ganska nybakad
              riksdagsledamot. Om herr talmannen finner det lämpligt att ge
              det uppdraget till mig ska jag naturligtvis nogsamt ta i övervägande
              hur jag som statsminister ska samla och forma en sådan majoritet.
              Däremot är jag ganska övertygad om att Sverigedemokraterna inte
              kommer att ingå i ett sådant underlag.
            </seg>
          </u>
          <note type="speaker" n="3fdb0bf2">
            Anf. 133 ROLAND UTBULT (KD):
          </note>
          <u who="roland_utbult_1b344d" xml:id="i-1c6864a22ff9596b-0" n="c5e0d901">
            <seg n="80cee6ae">
              Fru talman! I dag debatterar vi Samordnad prövning av buller
              enligt miljöbalken och plan- och bygglagen . Ett hinder för bostadsbyggande
              är osäkerheten om hur buller från exempelvis trafik ska hanteras
              vid planering och byggande av nya bostäder. Därför ändras nu miljöbalken
              och plan- och bygglagen så att de stämmer bättre överens med varandra.
              I plan- och bygglagen införs nya krav på att förebygga problem
              med buller som kan påverka människors hälsa vid utformningen och
              placeringen av bostäder. Det ställs också nya krav på redovisning
              av bullervärden vid planläggning och prövning av bygglov.
            </seg>
            <seg n="7c11e09f">
              Den myndighet som kontrollerar buller från omgivningen vid bostäder
              enligt miljöbalken ska i de flesta fall inte få besluta om förbud
              om bullret inte överskrider de bullervärden som angetts i en planbeskrivning
              till en detaljplan eller i ett bygglov.
            </seg>
            <seg n="d35c424e">
              Jag ska ta upp några viktiga fakta. Enligt 2 kap. 5 § i plan-
              och bygglagen ska bebyggelse och byggnadsverk placeras på mark
              som är lämpad för det med hänsyn bland annat till människors hälsa
              och säkerhet och till möjligheterna att förebygga bullerstörningar.
              Men uttrycket människors hälsa definieras inte närmare i PBL.
            </seg>
            <seg n="747c424c">
              Enligt 3 kap. 13 § i plan- och byggförordningen gäller att ett
              byggnadsverk för att uppfylla krav på skydd mot buller ska vara
              projekterat och utfört på ett sådant sätt att buller ligger på
              en nivå som inte medför en oacceptabel risk för dem som bor i
              närheten, deras hälsa och möjlighet till sömn, vila och arbete
              under tillfredsställande förhållanden.
            </seg>
            <seg n="551e7337">
              PBL och miljöbalken tillämpas utifrån delvis olika perspektiv.
              När det gäller PBL ska allmänna och enskilda intressen vägas mot
              varandra och åtgärder prövas utifrån lämplighetsbedömningar. När
              det gäller miljöbalken syftar den till att skydda människors hälsa
              och miljön i enskilda fall. Exploateringsintresset är mer framträdande
              i PBL medan skyddsintresset är mer framträdande i miljöbalken.
            </seg>
            <seg n="a9e43ac8">
              Då finns det naturligtvis en risk att de parallella lagstiftningarna
              kommer i konflikt med varandra. Trots att det finns likheter och
              kopplingar mellan lagarna finns det inte någon egentlig samordning
              i fråga om buller. De nuvarande skillnaderna vid tillämpningen
              av de båda regelverken kan med andra ord drabba såväl kommuner
              som fastighetsägare och verksamhetsutövare.
            </seg>
            <seg n="fd8aad4f">
              Fru talman! Det är det här som regeringen vill ändra på. Den
              föreslår nu ändringar i plan- och bygglagen och miljöbalken för
              att förbättra samordningen av regelverken i fråga om buller för
              att underlätta planering och byggande av bostäder i bullerutsatta
              miljöer. Det ska ställas krav på förebyggande av olägenhet för
              människors hälsa i fråga om omgivningsbuller vid lokalisering,
              utformning och placering av bostadsbyggnader. Med olägenhet för
              människors hälsa menas en störning som enligt medicinsk eller
              hygienisk bedömning kan påverka hälsan menligt och som inte är
              ringa eller helt tillfällig.
            </seg>
            <seg n="35df9565">
              Fru talman! Att reglerna för buller är ett hinder för nya bostäder
              har varit känt länge, och därför är regeringens initiativ väldigt
              efterlängtat. Det är en fråga starkt kopplad till behovet av att
              bygga nya bostäder. SKL, Sveriges Kommuner och Landsting, gjorde
              en enkät 2013 bland Sveriges kommuner. Det visade sig att det
              finns färdiga men outnyttjade kommunala planer på 47 000 nya bostäder.
              Orsaken till att ingen bygger är bland annat att statens regelverk
              för buller har tvingat ut planerna till mindre attraktiva lägen.
            </seg>
            <seg n="ce6898a6">
              Jag vet att Nina Lundström, Ola Johansson och Eva Bengtson Skogsberg
              har varit inne på olika exempel ute i landet där det inte fungerat
              särskilt bra. Det gäller Linköping, där flygbuller är en het fråga,
              men inte för att invånarna klagar. De ser betydelsen av flygindustrin.
              Jag talade med en Linköpingsbo bara för en timma sedan om det.
              Det är Saab som överklagar bostadsbyggandet. Varför? Både länsstyrelsen
              och kommunen står bakom byggandet, men företaget vill inte riskera
              att Naturvårdsverkets inställning i en senare prövning i bullerfrågan
              medför väsentliga inskränkningar av deras verksamhet.
            </seg>
            <seg n="20d4dbf2">
              Ett annat exempel som har varit uppe här i dag men som jag ändå
              vill nämna och som vi ofta har diskuterat i bullerfrågan är detta.
              När en lastbil kör på vägar i Helsingborg klassas motorljudet
              som trafikbuller. Den som vill bygga bostäder intill vägarna behöver
              förhålla sig till Boverkets regelverk som säger att lastbilens
              ljud knappt får höras inne i bostaden. Detta är ett rimligt krav
              som oftast går att leva upp till tack vare den moderna byggtekniken.
            </seg>
            <seg n="5f2c9db8">
              Men när samma lastbil kör in på hamnområdet klassas motorljudet
              i stället som industribuller, och Naturvårdsverkets mycket strängare
              regelverk från 1978 börjar gälla. Bullernivån mäts dessutom inte
              längre inomhus, utan vid husfasaden. Enligt Naturvårdsverket ska
              boende kunna sitta ute med sin kaffekopp vid den sida av huset
              där det låter mest, även om bostaden ligger mitt i en tätort och
              även om det är tyst på andra sidan huset.
            </seg>
            <seg n="37f74ccf">
              Fru talman! Det är sant att det byggs för lite i Sverige och
              har varit så under decennier. Bullerproblematiken är alltså ett
              av alla de hinder som gör att ambitiösa byggplaner med tusentals
              bostäder inte blir av. Därför är det så välkommet med regeringens
              förslag.
            </seg>
            <seg n="1d69001f">
              Det nya är bland annat att bedömningen ska göras utifrån medicinska
              eller hygieniska utgångspunkter och inte omfatta ekonomiska eller
              tekniska avvägningar. Regeringens förslag innebär att människors
              hälsa i samband med planläggning av bostäder i bullerutsatta miljöer
              kommer att beaktas på ett godtagbart sätt.
            </seg>
          </u>
          <note n="056a56b2">
            Jag yrkar bifall till utskottets förslag i betänkandet och avslag
            på motionerna.
          </note>
          <note n="3e74374b">
            Överläggningen var härmed avslutad.
          </note>
          <note n="7f3d9a63">
            23 § Bättre förutsättningar för gode män och förvaltare
          </note>
          <note type="speaker" n="0b22d667">
            Anf. 134 JONAS GUNNARSSON (S):
          </note>
          <u who="jonas_gunnarsson_a35317" xml:id="i-20c45b548fb9c13f-0" n="7c5ef0b1" next="i-667534860c41cd0e-0">
            <seg n="1f60a7f1">
              Fru talman! Vi ska debattera civilutskottets betänkande 34 Bättre
              förutsättningar för gode män och förvaltare . Jag vill börja med
              att yrka bifall till den gemensamma reservationen från Socialdemokraterna
              och Miljöpartiet, reservation nr 1.
            </seg>
            <seg n="50525c49">
              Vi har inget direkt att invända mot regeringens förslag. Tvärtom
              kommer de mått och steg som föreslås tas förmodligen att lösa
              flera av de akuta problem och uppenbara brister som finns i dagens
              lagstiftning. Tyvärr kan vi dock konstatera att direktivet till
              den utredning som har mynnat ut i den proposition vi diskuterar
              i dag har varit för snävt, och utredningen kom endast att titta
              på kortsiktiga lösningar på riktigt akuta behov.
            </seg>
            <seg n="7c3c23e6">
              Gode män och förvaltare liksom en välfungerande överförmynderiverksamhet
              är centrala delar av välfärden. Det är instrument som ska se till
              att de människor som av olika anledningar inte fullt ut kan sörja
              för sig själva och förvaltningen av sin egendom och ekonomi får
              den hjälp de behöver för att deras rättigheter ska kunna tas till
              vara och det de äger hanteras på ett fullgott sätt.
            </seg>
            <seg n="ca08fe3e">
              Dagens lagstiftning har en lång historia. Redan 1924, alltså
              för 90 år sedan, infördes den förmyndarskapslag som dagens lagstiftning
              i mångt och mycket bygger på. Redan när 1924 års lag infördes
              kunde många av reglerna härledas så långt tillbaka som till mitten
              av 1700-talet. Under årens lopp har det självklart gjorts tillägg
              och förändringar i både stort och smått i lagstiftningen. Det
              som regeringen i dag föreslår är sådana förändringar.
            </seg>
            <seg n="ca5ca287">
              I modern tid har den här delen av välfärden expanderat kraftigt.
              Andelen svåra fall har ökat, och nya målgrupper som behöver hjälp
              och stöttning har tillkommit. Att andelen äldre har ökat och kommer
              att fortsätta öka har gett och kommer att ge större utmaningar
              för verksamheten.
            </seg>
            <seg n="c42247fd">
              Vi ser ett ökat behov av ett samarbete i större organisationer
              för att lösa uppgifterna och säkerställa kvaliteten i verksamheten.
              Att det har blivit svårare för kommunerna att rekrytera till den
              här typen av uppdrag, särskilt de mer krävande, är ett välkänt
              faktum som måste hanteras för att människor ska kunna få det stöd
              och den hjälp de har rätt till. Noteras kan också att både Riksrevisionen
              och Justitieombudsmannen vid upprepade tillfällen har riktat kritik
              mot hur verksamheten bedrivs.
            </seg>
            <seg n="de572a5f">
              Även överförmyndare och ställföreträdare har under lång tid fört
              fram att lagstiftningen inte är utformad på ett sådant sätt att
              den möter de behov som måste tillgodoses för att de mest utsatta
              grupperna i samhället ska kunna få sina rättigheter tillgodosedda.
            </seg>
            <seg n="3c7be4a7">
              Jag tycker att det är synd att vi inte kan enas om att göra en
              sådan översyn som Miljöpartiet och Socialdemokraterna efterfrågar
              i reservationen. Det är många remissinstanser som har påpekat
              behovet av en modernisering, och jag är övertygad om att jag inte
              är den enda ledamot i utskottet som under olika verksamhetsbesök
              och träffar med intresseorganisationer har fått sig till livs
              de problem som i dag finns.
            </seg>
          </u>
          <note n="fb6cd28f">
            Jag yrkar än en gång bifall till reservation nr 1.
          </note>
          <u who="jonas_gunnarsson_a35317" xml:id="i-667534860c41cd0e-0" n="7c5ef0b1" prev="i-20c45b548fb9c13f-0">
            <seg n="1d1df92f">
              Fru talman! Jag vill avsluta mitt anförande i denna civilutskottets
              sista debatt för mandatperioden med att tacka alla kolleger i
              utskottet på båda sidor den politiska mittlinjen. Det har varit
              fyra fina och spännande år. Vi har trots våra olika politiska
              hemvister och trots emellanåt ganska hårda debatter här i kammaren
              haft det väldigt roligt och högt i tak. Jag vill också passa på
              att tacka personalen på vårt fantastiska utskottskansli för all
              den hjälp och det professionella men samtidigt hjärtliga bemötande
              som vi har fått. Med detta önskar jag er alla en fin sommar.
            </seg>
          </u>
          <note type="speaker" n="26daf9b3">
            Anf. 135 JAN LINDHOLM (MP):
          </note>
          <u who="jan_lindholm_73d248" xml:id="i-4eb9e45b29d6750b-1" n="b1a73e65" next="i-e20bd1eb973647cb-1"/>
          <note n="42154ece">
            Fru talman! I civilutskottets betänkande 34 om bättre förutsättningar
            för gode män och förvaltare föreslår regeringen en rad förändringar
            i föräldrabalken och förändringar i sekretesslagen och patientsäkerhetslagen.
          </note>
          <u who="jan_lindholm_73d248" xml:id="i-e20bd1eb973647cb-1" n="b1a73e65" prev="i-4eb9e45b29d6750b-1">
            <seg n="8456d9b6">
              Bakgrunden är det faktum att behovet av förmyndare och gode män
              kraftigt har ökat under många år. Personer som av olika anledningar
              inte själva kan sköta sina angelägenheter – det kan gälla myndighetskontakter,
              den egna ekonomin eller andra juridiska frågor – har rätt till
              stöd. I första hand beror den ökande arbetsbelastningen för verksamheten
              på att antalet äldre ökar och fortsätter att öka. Svårigheterna
              att rekrytera kompetenta gode män och ställföreträdare gör att
              det blir brist på dessa. Det innebär i sin tur att överförmyndarna
              tvingas lägga mer och mer av sin tid på rekryteringsarbete. Handledning
              och uppföljning blir allt svårare att hinna med.
            </seg>
            <seg n="dee5ca46">
              Problemet med ställföreträdare som av olika anledning inte orkar
              med sina uppdrag alternativt missköter dem på något sätt har också
              uppmärksammats under en längre tid. Regeringens förslag innebär
              tydligare och förhoppningsvis bättre villkor och förutsättningar
              för gode män och förvaltare att utföra sina uppdrag på ett bättre
              sätt. Det ska bli enklare för dem att sköta sina uppdrag, men
              det kan också bli enklare att avsäga sig sina uppdrag. Förändrade
              rutiner när det gäller hantering av dödsbon ingår också i förslagen.
            </seg>
            <seg n="a28b4020">
              I bakgrunden till motiven för förändringarna ligger även det
              sorgliga och faktiska förhållande som vi tyvärr inte kan blunda
              för, att ett antal ställföreträdare grovt har missbrukat sin ställning
              på sina huvudmäns bekostnad. Det förekommer även att ställföreträdare
              har ett så stort antal huvudmän att de omöjligt kan göra ett bra
              arbete. Det är inte alltid på grund av girighet som sådana situationer
              uppstår, utan det kan även vara så att viljan att hjälpa är större
              än förmågan.
            </seg>
            <seg n="3a6f6ed7">
              En del fall av missbruk av ställningen som god man eller ställföreträdare
              har varit så anmärkningsvärda att de har resulterat i ganska omfattande
              utredningar och även en del skandalartade inslag i medierna. Den
              typen av problem inverkar självklart även negativt på situationen
              för alla dem som arbetar. Inte minst påverkar det möjligheterna
              till rekrytering. Även det faktum att fler ensamkommande flyktingbarn
              kommer till Sverige och att de har rätt att få en god man förordnad
              så fort de kommer till Sverige för att tillvarata deras intressen
              belastar organisationen ganska mycket. Därför tycker vi i Miljöpartiet
              att det är bra att regeringen har tagit tag i frågan.
            </seg>
            <seg n="c0923be1">
              Vi har därför inte någonting att invända mot de föreslagna förändringarna,
              men vi anser i likhet med föregående talare att problemen är så
              pass omfattande att en mer genomgripande översyn av hela lagstiftningen
              för gode män och ställföreträdare liksom för hela överförmyndarverksamheten
              är nödvändig.
            </seg>
            <seg n="b3e81c1e">
              Miljöpartiet har därför valt att inte skriva några reservationer
              på många av de punkter som finns i betänkandet, där vi i och för
              sig har en hel del åsikter om vad som rent konkret skulle behöva
              göras. Vi har i stället har valt att i likhet med Socialdemokraterna
              genom reservation 1 i betänkandet, som jag yrkar bifall till,
              fru talman, markera behovet av en mer omfattande förändring av
              lagstiftningen.
            </seg>
            <seg n="0bed96a7">
              Jag tror att det egentligen råder ganska stor enighet bland de
              flesta partier här i riksdagen när det gäller både problembeskrivningen
              och alla de olika förslag till åtgärder som har förts fram i debatten.
              Jag utgår från att oavsett vilken regering vi har efter höstens
              val kommer man att fortsätta att arbeta med denna problematik
              på något sätt.
            </seg>
            <seg n="3f04a887">
              Fru talman! Eftersom detta förmodligen är mitt sista anförande
              här i riksdagens talarstol under denna mandatperiod vill jag avsluta
              med att tacka mina kolleger i utskottet. Jag vill tacka talmännen
              för det oändliga tålamod som ni har haft, kammarpersonalen för
              ert arbete och utskottspersonalen för era insatser. Jag tycker
              att det har varit väldigt roligt under den här mandatperioden.
              Vi har haft roliga debatter.
            </seg>
            <seg n="10c16f13">
              Eftersom personvalsspärren nu är sänkt, fru talman, eftersom
              jag tillhör ett parti som i huvudsak har många unga, välutbildade
              kvinnor som väljare och eftersom jag har ett antal sådana som
              ligger bakom mig på valsedeln i min valkrets utgår jag inte ifrån
              att jag kommer att stå här nästa mandatperiod.
            </seg>
            <seg n="94030eb7">
              Jag tänkte därför avsluta med en av mina favoriter, för man vet
              som sagt aldrig vad som händer i politiken när det är val. Så
              håll i er, ledamöter av Sveriges riksdag: För övrigt anser jag
              att det är hög tid att riksdagen anslår medel för ett dubbelspår
              mellan Falun och Borlänge.
            </seg>
          </u>
          <note type="speaker" n="baa5d6cb">
            Anf. 136 MARKUS WIECHEL (SD):
          </note>
          <u who="markus_wiechel_648a17" xml:id="i-a984c4ebeda4e4a1-3" n="c388b2bb">
            <seg n="d3595a92">
              Fru talman! Det här lär vara det sista anförandet för den här
              mandatperioden även för min del. Därför skulle jag också vilja
              passa på och tacka alla i utskottet och även kansliet. Det har
              varit roligt och lärorikt. Men jag har inte varit med riktigt
              lika länge som Jan Lindholm.
            </seg>
            <seg n="c5f033f1">
              Fru talman! Regeringens förslag på förändrade regler avseende
              gode män och förvaltare är inte tillräckligt men ändå ett litet
              steg framåt från det nuvarande regelverket. För att förstå det
              räcker det att se de brister som har framkommit i medierna de
              senaste åren. För att systemet med gode män och förvaltare ska
              fungera tillfredsställande är det nödvändigt med ytterligare uppstramning
              av lagtexten i föräldrabalken.
            </seg>
            <seg n="d686692f">
              I regeringens lagförslag står det bara att förvaltarens eller
              den gode mannens lämplighet ska kontrolleras. I övrigt fastställs
              inga riktlinjer. Detta anser vi sverigedemokrater vara otillräckligt.
              Det är nödvändigt med en skärpt kontroll av gode män och förvaltare.
              Det bör alltid göras en kontroll som innefattar mer än bara anmärkningar
              i belastningsregistret och betalningsanmärkningar. En bedömning
              av gode mäns och förvaltares personlighet ska alltid göras genom
              intervju, efter kriterier som regeringen tillsammans med sakkunniga
              på området låter upprätta.
            </seg>
            <seg n="f11a2444">
              Regeringen fastställer även att utbildning ska erbjudas förvaltare
              och gode män. Det är givetvis bra, men även här har man inte nått
              ända fram. Sverigedemokraterna anser i stället att utbildningen
              för gode män och förvaltare ska vara obligatorisk.
            </seg>
            <seg n="f685a6c6">
              Fru talman! Regeringen har också föreslagit att de som har god
              man eller förvaltare utsedd åt sig nästan alltid ska äga yttranderätt
              i frågan. Frågan om yttranderätt är central och viktig för den
              som får en god man eller förvaltare utsedd åt sig. Om samtycke
              föreligger blir yttranderätten dessutom en snabb och mycket enkel
              procedur. Sverigedemokraterna föreslår därför att tingsrätten
              när den utser god man eller förvaltare alltid ska ge personen
              som verksamheten avser rätt att yttra sig utan avsteg. Detta ska
              ske även i de fall då personen själv har medgett förvaltarskapet
              eller själv har ansökt om förvaltarskap eller god man.
            </seg>
            <seg n="7787d5e5">
              Det har framkommit att när det gäller ersättningsnivåerna har
              de som är gode män för ensamkommande barn betydligt högre ersättning
              än andra gode män. Även om det är ett mönster som man kan se lite
              här och var i samhället finns det ingen orsak till denna skillnad.
              Det blir inte heller lättare att hitta personer som vill bli gode
              män. Det kan tyckas vara en självklarhet. Men när det inte är
              det kan jag här och nu säga att vi sverigedemokrater anser att
              ersättningsnivåerna ska vara jämbördiga för gode män och förvaltare
              oavsett vilken grupp de företräder. Regeringen bör snarast åtgärda
              de förhållanden som orsakar dessa orättvisa ersättningsnivåer.
            </seg>
            <seg n="8576435e">
              Fru talman! Med de nya kraven på gode män och förvaltare och
              med svårigheterna att få människor att ställa upp på dessa uppdrag
              anser vi att höjda ersättningsnivåer är ofrånkomliga om systemet
              ska fungera i framtiden. Sverigedemokraterna anser därför att
              ersättningsnivåerna för förvaltare och gode män bör höjas. Regeringen
              bör införa en lagstadgad miniminivå för dessa ersättningar samt
              utreda om inte öronmärkta statsbidrag är en nödvändig väg för
              att höja ersättningsnivåerna.
            </seg>
            <seg n="c5042bd8">
              Slutligen vill jag yrka bifall reservationerna 2, 4 och 7 och
              sedan önska alla en fantastisk sommar.
            </seg>
          </u>
          <note type="speaker" n="5a7ed5cc">
            Anf. 137 MARIANNE BERG (V):
          </note>
          <u who="marianne_berg_919366" xml:id="i-c8926fd384c5f128-0" n="14b60daf" next="i-47f41962cb6eb354-0">
            <seg n="45b345d9">
              Fru talman! I detta betänkande, Bättre förutsättningar för gode
              män och förvaltare , finns en hel del bra saker och en hel del
              bra förbättringar. Men det betyder inte att alla, inklusive Vänsterpartiet,
              är helt nöjda. Det behövs mer för att det ska fungera bättre.
              Hundra procent är svårt att nå. Men målet måste vara att ligga
              nära hundra procent.
            </seg>
          </u>
          <note n="5c071b22">
            Fru talman! Jag yrkar bifall till reservation 3.
          </note>
          <u who="marianne_berg_919366" xml:id="i-47f41962cb6eb354-0" n="14b60daf" prev="i-c8926fd384c5f128-0">
            <seg n="46d643ac">
              Det är positivt att kontrollen av dem som utses till ställföreträdare
              skärps. Men det är också viktigt att god man eller förvaltare
              inte utses för fler uppdrag än personen klarar av. Många överförmyndare
              har mer att se över i den frågan.
            </seg>
            <seg n="c9615969">
              När det gäller utbildning av ställföreträdare anser Vänsterpartiet
              att man ska genomgå en obligatorisk basutbildning, en utbildning
              som ser likadan ut i hela landet. Vi anser att överförmyndaren
              ska ansvara för att gode män och förvaltare i övrigt får den utbildning
              som behövs för att utföra sina uppdrag. Det vore en bra början.
            </seg>
            <seg n="133d82e7">
              Alla uppdrag ser inte likadana ut. Men ett första steg mot något
              som kan förbättra är enligt mig en basutbildning för alla ställföreträdare.
              Den person som har en god man eller förvaltare har rätt att förvänta
              sig bästa möjliga stöd och ett respektfullt och positivt bemötande.
              Man ska känna sig trygg. Stora delar av livet lämnas nämligen
              över till någon annan.
            </seg>
            <seg n="c7949bbd">
              Vänsterpartiet tycker att det är oerhört viktigt att gode män
              och förvaltare erbjuds denna utbildning för att de ska kunna fullfölja
              sina uppdrag på bästa sätt. Alliansen, regeringen, anser inte
              att ställföreträdare ska vara skyldiga att genomgå en basutbildning
              som tar sikte på grundläggande frågor om ställföreträdarskap.
              Vänsterpartiet anser som sagt precis det motsatta.
            </seg>
            <seg n="a3feb94e">
              En basutbildning bör till exempel klargöra ställföreträdarens
              innebörd, det vill säga den förordnade ställföreträdarens ställning
              i förhållande till huvudmannen. Utbildningen bör klargöra vad
              en god man eller förvaltare kan och inte kan göra, vilka praktiska
              problem som kan uppkomma och hur dessa kan lösas och vidare hur
              ställföreträdarskapet ska redovisas.
            </seg>
            <seg n="4cda943d">
              Därutöver ska det erbjudas särskilda utbildningar, om så behövs,
              i andra frågor som uppdraget kräver. Det kan till exempel vara
              att någon är dement eller lider av någon form av svår psykisk
              eller fysisk ohälsa. Överförmyndaren bör ansvara för att så kallad
              särskild utbildning tillgodoses.
            </seg>
            <seg n="1d79ab1e">
              När det gäller att frånträda sitt uppdrag som god man eller förvaltare
              delar Vänsterpartiet regeringens uppfattning att det ska vara
              möjligt att lämna i förtid. Men i likhet med en hel del remissinstanser
              ifrågasätter vi att ett förvaltarskap ska kunna upphöra utan att
              den enskilde garanteras hjälp på något annat sätt. Det ska inte
              bli ett glapp däremellan. Därför upprepar jag, liksom i tidigare
              debatter, Vänsterpartiets förslag i denna fråga, nämligen att
              kommunerna bör ha sådan beredskap att det kan säkerställas att
              den enskilde får hjälp och stöd från kommunen till dess en ny
              ställföreträdare har utsetts. Det vore en fin backup. Den enskildes
              vardag skulle onekligen kännas tryggare, och det skulle underlätta
              på många sätt och vis.
            </seg>
            <seg n="16442eb5">
              Det är mycket positivt att huvudmannens eller kvinnans synpunkter
              och önskemål om vem som ska företräda henne eller honom tillmäts
              stor betydelse. Det är på samma sätt viktigt att den enskilde
              ges ökat inflytande vid valet av god man eller förvaltare. Men
              det är lika viktigt att den enskildes önskemål om att byta ställföreträdare
              verkligen respekteras. Jag vill säga att det är särskilt viktigt
              när en ställföreträdare är en förvaltare.
            </seg>
            <seg n="8b976e19">
              Fru talman! Under många år har en rad allvarliga fall uppmärksammats
              där en ställföreträdare har misskött huvudmannens eller kvinnans
              ekonomi eller rent ut sagt förskingrat hennes eller hans medel
              och där överförmyndaren brustit i sin tillsyn.
            </seg>
            <seg n="bf496e1c">
              Jag har förståelse för att det på många håll är svårt att rekrytera
              nya gode män och förvaltare, men det är aldrig den enskilde, som
              allaredan är i en utsatt situation, som ska bära konsekvenserna
              av det inträffade. Det är definitivt inte på något sätt rimligt
              att en ställföreträdare som på något vis har misskött sitt uppdrag
              får fortsätta med detta.
            </seg>
            <seg n="4ddd3c65">
              Därför, fru talman, bör regeringen titta närmare på det här och
              återkomma till riksdagen med ett förslag som stärker huvudmannens
              eller kvinnans möjligheter att på ett enklare sätt byta god man
              eller förvaltare. Regeringen bör också titta närmare på Vänsterpartiets
              förslag gällande kommunernas beredskap när en sådan situation
              uppstår.
            </seg>
            <seg n="c3b0a411">
              Fru talman! En förutsättning för att överförmyndare och överförmyndarnämnder
              ska kunna fullfölja sitt uppdrag på bästa sätt är att de har tillräckliga
              kunskaper och kompetens för det.
            </seg>
            <seg n="83785b19">
              Det är en viktig fråga att överförmyndaren och nämndens ledamöter
              med ersättare får en bra utbildning, dels för att naturligtvis
              på bästa sätt klara de uppgifter som de har i dag, dels för att
              klara ut på samma bästa sätt de nya uppgifter som tillkommer enligt
              den senaste propositionen – som vi debatterar nu – och de uppgifter
              som kommer i framtiden.
            </seg>
            <seg n="2124c482">
              De ansvariga tillsynsmyndigheterna är sju länsstyrelser. De bör
              bistå med råd om hur utbildningen ska läggas upp men även hur
              ett samarbete mellan kommuner kan organiseras för att kunskapsnivån
              hos överförmyndare med flera ska bli mer tillfredsställande och
              mer lika över landet.
            </seg>
            <seg n="22b8ed2c">
              I dag har vi, som sagt, sju länsstyrelser i vårt land som har
              tillsynsansvaret. Det är ett steg i rätt riktning, men Vänsterpartiet
              anser att behovet kvarstår av en central tillsyn. Ordspråket ju
              fler kockar desto sämre soppa passar bra in här.
            </seg>
            <seg n="337ec07f">
              Verksamheternas mycket ojämna kvalitet, som äventyrar huvudmännens
              eller kvinnornas likabehandling och rättssäkerhet, riskerar annars
              att finnas kvar. Dessutom är det en bidragande orsak till att
              allmänhetens förtroende för systemet med ställföreträdande sjunker,
              när det uppstår allvarliga situationer.
            </seg>
            <seg n="a24a6f9f">
              Fru talman! Därför är det av största vikt att regeringen återkommer
              med förslag till hur en utbildning för överförmyndare och deras
              nämnder ska organiseras för att man ska säkerställa att kompetensnivån
              höjs.
            </seg>
            <seg n="a5e2645f">
              Det är också av största vikt att regeringen tar initiativ till
              att samordna och följa upp länsstyrelsernas tillsyn av överförmyndare
              och så fort som möjligt återkommer till riksdagen med ett förslag
              på vilken myndighet som ska ha ansvaret.
            </seg>
            <seg n="93dc3725">
              Nu har jag några avslutande ord att säga, fru talman. Det här
              är med säkerhet min sista debatt i riksdagen. Jag vill uttrycka
              ett stort tack till alla ledamöter i utskottet. Det har varit
              givande att arbeta med er, och kansliets personal har varit kanonbra.
              Det skulle inte fungera att vara politiker om vi inte hade haft
              er.
            </seg>
            <seg n="8f5c8b11">
              Det gäller också talmännen, den personal som arbetar här i kammaren
              och alla kringresurser som finns. Allt har fungerat utmärkt. Jag
              säger tack till er alla.
            </seg>
            <seg n="d16a6d92">
              Fru talman! På min fina T-shirt finns det en väldigt bra bild
              på vår statsminister Fredrik Reinfeldt – en man som tillsammans
              med övriga i Alliansen snart har kämpat i åtta år. Historiskt
              finns det ingen moderat eller någon annan från övriga allianspartier
              som har varit statsminister längre, och det finns ingen statsminister
              som har varit yngre än Fredrik Reinfeldt var när han tillträdde
              sin post 2006. Det säger jag grattis till. Det var bra jobbat!
            </seg>
            <seg n="78847606">
              Jag tycker om er alla, Fredrik Reinfeldt och de moderater som
              jag har lärt känna i civilutskottet – jag kan inte räkna upp er
              alla, men jag kan nämna några. Jag vill nämna Jessica, Eva, Thomas,
              Bino, Oskar och naturligtvis Hans Wallmark och alla andra från
              de övriga partierna som jag har lärt känna under mitt riksdagsuppdrag.
              Ni har gjort ett fantastiskt gott jobb, och det har alltid varit
              kul att jobba med er. Trots att jag rent politiskt inte är av
              samma åsikt som statsministern och hans kamrater finns det ett
              vi och några som kan göra skillnad på sak och person – en mycket
              viktig egenskap i livet.
            </seg>
            <seg n="8dedd15d">
              Fru talman! Nu sitter kanske någon och tror eller frågar sig
              om Marianne Berg är vänsterpartist eller om hon har gått och blivit
              moderat. Eller är hon moderat innerst inne? Jag kan lugna er alla:
              Nej, det är jag inte, för jag är feminist!
            </seg>
          </u>
          <note type="speaker" n="dc51b3e6">
            Anf. 138 BINO DRUMMOND (M):
          </note>
          <u who="unknown" xml:id="i-4b48889a9af803ad-2" n="c289d89b">
            <seg n="7b9475b1">
              Fru talman! Jag vill börja med att yrka bifall till utskottets
              förslag till beslut. Jag vill också tacka Marianne Berg – jag
              börjar med det eftersom du nämnde mig vid namn. Jag tackar även
              dig och önskar dig ett stort lycka till i framtiden, så återkommer
              jag till sommarhälsningarna i slutet av anförandet.
            </seg>
            <seg n="0a1ca7c1">
              Det handlar om bättre förutsättningar för gode män och förvaltare.
              Framför allt handlar det om bättre rättssäkerhet för alla som
              har behov av en god man eller en förvaltare.
            </seg>
            <seg n="0bcf685a">
              Sedan jag blev invald i den här församlingen har jag jobbat med
              frågor som rör gode män och förvaltare. Det var däremot inte alls
              första gången som jag kom i kontakt med dessa frågor. Som tidigare
              ordförande i en socialnämnd i min hemkommun Norrtälje har jag
              på nära håll sett människor med ett stort behov av stöd eller
              hjälp för att klara sin vardag.
            </seg>
            <seg n="bca567d6">
              Det har varit människor som inte har de starkaste rösterna i
              samhället och som allt som oftast befinner sig i väldigt utsatta
              positioner. Utsattheten var det som alla hade gemensamt. Som politiker
              i den här kammaren och som politiker i alla Sveriges kommuner
              har vi uppdraget att se till att det ges bättre förutsättningar
              för människor att leva fullgoda liv.
            </seg>
            <seg n="8c199109">
              En förutsättning för att så ska bli fallet är att det finns tillräckligt
              god kompetens och tillräckligt goda förutsättningar för att rekrytera
              gode män och förvaltare. Därför är det roligt att dagens betänkande
              går i mål efter att vi har jobbat med det i närmare tre år.
            </seg>
            <seg n="0d07c6a6">
              Om man tittar tillbaka lite grann finns det en lång tradition
              i Sverige – som även Jonas Gunnarsson tog upp – av att arbeta
              utifrån ett offentligt perspektiv med frågor som vid den tiden
              kanske inte handlade om gode män och förvaltare. För att generalisera
              kan man säga att vi har gått från ett system, där det var förhållandevis
              enkla och okomplicerade ärenden som kanske gällde föräldralösa
              barn eller assistans och hjälp till äldre, till ett otroligt komplext
              lapptäcke i dag. Det kan gälla frågor om långt framskriden demens
              eller barn och ungdomar som kommer ensamma från krig och elände.
            </seg>
            <seg n="fb8f471e">
              Det måste också i sammanhanget sägas att lagstiftningen har utvecklats
              i takt med samhället. Det är inte, som vissa vill påskina, ett
              område som helt och hållet släpar efter. Tvärtom har utvärderingar
              och omprövningar av lagstiftningen gjorts kontinuerligt med tidsintervallet
              10–15 år.
            </seg>
            <seg n="3515910c">
              I dag får vi möjlighet att debattera och i morgon förhoppningsvis
              besluta om ytterligare åtgärder som tar upp de brister som har
              identifierats i systemet. Nu stärker vi huvudmannens inflytande
              och rättssäkerhet. Vi underlättar även för gode män och förvaltare,
              eller personer som kan tänka sig att bli gode män och förvaltare,
              att åta sig den typen av uppdrag.
            </seg>
            <seg n="c71181ef">
              Det är, som föregående talare har sagt, ett bra tecken att det
              finns en bred samsyn i kammaren vad gäller de förslag som regeringen
              tagit fram. Det ska också sägas att utredningen Bättre förutsättningar
              för gode män och förvaltare inte är det enda som ligger till grund
              för propositionen, utan man har även tagit in de relevanta delarna
              av den utredning som gjordes 2004, till exempel vad gäller lämplighet
              och utbildning.
            </seg>
            <seg n="388bda73">
              Jag vill nämna tre saker i propositionen som är extra glädjande
              och som kommer att stärka huvudmännens rättssäkerhet ännu mer.
              Det är viktigt att se vilka lagstiftningen är till för. Ja, lagstiftningen
              är inte i första hand till för vare sig gode män eller förvaltare.
              Lagstiftningen är till för huvudmännen, för dem som är i behov
              av hjälp eller stöd för att kunna leva ett fullgott liv. Det är
              därför extra välkommet att man nu tar upp förslag som kom redan
              2004 och som innebär att ställföreträdare ska vara den som huvudmannen
              helst vill ha. Det blir normen.
            </seg>
            <seg n="a44165f4">
              Tillsammans med en aviserad proposition om så kallade framtidsfullmakter
              är det ett rejält kliv framåt. Framtidsfullmakt innebär att man
              på förhand, redan innan behovet finns, kan namnge en person som
              man vill ska tillvarata ens intressen, alltså inte först när det
              är ett faktum att man behöver en god man eller förvaltare. Propositionen
              är som sagt aviserad men hinner tyvärr inte behandlas under detta
              riksdagsår. Den kommer att ge möjlighet för människor att själva
              både ha och ta kontroll över sina liv. Från mitt perspektiv är
              det alltid bra att människor får välja och kan känna trygghet
              i den typen av val, även om omständigheterna i sig kan vara tuffa.
            </seg>
            <seg n="2054a30d">
              Det andra område som många gånger med rätta har kritiserats gäller
              bakgrundskontrollen och lämpligheten hos gode män och förvaltare.
              Det är frågor som jag tror måste tas på största allvar. Vi ser
              att det uppstår brister och att felaktigheter som begås uppmärksammas.
              Med regeringens förslag skärper vi bakgrundskontrollen av föreslagna
              gode män och förvaltare och tydliggör de krav som ska ställas.
              Samtidigt får kommunerna ett stort ansvar, vilket jag tycker är
              bra. Vi ska inte i alltför stor utsträckning detaljreglera från
              riksdagens kammare. Alla ärenden som rör gode män och förvaltare
              är unika, och då måste det finnas möjlighet till flexibilitet.
            </seg>
            <seg n="9ebb3a3a">
              Nu vidtar vi åtgärder för att förhindra att en ställföreträdare
              till exempel brister i sitt uppdrag för att han eller hon har
              för många ärenden, vilket har påpekats. Det vore dumt att sätta
              en siffra på hur många uppdrag en god man eller förvaltare kan
              ha eftersom karaktären på uppdragen är så pass olika. Därför vore
              det oklokt att säga att tio eller femton uppdrag är taket. Däremot
              sägs i propositionen mycket tydligt att det är en faktor som ska
              vägas in när man gör en lämplighetsbedömning. Det är positivt
              och bra.
            </seg>
            <seg n="f1b768cf">
              För det tredje förtydligas kravet på överförmyndaren att tillhandahålla
              utbildning för gode män och förvaltare. Jag delar regeringens
              bedömning att det inte nödvändigtvis blir bättre om man tvingar
              alla gode män och förvaltare att genomgå en basutbildning. Ett
              sådant absolut krav skulle inte göra uppdraget vare sig mer attraktivt
              eller lättare, eller för den delen bidra till ökade kunskaper
              och högre kvalitet. Tvärtom säger vi att utbildningen i högre
              grad måste anpassas efter de krav och behov som huvudmannen kan
              tänkas ha.
            </seg>
            <seg n="2f8147f6">
              Att det ges specifik och relevant utbildning som är anpassad
              efter varje människas behov ställer höga krav på överförmyndarna,
              men i förlängningen garanterar det en högre kvalitet, och då kan
              vi också locka fler personer att ställa upp och åta sig den typen
              av uppdrag.
            </seg>
            <seg n="5fe117c2">
              Sammanfattningsvis skulle man kunna säga att regeringen nu föreslår
              några av de åtgärder som ger störst och bäst effekt för att stärka
              ställningen för huvudmännen och framför allt stärka rättssäkerheten
              och kvaliteten i hela systemet med gode män och förvaltare. Genom
              bättre lämplighetskontroller, större möjligheter att påverka valet
              av god man eller förvaltare och tydligare krav på rätt kompetens
              kan man komma till rätta med många av de problem som brukar lyftas
              fram. Därför är det rimligt att man inväntar effekten av åtgärderna
              innan man återigen börjar se över hela systemet.
            </seg>
            <seg n="df241f4d">
              Med det vill jag passa på att önska alla en glad sommar, utan
              att namnge någon särskild. Det inkluderar fru talmannen, kolleger
              i utskottet och kanslipersonal. Glad sommar!
            </seg>
          </u>
          <note type="speaker" n="5aa48752">
            Anf. 139 MARIANNE BERG (V) replik:
          </note>
          <u who="marianne_berg_919366" xml:id="i-379f7a96b47a9c32-0" n="14b60daf">
            <seg n="baca5173">
              Fru talman! Du nämnde, Bino Drummond, att ni inte anser att det
              ska vara en tvingande basutbildning annat än vid speciella uppdrag.
              Vänsterpartiet säger också ja till att man ska kunna erbjudas
              särskilda utbildningar om så behövs för uppdraget.
            </seg>
            <seg n="e16128e5">
              För att kunna säkerställa att man, när man tar ett sådant oerhört
              viktigt uppdrag, är väl förtrogen med uppdraget anser Vänsterpartiet
              att en basutbildning för alla vore det bästa. Naturligtvis är
              huvudmannen i centrum, så tänker även vi, men huvudmannen skulle
              kunna känna sig tryggare om han eller hon visste att man genomgått
              en grundutbildning.
            </seg>
            <seg n="1117153c">
              Jag är glad att kontrollerna skärps, men jag tycker inte att
              det riktigt räcker. Varför motsätta sig någonting som skulle vara
              lika för alla ställföreträdare?
            </seg>
          </u>
          <note type="speaker" n="ac92f486">
            Anf. 140 BINO DRUMMOND (M) replik:
          </note>
          <u who="unknown" xml:id="i-4b48889a9af803ad-3" n="c289d89b">
            <seg n="529baa50">
              Fru talman! Jag får börja med att säga att när inte många moderater
              är närvarande i kammaren är det trevligt att ha sällskap av Fredrik
              Reinfeldt, om än bara som bild på en tröja. Även Eva Bengtson
              Skogsberg är närvarande.
            </seg>
            <seg n="5725415c">
              Ja, Marianne, du har rätt. Vi är överens om att utbildning i
              sig är viktigt. Jag tror inte att vi nödvändigtvis i den här kammaren
              ska detaljreglera exakt hur överförmyndarna ska utforma sin verksamhet.
              Det är redan en ganska utsatt verksamhet, som många gånger har
              knappa resurser, och att ålägga dem ett så pass stort ansvar skulle
              inte nödvändigtvis höja kvaliteten. Om det är en helt oprövad
              god man eller förvaltare är lagstiftningen väldigt tydlig med
              att man måste erbjuda utbildning så att gode mannen eller förvaltaren
              kan höja sin kunskapsnivå till att omfatta det mest grundläggande.
            </seg>
            <seg n="37fa7732">
              Om vi tänker oss en jurist måste vi kunna anta att han eller
              hon har de kunskaper som uppdraget kräver. Jag tror att det är
              klokare att fokusera utbildningsinsatserna dit där de behövs i
              stället för att tvinga alla att genomgå en basutbildning där de
              kanske redan har kompetens. Vi behöver lägga mer fokus på utbildningar
              som ser till att de specifika krav som varje enskilt uppdrag ställer
              uppfylls, i stället för att generalisera en utbildning.
            </seg>
            <seg n="7ca8f5a7">
              När det gäller kontrollen tror jag att man även där måste vara
              medveten om att alla fall är unika. Jag tror inte att man nödvändigtvis
              ska motsätta sig mer kontroll. Däremot är det viktigt att överförmyndarna
              får möjlighet till flexibilitet utifrån den bedömning de gör.
            </seg>
          </u>
          <note type="speaker" n="a8ec784c">
            Anf. 141 MARIANNE BERG (V) replik:
          </note>
          <u who="marianne_berg_919366" xml:id="i-379f7a96b47a9c32-1" n="14b60daf">
            <seg n="fb518350">
              Fru talman! Vi ser olika på det. Jag tror att en basutbildning
              är bra i första hand för huvudmannen men också för ställföreträdarna.
              Då får den typen av uppdrag högre status.
            </seg>
            <seg n="5cffdbe4">
              Det var lite roligt att du nämnde juristerna, Bino, för i propositionen
              nämns att advokater kanske inte behöver basutbildningen. Jag ställer
              mig mycket undrande inför det, för det är inte säkert att en jurist
              klarar uppdraget bättre än en som jobbar inom hemtjänsten eller
              sitter i kassan på Ica. Jag tycker att man där gör ganska stor
              skillnad. I stället borde alla genomgå den utbildningen. Bara
              för att man råkar ha en juristutbildning är man inte mer trovärdig
              och har större människokännedom samt kan hantera människor bättre.
              Det kan vara ganska krävande.
            </seg>
            <seg n="19577338">
              Därför vidhåller jag att en basutbildning bör vara för alla,
              oavsett om man är jurist eller sitter i kassan på Ica.
            </seg>
          </u>
          <note type="speaker" n="47902dd6">
            Anf. 142 BINO DRUMMOND (M) replik:
          </note>
          <u who="unknown" xml:id="i-4b48889a9af803ad-4" n="c289d89b">
            <seg n="a43030f3">
              Fru talman! Vi verkar vara hyfsat överens om att vi inte är överens
              på den här punkten. Det må vara gott så. Jag vidhåller att jag
              tror att det är bättre att spendera resurserna hos en redan ansträngd
              verksamhet på att säkerställa att man har den spetskompetens som
              kan behövas för unika och speciella fall. I övrigt har överförmyndaren
              ett uppdrag att säkerställa att kompetensen finns. Det exkluderar
              inte att man har en basutbildning för dem som man anser behöver
              det. Sveriges Kommuner och Landsting och många intresseföreningar
              erbjuder också väldigt goda utbildningar.
            </seg>
            <seg n="80cfd224">
              Vi kommer nog inte så mycket längre i denna debatt just nu. Men
              återigen: Tack för Fredriks sällskap!
            </seg>
          </u>
          <note type="speaker" n="5464bd97">
            Anf. 143 NINA LUNDSTRÖM (FP):
          </note>
          <u who="nina_lundstrom_9605bf" xml:id="i-3818e51f8504b14c-0" n="a01cd4b3" next="i-e18792382b3779a2-0">
            <seg n="c322d6c5">
              Fru talman! Jag vill börja med att yrka bifall till förslaget
              i betänkandet och avslag på reservationerna.
            </seg>
            <seg n="82424b5e">
              Fru talman! De här frågorna engagerar väldigt många i Folkpartiet.
              Det är ett viktigt uppdrag att vara god man eller förvaltare.
              Många gånger är det avgörande för att enskilda personer som har
              behov av hjälp ska få sina rättigheter tillgodosedda. Systemet
              bygger på att enskilda personer ska åta sig uppdrag som god man
              eller förvaltare. Detta handlar om att göra en viktig insats för
              en medmänniska. Det är därför en angelägen uppgift för samhället
              att säkerställa att det finns personer som vill åta sig uppdrag
              som god man eller förvaltare och ägna uppgiften både tid och kraft.
            </seg>
          </u>
          <note n="69f35b87">
            Fru talman! I betänkandet behandlar utskottet regeringens proposition
            Bättre förutsättningar för gode män och förvaltare samt tre motioner
            som väckts med anledning av propositionen.
          </note>
          <u who="nina_lundstrom_9605bf" xml:id="i-e18792382b3779a2-0" n="a01cd4b3" prev="i-3818e51f8504b14c-0">
            <seg n="b846f209">
              De senaste åren har fokus legat på att identifiera de områden
              där lagstiftningen är oklar eller inte motsvarar de krav som kan
              ställas på en modern verksamhet. Det nya är att den enskilda individens
              möjlighet att påverka vem som ska förordnas som ställföreträdare
              stärks. Även överförmyndarens och domstolens kontroll av den som
              föreslås bli förordnad stärks.
            </seg>
            <seg n="c73b3e4e">
              Den person som den enskilde föreslår ska utses om han eller hon
              uppfyller lämplighetskraven och vill åta sig uppdraget. Det innebär
              inte att domstolen eller överförmyndaren får ställa lägre krav
              i fråga om lämplighet när den enskilde själv har föreslagit en
              viss person.
            </seg>
            <seg n="3f007fc4">
              Regeringen bereder även frågan om framtidsfullmakter. En sådan
              fullmakt innebär att en enskild person kan välja en person som
              ska företräda honom eller henne om den enskilde senare i livet
              blir oförmögen att fatta beslut. En promemoria med förslag om
              framtidsfullmakter har tagits fram på uppdrag av Justitiedepartementet.
              Det här tycker vi i Folkpartiet är en angelägen fråga som är viktig
              att följa.
            </seg>
            <seg n="423a71fd">
              Om någon person på grund av sjukdom, psykisk störning, försvagat
              hälsotillstånd eller liknande behöver hjälp med att bevaka sin
              rätt, förvalta sin egendom eller sörja för sin person kan rätten
              besluta att anordna godmanskap för honom eller henne. Ett sådant
              beslut får inte meddelas utan samtycke, om inte den enskildes
              tillstånd hindrar att hans eller hennes mening inhämtas.
            </seg>
            <seg n="4ca0b98d">
              Om någon inte kan ta hand om sig själv eller sin egendom får
              rätten besluta att anordna förvaltarskap för honom eller henne.
              Förvaltarskap får dock inte ordnas om det är tillräckligt att
              godmanskap anordnas eller att den enskilde får hjälp på något
              annat sätt.
            </seg>
            <seg n="16b9023c">
              Den person som utses ska vara rättrådig, erfaren och i övrigt
              lämplig. Förutom att vara allmänt lämplig ska man även bedömas
              vara lämplig för det aktuella uppdraget. Det är viktigt att den
              enskildes synpunkter på vem som ska företräda honom eller henne
              ska ha stor betydelse.
            </seg>
            <seg n="2e12cd8e">
              Fru talman! Det finns motionsförslag om obligatorisk utbildning.
              Det har också Marianne Berg redogjort för här i talarstolen. Det
              är viktigt att ställföreträdaren har den kunskap som krävs för
              uppdraget. Men ställföreträdare bör inte vara skyldiga att genomgå
              obligatorisk utbildning, även om Marianne Berg framfört många
              goda argument för detta.
            </seg>
            <seg n="9004309c">
              Ställföreträdares kunskapsnivå kan variera i många avseenden.
              Ett exempel finns omnämnt i betänkandet: att en advokat normalt
              bör känna till de grundläggande reglerna för ställföreträdarskap
              och det redovisningsansvar som följer med uppdraget. Det är bara
              ett exempel bland många. Men självfallet ska alla erbjudas utbildning.
            </seg>
            <seg n="c718cf33">
              Fru talman! Detta är civilutskottets sista debatt här i kammaren
              denna mandatperiod. Jag vill också ansluta mig till alla dessa
              tacktal och tacka civilutskottet, dess ordförande, utskottskansliet,
              kammarkansliet och talmanspresidiet och önska er alla en trevlig
              sommar.
            </seg>
            <seg n="5e19ae2f">
              Jag vill speciellt tacka Vänsterpartiets Marianne Berg för stark
              integritet och många kloka synpunkter, som vi ofta lyssnar på
              i utskottet, Folkpartiets Jan Ertsborn, som lämnar utskottet och
              riksdagen, och slutligen även Moderaternas gruppledare i utskottet
              Oskar Öholm, som har gjort många viktiga insatser för oss i civilutskottet.
            </seg>
            <seg n="dc7b5db7">
              Jag önskar er en givande tillvaro utanför riksdagen samt tillönskar
              er en trevlig sommar! Jag utgår från att Marianne Berg och övriga
              kommer att påminna kommande ledamöter i civilutskottet om hur
              viktiga frågorna är och hur politiken kan utvecklas.
            </seg>
          </u>
          <note type="speaker" n="4445c790">
            Anf. 144 OLA JOHANSSON (C):
          </note>
          <u who="ola_johansson_34dd4e" xml:id="i-79444f475e58b551-0" n="a23321c5" next="i-a4bb9946241fe18d-0">
            <seg n="bd5ea1ad">
              Fru talman! Det är inget absolut krav för en riksdagsledamot,
              men det är en tillgång att ha suttit i en kommunal överförmyndarnämnd.
              I mitt fall var det kommunstyrelsens arbetsutskott i Kungsbacka
              som lärde mig en del av de här sakerna. Kanske är det så att man
              lever med föreställningen att det är från Stieg Larssons böcker
              om Lisbeth Salanders värld som alla gode och för den delen onde
              män kommer.
            </seg>
            <seg n="16ae20e4">
              På en överförmyndarnämnds dagordning hamnar den ytterst begränsade
              mängd ärenden som kräver dess beslut i någon form. Ofta handlar
              det om svårigheter att hitta en lämplig person för ett visst uppdrag
              som kanske är extra komplext. Det kan handla om svårigheter att
              få in årsräkningar. Det kan handla om behov av specifik utbildning
              för åtaganden som kräver speciell kompetens och är särskilt tidskrävande.
              I enstaka fall förekommer det anklagelser, inte sällan från huvudmannens
              egna anhöriga, mot förvaltare och gode män som de anser ha misskött
              sitt uppdrag. Inte sällan handlar missnöjet om beslut som fattats
              i huvudmannens intresse men som går emot och missgynnar den som
              klagar.
            </seg>
            <seg n="d4cb138f">
              Systemet med gode män är unikt. Tack vare människors uthålliga
              engagemang och till stor del ideella insatser fungerar det väldigt
              väl. Det är svårt att se hur det skulle fungera bättre i någon
              annan form. Ett särskilt ansvar för det ligger naturligtvis hos
              oss som har att hantera familjebalken och annan lagstiftning,
              hos kommunernas överförmyndare, hos de länsstyrelser som har till
              uppgift att utöva tillsynen och ytterst också naturligtvis hos
              de människor som åtar sig det svåra och viktiga uppdraget att
              vara god man eller förvaltare åt en medmänniska.
            </seg>
            <seg n="8c478f37">
              Regeringens förslag grundar sig på flera utredningar. Den äldsta
              som jag har hittat är från 2002. Propositionen heter Bättre förutsättningar
              för gode män och förvaltare och syftar till att stärka huvudmannen,
              skärpa kraven på gode män och förvaltare och samtidigt underlätta
              deras tillvaro, särskilt när de behöver bli befriade från ett
              uppdrag. Det har varit ett arbete som har pågått lång tid men
              som nu har kommit till någon form av avstämningspunkt. Det är
              inte vägs ände men ett avstamp för det fortsatta arbetet framåt.
              Med några undantag, främst från Vänsterpartiet och Sverigedemokraterna,
              råder det enighet om att det är bra förslag som borde få riksdagens
              godkännande.
            </seg>
            <seg n="b20eb570">
              Socialdemokraterna har haft invändningar och intar en något kryptisk
              inställning. Man motsätter sig inget av det som föreslås, men
              man vill se över lagstiftningen i dess helhet och göra den mer
              ändamålsenlig utifrån de behov som finns i dag.
            </seg>
            <seg n="3782e5ac">
              Om jag tolkar Jonas Gunnarsson rätt menar han att det huvudsakligen
              fungerar bra i dag, men han är mer orolig för framtiden. Jag kan
              dela den oron. Kanske har också Socialdemokraterna läst för många
              romaner, eller så vill ni göra en markering av något slag mot
              regeringen. Det är inte så konstigt när det är några månader kvar
              till valet. Men om ni inte vill precisera mer vad invändningarna
              handlar om är det svårt att ta ställning till vad ni vill.
            </seg>
            <seg n="77fcdb06">
              Vänsterpartiet och den förträffliga Marianne Berg – som alla
              har talat väl om, och jag instämmer i detta – vill ställa krav
              på att alla gode män och förvaltare ska erhålla någon form av
              obligatorisk utbildning. Det innebär något slags stegvis, successivt,
              överförande av ansvaret för åtagandet till kommunerna. På något
              annat sätt kan jag inte tolka förslagen att kommunen ska överta
              ansvaret till dess en ny god man utsetts. Enligt ett annat förslag
              ska kommunen åta sig någon form av försäkringsansvar för den gode
              mannens räkning.
            </seg>
            <seg n="5594051d">
              I övrigt ligger förslaget här i linje med vad Vänsterpartiet
              vill, nämligen att stärka huvudmännens rättigheter och underlätta
              arbetet för dem som har åtagit sig det viktiga uppdraget som god
              man och förvaltare åt kanske en nära anhörig, en medmänniska.
            </seg>
            <seg n="abd959b5">
              Sverigedemokraterna har liknande förslag, men de vill intervenera
              i kommunernas ansvar och där reglera hur arvoden ska räknas ut
              och fördelas mellan olika uppdrag. Kanske föga förvånande skjuter
              de in sig på de människor som antar det viktiga uppdraget att
              vara god man åt ensamkommande barn och som på något sätt vill
              bidra till att dessa människor på flykt ska få en bra start i
              livet i Sverige.
            </seg>
            <seg n="051a7ea0">
              De riktlinjer som styr fördelningen av arvodena kommer ursprungligen
              från Sveriges Kommuner och Landsting, men de beslutas ytterst
              av kommunerna. Kostnaden belastar ytterst huvudmannen – om denne
              har tillgångar. Det är en bra ordning. En reglering av detta leder
              i likhet med Vänsterpartiets inställning till att verksamheten
              successivt överförs i offentlig regi. Kanske är det en sådan utveckling
              Socialdemokraterna önskar sig. Det är inte mycket vi får reda
              på om oppositionspartiernas avsikter. Jag ser att tendensen finns
              i de förslag som har lagts fram.
            </seg>
            <seg n="18885520">
              Fru talman! Centerpartiet står bakom en politik där civilsamhället
              är starkt och där människors idealism och känsla för sina medmänniskor
              tas till vara – men inte exploateras.
            </seg>
            <seg n="16b1ef43">
              Vi vill också att kommunerna ska fatta beslut om höjda arvoden.
              Men att försvåra tillsättandet av gode män och förvaltare genom
              alltför många kontroller och omfattande krav på utbildningar tror
              vi på sikt kommer att undergräva systemet och åstadkomma en alltför
              hög tröskel för många att våga och vilja ta sig an det viktiga
              uppdraget.
            </seg>
            <seg n="75e30aad">
              Huvudmannen, i den mån denne är förmögen att bestämma och kommunicera
              sitt val, ska ha inflytande över vem som förordnas. Personens
              lämplighet och förmåga att utföra sitt uppdrag måste kontrolleras
              noga, dels för att kontrollera så att inga intressekonflikter
              föreligger, dels för att se till så att hen är lämplig och kan
              utföra uppdraget att företräda sin huvudman och verka för dennes
              bästa.
            </seg>
            <seg n="e3f41420">
              I uppdraget att företräda och förvalta egendom krävs ibland särskild
              erfarenhet. Det kan gälla att förvalta kapital eller fastigheter,
              det kan bero på huvudmannens egna behov eller det kan handla om
              en sjukdomsdiagnos där det krävs särskilda kunskaper. Demens har
              nämnts.
            </seg>
            <seg n="32c8ca11">
              Självklart ska den som har åtagit sig ett sådant uppdrag kunna
              bli befriad genast om det innebär en risk för den enskildes hälsa
              och säkerhet. Om man till följd av egen sviktande hälsa eller
              dödsfall inte kan fullfölja sitt åtagande är det inte de anhörigas,
              de efterlevandes, uppgift att städa upp. Det måste överförmyndaren
              ha resurser att åta sig.
            </seg>
            <seg n="b239b555">
              Centerpartiet tillstyrker regeringens proposition och välkomnar
              att det ges bättre förutsättningar för gode män och förvaltare.
              Det är ett bra system, men det står och faller helt och hållet
              med att någon vill åta sig att vara god man eller att vi kan intressera
              den yngre generationen för uppdraget så att inte de människor
              som åtar sig uppdraget dör ut tillsammans med sina huvudmän.
            </seg>
            <seg n="ba3c8cb7">
              Många huvudmän är unga, och de behöver någon som är i samma ålder
              och förstår deras behov. Detta står och faller med vilka förutsättningar
              vi kan ge. Självklart har nivåerna på arvodena betydelse, men
              man måste ha i åtanke att den som står för arvodet är huvudmannen
              själv. Detta måste vägas emot vilken betalningsförmåga de kan
              förväntas ha.
            </seg>
            <seg n="b9b1e86e">
              Därför är det av yttersta vikt att vi ger de gode männen så goda
              förutsättningar som möjligt och att vi på olika sätt stöder dem
              som åtar sig de viktiga uppdragen med utbildning. Både för den
              gode mannens och huvudmannens skull är det viktigt att inte antalet
              uppdrag blir så många att det påverkar förmågan att ge den enskilde
              det stöd denne har rätt till. Förslagen här syftar till det.
            </seg>
          </u>
          <note n="5349c888">
            Jag yrkar bifall till förslaget i betänkandet och avslag på reservationerna.
          </note>
          <u who="ola_johansson_34dd4e" xml:id="i-a4bb9946241fe18d-0" n="a23321c5" prev="i-79444f475e58b551-0">
            <seg n="81eb45ef">
              Jag vill i likhet med andra talare rikta ett särskilt tack till
              talmännen, till Riksdagsförvaltningen, till kammarkansliet och
              alla duktiga sekreterare samt till alla kolleger i civilutskottet.
              När man kommer in i denna lokal känner man att det är kallt, men
              den värme som finns mellan oss ledamöter och den hetta som vi
              ibland visar upp i debatterna kännetecknar inte alls temperaturen
              i lokalen.
            </seg>
            <seg n="d9f27dcb">
              Jag hoppas på ett återseende snart efter valet, och jag hoppas
              att ni alla får en avkopplande och skön ledighet. Tack, Veronica,
              för ditt ordförandeskap! Det har varit en tuff tid, och du har
              skött ditt uppdrag mycket väl. Tack ska du ha!
            </seg>
          </u>
          <note type="speaker" n="1e586550">
            Anf. 145 ROLAND UTBULT (KD):
          </note>
          <u who="roland_utbult_1b344d" xml:id="i-38b7304f212c3bc6-0" n="c5e0d901" next="i-610725d20da62534-0"/>
          <note n="39ec0ffe">
            Fru talman! Jag yrkar bifall till utskottets förslag och avslag
            på reservationerna.
          </note>
          <u who="roland_utbult_1b344d" xml:id="i-610725d20da62534-0" n="c5e0d901" prev="i-38b7304f212c3bc6-0">
            <seg n="c2dfcb08">
              Så mycket klokskap samlat i ett utskott och personifierat av
              Marianne Berg som hyllats här i dag! Hon är en av de modigaste
              politiker som jag har träffat.
            </seg>
            <seg n="d87ea23e">
              Vi debatterar bättre förutsättningar för gode män och förvaltare.
              Det är ett mycket viktigt betänkande som rör många som av olika
              skäl lever i utsatta situationer.
            </seg>
            <seg n="2cc2b991">
              Det är egentligen ett fantastiskt system vi har i Sverige. Till
              god man eller förvaltare ska utses en rättrådig, erfaren och i
              övrigt lämplig man eller kvinna. En god man eller förvaltare ska
              hjälpa en person som på grund av sjukdom, psykisk störning eller
              svag hälsa inte kan ta hand om sin egen ekonomi.
            </seg>
            <seg n="5d6a9beb">
              Uppdraget som god man eller förvaltare kan omfatta tre olika
              delar: bevaka den enskildes rätt, förvalta den enskildes egendom
              och sörja för den enskildes person. Vi hör att det är ett viktigt
              uppdrag som kräver att den som är god man eller förvaltare är
              lämpad för uppgiften.
            </seg>
            <seg n="49e30dc5">
              Regeringen föreslår nu ändringar i föräldrabalken som innebär
              bland annat följande: Den person som den enskilde önskar bli företrädd
              av ska i regel utses till ställföreträdare, och kontrollen av
              den som föreslås som ställföreträdare ska skärpas. Regeringen
              vill stärka den enskildes, huvudmannens, inflytande över vem som
              ska företräda honom eller henne. Därför föreslår regeringen att
              den person som den enskilde föreslår som god man eller förvaltare
              ska utses om han eller hon uppfyller lämplighetskraven och vill
              åta sig uppdraget. Dessutom ska överförmyndaren ansvara för att
              gode män och förvaltare erbjuds den utbildning som behövs. Det
              är viktigt för den som har behov av en god man eller förvaltare
              att ställföreträdaren har den kunskap som krävs för uppdraget.
            </seg>
            <seg n="76b96301">
              Den som har god man eller förvaltare har också rätt att förvänta
              sig bästa möjliga stöd och ett gott bemötande. Ett gott bemötande
              av den hjälpbehövande förutsätter kunnighet, lyhördhet och empati.
              En ökad kunskapsnivå, till exempel kännedom om demenssjukdomar
              eller missbruksproblematik, ökar självklart, som nämnts tidigare,
              förutsättningarna för att den enskilde får ett bra bemötande.
            </seg>
            <seg n="f84cfda0">
              En god man eller förvaltare har rätt att på begäran bli entledigad
              från sitt uppdrag. Om godmanskapet eller förvaltarskapet ska fortsätta
              är den gode mannen eller förvaltaren i dag skyldig att kvarstå
              till dess en ny god man eller förvaltare har utsetts. Utgångspunkten
              bör även i fortsättningen vara att en förvaltare i normalfallet
              ska vara skyldig att fullgöra sitt uppdrag till dess att en ersättare
              utsetts. Samtidigt är det rimligt att en förvaltare som åtagit
              sig ett frivilliguppdrag har möjlighet att i förtid frånträda
              sitt uppdrag om han eller hon har beaktansvärda skäl att göra
              det, till exempel vid hot eller våld. För att ett entledigande
              ska kunna ske i förtid bör det krävas att förvaltarens bevekelsegrunder
              för att avsluta uppdraget väger tyngre än behovet av att det kontinuerligt
              finns en förvaltare.
            </seg>
            <seg n="78c8b740">
              Fru talman! Det är ett viktigt uppdrag att vara god man eller
              förvaltare. Många gånger är det avgörande för den enskilde som
              har behov av hjälp för att få sina rättigheter tillgodosedda.
              Systemet bygger på att enskilda personer i alla delar av samhället
              kan åta sig uppdrag som god man eller förvaltare och därmed göra
              en viktig insats för en medmänniska.
            </seg>
            <seg n="00fdd832">
              Det finns många fördelar med det här systemet. Det är därför
              en angelägen uppgift för samhället att säkerställa att det finns
              personer som vill åta sig uppdrag som god man och förvaltare och
              ägna uppgiften både tid och kraft.
            </seg>
            <seg n="d4307cd9">
              Det här handlar om de mest utsatta i vårt samhälle. Men det finns
              människor i dag som utnyttjar systemet och faktiskt lurar andra
              människor som är i en oerhört utsatt position. Det finns skrämmande
              exempel på gode män och förvaltare som utnyttjat situationen för
              egen vinning. Det finns de som lurat till sig miljoner från sina
              uppdragsgivare, alltså enskilda personer som de var satta att
              skydda och hjälpa. Vi hör också om personer som blivit god man
              för 60, 70 upp till 80 personer, till kanske ännu fler. För mig
              ter det sig tveksamt att man kan uppfylla sitt uppdrag på ett
              bra sätt med så många enskilda huvudmän. Med jämna mellanrum uppmärksammas
              det i olika medier. Det är uppenbart att man behöver ha en bättre
              kontroll.
            </seg>
            <seg n="8f5b1f1d">
              Överförmyndaren har också en roll i sammanhanget. I många av
              de här fallen är det överförmyndaren som inte riktigt har koll.
              Den som är god man skickar en redovisning varje år. Det är inte
              alltid som överförmyndaren har följt upp det och kollat upp ordentligt.
              Så blir det fel, och systemet utnyttjas.
            </seg>
            <seg n="392c9c20">
              Jag vill till sist lyfta fram dem som jag har mött och som tagit
              uppdraget som god man på största allvar. Med stort hjärta fullgör
              man sitt uppdrag och höjer livskvaliteten för den person man hjälper.
              Jag har träffat sådana gode män och också personer som de hjälper.
              Det är både rörande och glädjande att se hur människor i utsatta
              situationer får växa till och leva ett fullvärdigt liv trots att
              de har någon form av nedsättning.
            </seg>
            <seg n="42509c8f">
              Jag skulle vilja ge en stor, varm, röd ros – det har ingenting
              med politisk färg att göra – till alla de gode män och förvaltare
              som fullgör sitt uppdrag på ett utomordentligt bra sätt.
            </seg>
            <seg n="3e697b74">
              Till sist, fru talman, vill jag ställa mig i kören här för att
              lovsjunga. Jag ska dock inte sjunga. Det är ett fantastiskt utskott
              som vi har. Jag kom in i mars 2013 och vill säga att det var fantastiskt
              att möta alla jätteduktiga personer och uppleva en värme. Även
              om vi inte alltid, som Ola sade, är överens politiskt och inte
              heller ska vara det, har det funnits en värme och utrymme för
              oss alla. Vi är en del av någonting som större än vi själva.
            </seg>
            <seg n="4a0aea3b">
              Jag vill tacka ordföranden Veronica Palm för ett väl genomfört
              arbete och vår vice ordförande Nina Lundström, naturligtvis Riksdagsförvaltningen
              och vårt kansli, som jag har haft väldigt mycket glädje av i processen
              att bli gruppledare. Jag vill önska alla en trevlig sommar.
            </seg>
          </u>
          <note type="speaker" n="7df6c556">
            Anf. 146 VERONICA PALM (S):
          </note>
          <u who="veronica_palm_ff0fe7" xml:id="i-5f6f9e00e3222f73-0" n="bd70e84b" next="i-b9071d7f21a77ac7-0">
            <seg n="9c5669a7">
              Fru talman! Då har civilutskottet avslutat mandatperiodens sista
              debatt. Jag vill som ordförande i utskottet, en väldigt glad och
              stolt ordförande, till protokollet få antecknat mitt tack till
              utskottets ledamöter för ett väldigt roligt arbete. Jag vill tacka
              kansliet för ett väldigt viktigt arbete och ett stöd i arbetet
              och önska er alla en riktigt bra sommar.
            </seg>
          </u>
          <note n="3e74374b">
            Överläggningen var härmed avslutad.
          </note>
          <note n="79a1117e">
            24 § Riksrevisionens rapport om statens hantering av riksintressen
          </note>
          <note n="c4d810d2">
            Förste vice talmannen konstaterade att ingen talare var anmäld.
          </note>
          <note n="63771ca2">
            25 § Bordläggning
          </note>
          <note n="937c1e20">
            Följande dokument anmäldes och bordlades:
          </note>
          <note n="383a3a22">
            26 § Anmälan om fråga för skriftligt svar
          </note>
          <u who="veronica_palm_ff0fe7" xml:id="i-b9071d7f21a77ac7-0" n="bd70e84b" prev="i-5f6f9e00e3222f73-0">
            <seg n="f9d24433">
              Följande fråga för skriftligt svar hade framställts:
            </seg>
          </u>
          <note n="7a7d6d76">
            den 23 juni
          </note>
          <note n="7562cad1">
            Olle Thorell
          </note>
          <note n="c416d500">
            27 § Kammaren åtskildes kl. 20.16.
          </note>
          <note n="36946d1b">
            Förhandlingarna leddes
          </note>
          <note n="55ea56cb">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
