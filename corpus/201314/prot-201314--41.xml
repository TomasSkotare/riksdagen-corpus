<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2013</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2013</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201314--41</head>
          <docDate when="2013-12-06">2013-12-06</docDate>
        </div>
      </front>
      <body>
        <div>
          <note n="9442a3c7">
            ﻿
          </note>
          <note n="bf771dd2">
            Riksdagens protokoll
          </note>
          <note n="60bc562a">
            2013/14:41
          </note>
          <note type="date" n="c6a4ff55">
            Fredagen den 6 december
          </note>
          <note n="48d39338">
            Kl. 09:00 - 16:32
          </note>
          <note n="3f4d5667">
            1 § Anmälan om faktapromemoria
          </note>
          <note n="d27aabfa">
            Tredje vice talmannen anmälde att följande faktapromemoria om
            förslag från Europeiska kommissionen hade kommit in och överlämnats
            till utskott:
          </note>
          <note n="7e97515f">
            KOM(2013) 757
          </note>
          <note n="00dfe202">
            2 § Anmälan om granskningsrapport
          </note>
          <note n="f80d679c">
            Tredje vice talmannen anmälde att följande granskningsrapport
            hade kommit in från Riksrevisionen:
          </note>
          <note n="c70ee21d">
            3 § Ärenden för hänvisning till utskott
          </note>
          <note n="b6002a1e">
            Följande dokument hänvisades till utskott:
          </note>
          <note n="27cec7cc">
            den 29 januari
          </note>
          <note n="27cec7cc">
            den 29 januari
          </note>
          <note n="fa38bdca">
            4 § Socialförsäkringsområdet
          </note>
          <note n="aed07cc0">
            Utgiftsområde 10
          </note>
          <note type="speaker" n="fc73cf2a">
            Anf. 1 TOMAS ENEROTH (S):
          </note>
          <u who="tomas_eneroth_940a2f" xml:id="i-01ac7fd53f2a9d1d-0" n="b6042bd1">
            <seg n="310762ef">
              Herr talman! Vi debatterar nu socialförsäkringsutskottets betänkande
              om sjukförsäkring. Jag vill börja med att yrka bifall till reservationerna
              7, 12, 14, 22 och 23.
            </seg>
            <seg n="57db3d7c">
              Detta är också den sista budgetdebatten som vi har under den
              här mandatperioden. Jag roade mig med att gå tillbaka till den
              första debatten som vi hade 2010 för att se hur diskussionerna
              gick då. Vi hade haft en ganska hård debatt under den tidigare
              mandatperioden. Vi var väldigt oense om sjukförsäkringen. I slutskedet
              av valrörelsen 2010 var uppmärksamheten på sjukförsäkringen stor.
              Det stod klart att det var många – även bland borgerliga sympatisörer
              – som ville ha en förändrad sjukförsäkring eftersom de tyckte
              att den var för hård.
            </seg>
            <seg n="076288df">
              Jag inledde därför debatten 2010 med att sträcka ut en hand och
              säga: Vi ser nu att ni också inser att det finns stora problem.
              Låt oss då hoppas att vi kan hitta gemensamma lösningar – kortsiktigt
              i riksdagen med de akuta problemen, långsiktigt i Socialförsäkringsutredningen.
            </seg>
            <seg n="a9eae3bf">
              Tyvärr fanns inte viljan – eller mandatet; jag vet inte – att
              göra några större förändringar i sjukförsäkringen. Det var viktigare
              att hålla tillbaka kostnaderna än att göra aktiva insatser. Så
              utförsäkringarna fortsatte att öka.
            </seg>
            <seg n="f40839c8">
              I stället inleddes mandatperioden med ganska tuffa diskussioner
              mellan oss om nollklassade och utförsäkrade. Vi från de rödgröna
              partierna tog initiativ till att se till att personer som nollklassats
              åtminstone fick någon ersättning. Det utskottsinitiativet fick
              vi stöd för. Därför kunde vi se till att tvinga regeringen att
              genomföra detta.
            </seg>
            <seg n="1a12a7da">
              Vi tog ett utskottsinitiativ om att förändra arbetsförmågeprövningen
              vid 180 dagar. Innan hade man nästan en absurd fiktiv prövning
              där personer skulle prövas mot en hitta-på-arbetsmarknad. Där
              lyckades vi också tvinga fram förändringar genom en extrainkallad
              riksdag och ett statsråd som ytterst motvilligt lade fram en proposition.
              Det blev ändå en förändring så att prövningen blev något bättre.
            </seg>
            <seg n="78dc9a97">
              Jag kan också konstatera att väldigt många av våra förslag inte
              gick igenom. Vi hade förslag till ett utskottsinitiativ om att
              stoppa utförsäkringarna, men där fick Alliansen som vanligt stöd
              av Sverigedemokraterna med följden att utförsäkringarna fortsatte.
              Resultatet blev 75 000 utförsäkrade; två tredjedelar av dem var
              kvinnor. Det är svårt sjuka som hänvisas till Arbetsförmedlingen.
              De som drabbas av en längre tids sjukdom blir också rejält mycket
              fattigare.
            </seg>
            <seg n="804cdcb0">
              Nu är vi i slutet av mandatperioden, och vi står här med ökade
              sjukpenningtal. Vi är tillbaka på samma nivå som när rehabiliteringsgarantin
              infördes. De flesta medborgare i landet har dess värre mycket
              lågt förtroende för sjukförsäkringen. Även bland borgerliga sympatisörer
              litar man inte på att skyddet finns där om man ska skulle råka
              bli sjuk.
            </seg>
            <seg n="3232e2ea">
              Vi har en misslyckad rehabiliteringsreform. Det visar både utvärderingar
              och en mängd andra exempel. Framför allt har vi en situation där
              väldigt många människor utsorteras och utförsäkras i stället för
              att få stöd och rehabilitering.
            </seg>
            <seg n="b88f814e">
              Vi socialdemokrater är givetvis nöjda med att vi på några punkter
              har lyckats se till det har blivit en bättre sjukförsäkring. Där
              har vi tvingat regeringen till förändringar. Samtidigt är det
              så oerhört mycket mer som behöver göras för att få till en mänsklig
              sjukförsäkring.
            </seg>
            <seg n="2e7ce80d">
              Vi vill se en försäkring som både ger ekonomiskt skydd när man
              drabbas av ohälsa och ger stöd och möjlighet att komma tillbaka
              i jobb. En sådan försäkring är nämligen bra, inte bara för den
              enskilde utan för samhället som helhet. Det är bra för tillväxten
              att ha bra sociala försäkringar.
            </seg>
            <seg n="3381f7ea">
              Det är en social försäkring som behövs, inte en som sorterar
              ut människor utan en som innebär att alla får skydd. Då blir det
              en riskutjämning mellan grupper som löper olika risker på arbetsmarknaden.
              Det är ett av skälen till att vi vill höja taken i sjukförsäkringen
              så att fler omfattas av de gemensamma sociala försäkringarna.
              I vår budget lägger vi fram ett första förslag till en höjning
              av taken, och vi vill gå vidare till tio prisbasbelopp.
            </seg>
            <seg n="0e162f7d">
              Vi anser att löntagarna ska slippa teckna kompletterande försäkringar
              för att få ett rimligt skydd vid sjukdom. Det är inte rimligt
              att läkare, lärare, sjuksköterskor eller vårdbiträden ska behöva
              betala dubbelt för att få ett rimligt skydd vid sjukdom.
            </seg>
            <seg n="2c5ab074">
              Dessutom är det absolut inte rimligt om det blir en utveckling
              där man kräver hälsoprövning och riskdifferentiering, vilket innebär
              att vissa grupper inte får rätten till en kompletterande sjukförsäkring
              på grund av att det skulle kosta för mycket för försäkringsbolagen.
              Det är dessa människor som bolagen betraktar som olönsamma: funktionshindrade,
              personer med tuff arbetsmiljö, personer med tidigare sjukhistorik
              eller personer med fetma.
            </seg>
            <seg n="6ba54eac">
              Under alliansregeringen har det uppstått en växande privat försäkringsmarknad,
              inte bara i skola och i äldreomsorg, och när det gäller vår egen
              trygghet ser vi hur allt fler privata krafter är det som erbjuds
              när samhället drar tillbaka sitt gemensamma stöd.
            </seg>
            <seg n="6d9c5b66">
              Vi ser nu en utveckling där en del har ett bra försäkringsskydd,
              eftersom de har låg risk och kan köpa sig bra försäkringar. Andra
              människor hänvisas till samhällets allmänna, dåliga grundförsäkring
              med ganska stora revor i skyddsnätet. Allt fler är oförsäkrade
              eller utförsäkrade som hänvisas till socialbidrag eller till kompletterande
              försörjning – som statsminister Reinfeldt kallade det vid något
              tillfälle – det vill säga släkt och vänner.
            </seg>
            <seg n="286a12d0">
              Alla inser att detta är en utveckling som vi inte vill ha i Sverige.
              Någonting håller på att gå sönder, och då måste man göra någonting.
              Vi står upp för den välfärdsmodell som vi gillar. Det är därför
              som vi föreslår höjda tak. Jag vet att det finns ett bredare stöd
              för en sådan reform i Sverige, både bland arbetsmarknadens parter
              och även bland ett eller annat borgerligt parti. Vi står alltså
              upp för trygghetssystemen, och vill inte att privatiseringen av
              dessa ska ökas.
            </seg>
            <seg n="b956b7fb">
              Vi vill också se en ordentlig satsning på rehabilitering. Man
              måste få stöd när man drabbas av sjukdom – det är en arbetslinje
              – så att man kan komma tillbaka och delta aktivt i rehabilitering
              i stället för utsortering.
            </seg>
            <seg n="7ac73ce2">
              I dag vet man att resultaten av rehabiliteringsgarantin är bedrövliga.
              Försäkringskassan kan inte säga hur många människor som har fått
              rehabilitering. Nu är det 75 000 personer som är utförsäkrade
              och som har hamnat i en rundgång. Dagens Nyheter har skrivit om
              detta, och flera har säkert noterat den artikeln. En del återkommer
              till sjukförsäkring en andra gång, men skillnaden är att man inte
              har fått något stöd under tiden. Man har bara väntat på nästa
              tidsgräns. Samtidigt har man blivit rejält mycket fattigare.
            </seg>
            <seg n="8d3dd9c4">
              Jag har tidigare berättat om Kommunal, där man har tittat på
              de medlemmar som har blivit utförsäkrade. En tredjedel av dessa
              har förlorat mer än 5 000 kronor i månaden.
            </seg>
            <seg n="7edc5f38">
              Arbetsförmedlingen konstaterar i sin rapport till regeringen
              att man ser en betydande ekonomisk oro bland dem som nu kommer
              till Arbetsförmedlingen efter att ha stängts ute från sjukförsäkring.
            </seg>
            <seg n="8c4795a4">
              Vi har haft en hearing om detta i sjukförsäkringsutskottet. Debatterna
              har varit hårda, och det har tagits utskottsinitiativ. Vi vill
              att regeringen ska säkerställa att man får rehabilitering – det
              har vi fattat beslut om här i Sveriges riksdag. Vi har varnat
              för att om det inte görs någonting så kommer sjukskrivningarna
              att öka.
            </seg>
            <seg n="487f8877">
              Vad är regeringens svar? Jo, i budgetpropositionen vill man skära
              ned 250 miljoner kronor från rehabiliteringsgarantin. 90 procent
              av anslaget till företagshälsovården tas bort. Hur tänker ni?
              Sjukskrivningarna ökar, och ni vill ta bort det som i realiteten
              skulle kunna innebära att människor kan komma tillbaka till arbetslivet.
              Bristen på aktiva insatser leder ju i stället till att fler slås
              ut från arbetsmarknaden.
            </seg>
            <seg n="8f69c476">
              Vi vill se ökade satsningar på rehabilitering. I stället för
              regeringens besparingar föreslår vi att man ska investera mer
              i rehabilitering. Vi vill inte att det ska vara politiskt styrda
              rehabiliteringsinsatser, som det är i dag med två huvudsakliga
              behandlingsmetoder. Läkare ska kunna avgöra vad som är den bästa
              behandlingsmetoden.
            </seg>
            <seg n="2bb934ba">
              Inte minst Kristina Glise på Stresscentrum i Göteborg har reagerat
              på den 90-dagarsprövning som nu gäller även personer som drabbats
              av utmattningsdepression.
            </seg>
            <seg n="1fd08b0a">
              Alla inser och hela läkarvetenskapen inser att det är ett helt
              felaktigt sätt att möta människor som drabbas av stress och utmattning.
            </seg>
            <seg n="e9e83b84">
              Ändå finns den där – en rehabiliteringsgaranti som är fyrkantig,
              som inte tar individuell hänsyn och som innebär att många människor
              sorteras ut i stället för att få stöd och komma tillbaka in i
              arbete.
            </seg>
            <seg n="295ccba1">
              Tidsgränser kan vara bra, men de måste i så fall innefatta krav
              på åtgärder även från arbetsgivaren, från Försäkringskassan, från
              sjukvården eller från andra aktörer. Man ska inte lämnas ensam
              när man är som skörast. Dess värre är det detta många vittnar
              om i dag: Man står där ensam, inget händer och tiden tickar i
              väg.
            </seg>
            <seg n="5b545ed2">
              I det här arbetet skulle företagshälsovården kunna vara en fantastisk
              nyckelaktör. Tänk vad viktigt att ha en företagshälsovård som
              har bred kompetens och som kan både arbeta förebyggande och stödja
              rehabilitering.
            </seg>
            <seg n="ee199bb6">
              Dess värre får allt färre tillgång till företagshälsovård – 1,4
              miljoner löntagare står utan. Ytterligare nära 1 miljon löntagare
              har något slags företagshälsovård light, som man skulle kunna
              kalla det. I princip är det en nyanställningsundersökning och
              kanske någon läkarundersökning till, men inget systematiskt långsiktigt
              arbete för att främja hälsa på arbetsplatsen.
            </seg>
            <seg n="8cda2b81">
              I ett läge när det skulle behövas stora satsningar på kvalitetscertifierad
              företagshälsovård skär regeringen bort 90 procent av anslaget.
              Kvar blir 30 miljoner kronor, något som statsrådet Ulf Kristersson
              i Dagens eko kallar en satsning. Det är ett moderat nyspråk utan
              dess like att kalla en brutal besparing för en satsning.
            </seg>
            <seg n="02536cf9">
              Det är dess värre också helt fel åtgärd i ett läge där företagshälsovården
              står inför ett generationsskifte, där vi riskerar att tappa gedigen
              kompetens om vad som kan vara viktiga insatser på svensk arbetsmarknad
              och där vi behöver nyrekrytera till företagshälsovårdsbranschen.
              Då drar man i stället ned stödet till och drar undan benen för
              företagshälsovården. Vi riskerar att få se konkurser framöver
              inom företagshälsovården.
            </seg>
            <seg n="a6747221">
              Vi motsätter oss detta. Vi föreslår ökade anslag. Vi tycker att
              det är viktigt att vi satsar på företagshälsovård, och vi tror
              att vi i förlängningen skulle säkerställa det genom omställningsavtal
              som premierar aktörer som har kvalitetscertifierad företagshälsovård.
            </seg>
            <seg n="b885954f">
              Sedan krävs andra insatser för att komma till rätta med ohälsan,
              och de ryms inte alltid inom utgiftsområde 10. Det ser vi inte
              minst nu när vi får larmrapporter om ökad ohälsa bland kvinnor.
            </seg>
            <seg n="7fc19dfe">
              Jag vill i detta sammanhang varna för att en del debattörer börjar
              peka på den enskilda kvinnans situation och individualiserar det
              som är strukturella problem. Om vi tittar på den ökade ohälsan
              bland kvinnor handlar det inte om att kvinnor gör felaktiga val
              eller inte har köpt tillräckligt många RUT-tjänster för att få
              ett drägligt liv. Det handlar om att vi fått ett tuffare arbetsliv
              där många får mycket ansvar men lite befogenheter och där det
              är mycket stress och tunn bemanning, inte minst inom skolan, sjukvården
              eller äldreomsorgen.
            </seg>
            <seg n="2e5aa796">
              Det är inte så underligt när det gäller skolan eftersom regeringen
              återigen väljer att lägga 20 gånger mer pengar på skattesänkningar
              än på skolan. Resultatet ser vi allihop – det har vi hört i veckan.
            </seg>
            <seg n="f851236c">
              Det är lärare, sjuksköterskor, vårdbiträden och andra som får
              känna på det tuffare arbetsliv vi har. I stället borde man satsa
              på ett hållbart arbetsliv och insatser som förebygger ohälsa samt
              tillföra resurser. Men det gör man inte.
            </seg>
            <seg n="30d77fa3">
              Jämställdheten är dessutom på tillbakagång. Jag skulle önska
              att det fanns en bredare majoritet i riksdagen för att verka för
              ett jämnare uttag av föräldraförsäkringen. Den debatten kommer
              vi att ha senare i dag, men det är ingen tvekan om att utvecklingen
              har stått stilla sedan alliansregeringen tillträdde. Här skulle
              vi behöva få en tydlig politisk inriktning. Det skulle bidra till
              ökad hälsa, inte minst för kvinnor på arbetsmarknaden.
            </seg>
            <seg n="d91cac62">
              Det behövs också arbetslivsforskning. Eftersom männen är normen
              när man tittar på arbetsförmågan skulle det behövas en gedigen
              stor satsning på arbetslivsforskning och på kvinnors hälsa. Man
              skulle kunna använda politiken för att bryta en sådan utveckling,
              och jag tycker att det är sorgligt att regeringen passivt ser
              på i stället för att aktivt agera.
            </seg>
            <seg n="9d031b25">
              Det är viktigt att personer kan komma tillbaka i jobb, inte minst
              de som har en tidigare ohälsa. Vi vet att det finns tveksamhet
              hos arbetsgivare att anställa personer med tidigare sjukhistorik.
              Det är ett av skälen till att vi vill ta bort företagens ansvar
              för den andra sjuklöneveckan. Där kan Försäkringskassan träda
              in i stället. Det finansieras i vårt förslag rakt av i budgeten.
              Vi höjer inga sociala avgifter, och vi tycker att det är rimligt
              att man gör den lättnaden för att minska motståndet mot att anställa.
            </seg>
            <seg n="dbf778e0">
              Skop har gjort en undersökning på uppdrag av Företagarna där
              de säger att 16 procent av företagen avstått från att anställa
              på grund av sjuklöneansvaret. 68 procent är positiva till att
              man tar bort hela eller delar av sjuklöneansvaret. Jag tror dessutom
              att ett borttagande av andra sjuklöneveckan skulle innebära att
              vi får öka förutsättningarna för parterna att hitta överenskommelser
              om omställningsavtal med rehabilitering.
            </seg>
            <seg n="2fcfd510">
              Vi vet att det finns stöd för detta hos Folkpartiet, Centerpartiet
              och många andra. Ändå händer ingenting därför att det stora blå
              partiet i Alliansen vägrar att se vilken möjlighet det skulle
              kunna innebära att ta bort den andra sjuklöneveckan. Jag beklagar
              det.
            </seg>
            <seg n="a03df623">
              Avslutningsvis blir det lite beröm i vinterns julglädje. Vi har
              kommit överens om en sak, och det är jag riktigt glad över. Det
              är Finsam. Jag vill ge en eloge till Kurt Kvarnström och Gunilla
              som kämpar och sliter för våra samordningsförbund. Här är vi överens,
              men vi har bekymmer med att se till att det blir sjysta och bra
              spelregler för samordningsförbunden. Det är bra skrivningar i
              utskottets betänkande.
            </seg>
            <seg n="d92ca246">
              Jag skulle vilja att vi går vidare och passar på att utreda Finsams
              framtida struktur eftersom vi skulle kunna ha en utveckling där
              nationella uppdrag ges till samordningsförbunden så att de tydligt
              kan göra insatser för dem som annars bollas mellan de olika insatserna
              – socialtjänsten, sjukvården, Arbetsförmedlingen eller sjukförsäkringen.
            </seg>
            <seg n="95503675">
              Tänk vad bra det hade varit. Jag vet att många borgerliga sympatisörer
              delar den bilden. Här skulle vi kunna göra mycket mer. Därför
              har vi kvar reservationen om Finsam, men vi gläds åt att vi nu
              är överens om att de pengar vi avsätter till Finsam naturligtvis
              ska gå dit och inte försvinna till Försäkringskassans administration.
            </seg>
            <seg n="fc6c08a9">
              Det sista jag tänkte avsluta med är en vädjan så här i juletid
              eller ett krav – vilket ni vill. När man sitter och tittar på
              Kalle Anka på julafton måste man fundera på om det verkligen är
              värt att få ännu ett jobbskatteavdrag. Passa på att innan dess
              i onådiga luntan läsa om hur personer som utförsäkrats har det
              i Sverige i dag i vårt välfärdsland.
            </seg>
            <seg n="393228c1">
              Min vädjan eller mitt krav är att vi måste stoppa utförsäkringarna.
              Det är inte värdigt ett välfärdsland som Sverige att utförsäkra
              så många människor. Vi vill ta bort stupstocken därför att vi
              tycker att det inte är vare sig moraliskt, ekonomiskt eller politiskt
              hållbart att utförsäkra människor med en administrativ tidsgräns
              bara för att de drabbats av ohälsa. Här måste vi gemensamt kunna
              göra ett mycket bättre stöd till dem som haft oturen att drabbas
              av en sjukdom.
            </seg>
            <seg n="519c7e5b">
              Sverige behöver en mänsklig sjukförsäkring, och jag hoppas innerligt
              på en bra debatt i dag men också på en socialdemokratiskt ledd
              regering efter valet 2014 så att vi kan få en bättre och mänsklig
              sjukförsäkring.
            </seg>
          </u>
          <note type="speaker" n="3bfcfd3f">
            Anf. 2 GUNVOR G ERICSON (MP):
          </note>
          <u who="jan_ericson_c141e8" xml:id="i-71cdc181be09fff8-0" n="c0b0faff">
            <seg n="dccd8f4b">
              Herr talman! Låt mig börja med att säga att jag självklart står
              bakom Miljöpartiets samtliga reservationer i betänkandet, men
              för tids vinnande yrkar jag bifall endast till reservationerna
              2 och 15.
            </seg>
            <seg n="4892b11b">
              Sverige har blivit kallt. Det blåser snålt om dem som har det
              tuffast i samhället.
            </seg>
            <seg n="225077f1">
              Den debatt som Kristdemokraternas Alf Svensson inledde på DN
              Debatt för många år sedan och som insinuerade att alla nog inte
              var så sjuka gjorde att den medicin som ordinerades var hårdare
              tag mot alla sjuka och arbetslösa. Men varenda medicinkunnig vet
              att ordinationer måste anpassas till patienten – till den enskilda
              individ som ska ha behandlingen. Och ingen människa är den andra
              lik.
            </seg>
            <seg n="15af76cc">
              Låt mig berätta om Fanny, en tjej som fick leukemi när hon var
              18 år och gick i trean på gymnasiet. Hon fick en benmärgstransplantation
              av sin syster och lyckades efter strålbehandling och otaliga sjukhusbesök
              bli kvitt sin cancer. Men då fick hon biverkningar av transplantationen.
              Hennes skelett blev som en schweizerost, och hon blev tvungen
              att avsluta sina studier.
            </seg>
            <seg n="deeccf99">
              Nu är hon 22 år gammal och väntar på att göra en knäledsoperation
              eftersom brosket i knäna är helt borta. Utöver det behöver hon
              också bekymra sig för hur hon ska kunna försörja sig.
            </seg>
            <seg n="91893775">
              Hon har noll i sjukpenninggrundande inkomst. Hon skulle kunna
              återfå arbetsförmåga, så sjukersättning eller aktivitetsersättning
              kan hon egentligen inte få mer än möjligen för korta perioder.
              Någon fast förankring på arbetsmarknaden är det omöjligt att få
              eftersom hon fick hoppa av sina studier, inte är tillräckligt
              frisk och inte har arbetsförmåga. Hon kan knappt gå.
            </seg>
            <seg n="bcf89fae">
              Nu har Försäkringskassan ändå beviljat henne aktivitetsersättning,
              men bara för några månader i taget och med glapp varje gång hon
              ska få ut pengar. Hon har väntat fyra månader på besked om hon
              får någon ersättning eller ej.
            </seg>
            <seg n="8e48a66c">
              Är det så en ung människa ska behöva starta sitt vuxenliv i dagens
              Sverige?
            </seg>
            <seg n="10f083fd">
              Med ett golv i sjukförsäkringen skulle hon kunna få en ersättning
              från försäkringen i stället för att behöva gå till socialen eller
              flytta hem till mamma. Det är ett exempel på hur vi kan få en
              mänskligare sjukersättning med en gemensam försäkring vid sjukdom
              och arbetslöshet och med ett golv, alltså en lägsta ersättning
              för den som inte har fått en fast förankring på arbetsmarknaden.
              Tidigare fanns det en möjlighet till tillfällig sjukersättning
              som man kunde få om man inte hade en fast fot på arbetsmarknaden,
              men den togs bort.
            </seg>
            <seg n="aa9bdfc0">
              Det var väldigt bråttom att förändra reglerna 2008. Det blev
              ganska drastiska åtgärder när man forcerade igenom en sjukförsäkringsreform.
              Visserligen fick man backa några gånger, men det har ändå inte
              lett till bättre rehabilitering eller väl fungerande trygghetssystem.
            </seg>
            <seg n="ffce95e6">
              Sedan 2010 ökar sjukskrivningarna stadigt i Sverige. Skillnaderna
              ökar mellan kvinnor och män, något som Tomas Eneroth var inne
              på tidigare. Det är nästan dubbelt så många kvinnor som män som
              är sjukskrivna. I september 2013 var sjukpenningtalet för kvinnor
              78 procent högre än för män. Som minst var skillnaden i maj 2010
              då kvinnors sjukpenningtal var 54 procent högre än mäns.
            </seg>
            <seg n="f56c20a2">
              Det är dags att gå till botten med orsaken: den ojämställdhet
              som präglar arbetsliv och familjeliv. Det kommer vi inte åt genom
              att införa utförsäkringsregler och liknande, utan vi måste se
              politiken som en helhet. För att lyckas vända utvecklingen krävs
              förebyggande insatser. Det handlar om hälsa, inte bara om ekonomi.
            </seg>
            <seg n="67204a16">
              Miljöpartiet vill skrota regeringens ineffektiva sjukskrivningsmiljard
              och presenterar i stället en ny satsning på en arbetsmiljömiljard.
              Att som Alliansen gjort, införa bortre tidsgräns och bolla människor
              mellan Försäkringskassan och Arbetsförmedlingen, har inte gett
              effekt i friskare befolkning. De senaste månadsuppgifterna från
              Försäkringskassan bekräftar trenden med ökande sjukskrivningar.
            </seg>
            <seg n="f02a2bab">
              I oktober 2013 var sjukpenningtalet uppe i 8,25 dagar. Mest ökar
              sjukskrivningarna bland unga kvinnor. Enligt Jobbhälsobarometern
              2013 har 80 procent av kvinnorna under 30 år varit borta från
              jobbet på grund av sjukdom det senaste året. Den dominerande diagnosen
              är ökad psykisk ohälsa i form av stress. Ökningen spänner över
              alla sektorer på arbetsmarknaden.
            </seg>
            <seg n="8a0d1c5f">
              Den senaste tidens utveckling visar tydligt att Alliansens politik
              för att minska ohälsan inte fungerar. När man införde sjukskrivningsmiljarden
              2010 var syftet med reformen att minska ohälsan och förkorta sjukskrivningstiden.
              Tanken var god, men nu ser vi resultaten. Att detaljreglera landstingens
              sätt att administrera sjukskrivningar, som sjukskrivningsmiljarden
              innebär, har inte fungerat.
            </seg>
            <seg n="7937438a">
              Resultaten av denna storsatsning har uteblivit, och reformen
              har fått svidande kritik från flera håll. I regeringens egen utvärdering,
              som genomfördes av Inspektionen för socialförsäkringen, konstaterades
              att sjukskrivningsmiljarden är felkonstruerad och att betydande
              förändringar krävs. Trots det har man inte gjort något åt den
              misslyckade sjukskrivningsmiljarden, utan den föreslås finnas
              kvar precis som tidigare.
            </seg>
            <seg n="8d31f9d9">
              Inte heller har människor blivit friskare av regeringens tricksande
              med sjukförsäkringen. Att sjukskrivningarna ökar är ingen naturlag,
              och det måste inte vara så här. Med en ny politisk inriktning
              på folkhälsoarbetet kan trenden vändas.
            </seg>
            <seg n="68c83701">
              Ute på arbetsplatserna kan stora hälsovinster göras, och forskning
              visar att ohälsa som leder till sjukdom och därmed sjukskrivning
              kan förebyggas. Men det folkhälsopolitiska målet Hälsa i arbetslivet,
              målområde 4, som riksdagen har bestämt är det tyst om från regeringen.
            </seg>
            <seg n="905f1b5f">
              I regleringsbrevet till Folkhälsoinstitutet har inget uppdrag
              givits som berör målområde 4, alltså Hälsa i arbetslivet. Regeringen
              borde inte bara titta på de enskilda tidsgränserna eller bortre
              gränser utan också jobba förebyggande för att människor ska slippa
              hamna i sjukskrivning. Där har nästan inga insatser gjorts alls.
            </seg>
            <seg n="62989fa9">
              Jag ska återge vad som står i den skrivelse som regeringen lade
              fram om folkhälsopolitiken. Motion och annan friskvård på arbetsplatsen:
              Arbetsplatsen ska utgöra en viktig arena för att stödja och möjliggöra
              hälsosamma val för individer med avseende på bra matvanor och
              fysisk aktivitet. Staten stöder det hälsofrämjande arbetet på
              arbetsplatsen genom att enklare motion och annan friskvård utgör
              en skattefri personalvårdsförmån.
            </seg>
            <seg n="0fa427f6">
              Visst, friskvård och individinsatser är inte fel, men att inte
              ens ta upp delaktighet och inflytande och en hälsosam psykosocial
              arbetsmiljö som har stor betydelse för sjukskrivning är antingen
              okunnigt eller nonchalant.
            </seg>
            <seg n="54311775">
              Aktivt arbetsmiljöarbete har i regeringens folkhälsopolitik reducerats
              till motion och friskvård för individer. Det är verkligen att
              blunda för strukturerat arbetsmiljöarbete. En annan liten men
              konkret insats som förhindrar hjärtinfarkt och stroke är att få
              bort transfett ur livsmedel, men det har regeringen struntat i
              trots att riksdagen beslutade om det för över två år sedan.
            </seg>
            <seg n="b251ec98">
              Ytterligare ett exempel på hur man skulle kunna få fler människor
              i arbete och förebygga ohälsa är att ge större möjlighet att arbeta
              deltid. Arbetsgivare ska våga anställa. Om man tar bort sjuklöneansvaret
              för de riktigt små företagarna skulle fler företag våga anställa
              personer som har en kronisk sjukdom eller en sjukdom som går i
              skov. Trots att regeringen inom sig har flera partier som jag
              tror egentligen skulle vilja det har den moderatledda regeringen
              inte lagt fram några sådana förslag. Det har tillsatts en utredning.
            </seg>
            <seg n="9f91ecb6">
              Miljöpartiet vill ta bort sjuklöneansvaret helt och hållet för
              de små företag som har färre än tio anställda. Det tror vi är
              en viktig åtgärd för att fler ska våga anställa personer som har
              en tidigare sjukdomshistorik.
            </seg>
            <seg n="a05864a8">
              I stället för sjukskrivningsmiljarden vill Miljöpartiet införa
              en arbetsmiljömiljard. I satsningen lägger vi 2 miljarder per
              år på förebyggande arbete ute på landets arbetsplatser. Arbetsmiljömiljarden
              riktas till kommuner och landsting, som får dela på pengarna.
              Två tredjedelar adresseras till kommunerna och den sista tredjedelen
              till landstingen.
            </seg>
            <seg n="247ea4a7">
              Med vår satsning får kommuner och landsting pengar som gör det
              möjligt för dem att jobba aktivt med förebyggande och hälsofrämjande
              arbete både i den egna organisationen och i samarbete med arbetsmarknadens
              parter på de arbetsplatser som finns inom de områden där de verkar.
              Det är på arbetsplatserna som de stora hälsovinsterna kan göras.
            </seg>
            <seg n="7a8109bc">
              Pengarna kan till exempel användas så att fler får tillgång till
              företagshälsovård. I dag har bara en tredjedel av de anställda
              en väl fungerande företagshälsovård, och två tredjedelar har ingen
              alls eller bara bristfällig. Regeringen har dessutom nyligen föreslagit
              att anslagen till företagshälsovård ska minska kraftigt. Det behövs
              insatser för förebyggande arbete så att man slipper hamna i sjukskrivning.
            </seg>
            <seg n="89fe9880">
              Pengarna skulle vidare kunna användas till att förbättra arbetsmiljöinspektionerna.
              I dag ligger tonvikten på fysisk arbetsmiljö, men det är den psykiska
              ohälsan som ökar. Därför behöver man förbättra metoderna för att
              bedöma den psykosociala arbetsmiljön.
            </seg>
            <seg n="715f15a9">
              Det här är exempel på insatser, inte detaljerade beställningar.
              Kommuner och landsting har själva möjlighet att bedöma vad som
              behövs utifrån de egna förutsättningarna. Men det här skapar möjlighet
              till ett strukturerat folkhälsoarbete som också inriktas på arbetsmiljö,
              något som vi har saknat de senaste sju åren.
            </seg>
            <seg n="8c130ccb">
              Den ökade ohälsan är en av vår tids stora politiska utmaningar.
              Nu krävs en modern folkhälsopolitik och ett trygghetssystem som
              fungerar. Men det krävs också en regering som vill ta itu med
              detta.
            </seg>
            <seg n="72b804cb">
              Därtill vill jag nämna de förslag som Miljöpartiet har lagt fram
              för en bättre försäkring för småföretagare.
            </seg>
            <seg n="6940dab8">
              När man startar ett eget företag i dag är det klart att man brinner
              för den idé man startar företaget för. Man kanske inte tänker
              så mycket på vilka regler som gäller för sjukskrivning. Att det
              gör skillnad vilken bolagsform man har är inte heller alldeles
              självklart, men det har jättestor betydelse.
            </seg>
            <seg n="0edc484a">
              Det här vill vi ändra. Vi har lagt fram ett antal förslag som
              finns med i betänkandet. Man ska få längre tid i uppstartsfasen
              – vi vill bygga ut den till 36 månader – och man ska kunna välja
              att senaste anställningsinkomst ska ligga till grund för sjukpenning
              i ett uppbyggnadsskede om man har oturen att bli sjuk i början.
            </seg>
            <seg n="dd69c1cf">
              På samma sätt skulle de som har ett fåmansbolag kunna välja en
              karensdag. Det kan de inte i dag eftersom man gör skillnad på
              i vilken bolagsform den enskilde har startat sitt företag.
            </seg>
            <seg n="ad13a57e">
              Men, som sagt, det krävs en modern folkhälsopolitik och ett trygghetssystem
              som fungerar. Då behöver vi också ha en ny regering som vill ta
              itu med detta.
            </seg>
          </u>
          <note type="speaker" n="75482e34">
            Anf. 3 DAVID LÅNG (SD):
          </note>
          <u who="david_lang_c2b3c8" xml:id="i-fa7ed88756c45a91-0" n="64d51e39">
            <seg n="10089c20">
              Herr talman! Vi är som sagt inne på utgiftsområde 10, Ekonomisk
              trygghet vid sjukdom och funktionsnedsättning.
            </seg>
            <seg n="fe81350b">
              Jag kan inte låta bli att börja med att kommentera lite grann
              av det som Tomas Eneroth sade i sitt inledande anförande. Han
              stod här och pratade om förbättrad välfärd och tog som vanligt
              åt sig äran för de välfärdsförbättringar som har gjorts under
              de senaste åren. Han försitter aldrig en chans att göra detta.
            </seg>
            <seg n="ef57b79a">
              Något som Eneroth dock undviker att nämna är att inga av dessa
              förbättringar hade ägt rum om inte Sverigedemokraterna hade gett
              sitt stöd till dem. Det har hänt att vi har valt att inte stödja
              utskottsinitiativ från rödgröna partier, men då säger Tomas Eneroth
              att Sverigedemokraterna som vanligt stödjer borgarna. Hade vi
              som vanligt stött borgarna hade Eneroth aldrig kunnat stå här
              och skryta på det sätt som han gör.
            </seg>
            <seg n="748acf49">
              Eneroth inledde också med att tala om att han har försökt sträcka
              ut en hand till borgarna för att förbättra välfärden. Jag vill
              påminna om att jag stod i talarstolen och hade fått en replik
              från Tomas Eneroth – jag tror att det var för ett år sedan. Jag
              sträckte också ut en hand och erbjöd samarbete, men han avvisade
              den på samma sätt som borgarna brukar avvisa honom. Kålsuperiet
              är alltså ungefär lika stort på båda sidor, kan man säga.
            </seg>
            <seg n="1783d6f9">
              För att återgå till utgiftsområdet vill Sverigedemokraterna höja
              anslagen för sjukpenning och rehabilitering. Jämfört med regeringen
              satsar vi 3,6 miljarder kronor extra under en fyraårsperiod –
              under första året, 2014, omkring 900 miljoner kronor.
            </seg>
            <seg n="60287946">
              Vidare satsar vi under budgetperioden hela 8,7 miljarder på minskat
              sjuklöneansvar för företag. Det gör vi helt enkelt för att vi
              menar att det bör finnas en ambition att göra det både billigare
              och enklare att anställa.
            </seg>
            <seg n="aed533c6">
              Vi kommer nu in på företagarfrågor, men eftersom det handlar
              om sjuklöneansvar hamnar de i detta utgiftsområde.
            </seg>
            <seg n="7bfd8e74">
              Vi menar att det är nödvändigt att reformera sjuklöneansvaret
              på så vis att mikro- och småföretagens börda lindras. Det är trots
              allt i små och medelstora företag som tillåts växa som den stora
              mängden nya jobb kan skapas, och det är det som krävs för att
              komma till rätta med den arbetslöshet som vi har. Det är också
              viktigt att svenska företag kan behålla sin konkurrenskraft.
            </seg>
            <seg n="4fd6c065">
              För att undvika tröskeleffekter kan reformen konstrueras på så
              sätt att varje företag får göra avdrag för sina sjuklönekostnader
              motsvarande sjuklönekostnaden för en genomsnittlig anställd, upp
              till maximalt 10 anställda. Det är ett förslag som särskilt gynnar
              mindre företag.
            </seg>
            <seg n="9d64ba62">
              Ett genomsnittligt företag skulle få dra av sjuklönekostnader
              på upp till 22 658 kronor per år. Det är ett förslag som gynnar
              inte bara företagen utan även människor med upprepad sjukdomshistorik.
              Vi menar att med ett minskat sjuklöneansvar kan företagare bli
              mer villiga att anställa människor som annars skulle ha löpt risk
              att sållas bort som potentiellt för dyra.
            </seg>
            <seg n="655602cf">
              Herr talman! Med risk för att sväva ut en aning utanför utgiftsområde
              10 – jag ska jag inte nämna några siffror – och för att komma
              tillbaka till välfärdssatsningarna kan jag nämna att vi utöver
              höjda anslag för sjukpenning och rehabilitering även satsar mer
              på bekämpning av psykisk ohälsa. Det är en diagnos som i dag står
              för fyra av tio sjukskrivningar.
            </seg>
            <seg n="bcb850fe">
              Vi vill avsätta mer för praktiskt stöd vid funktionshinder och
              öka bilstödet för funktionshindrade.
            </seg>
            <seg n="0ac40cd4">
              Vi avsätter också en akut- och tillgänglighetsmiljard för att
              exempelvis förbättra kötiderna vid akuta läkarbesök.
            </seg>
            <seg n="85d5d600">
              Vi vill hjälpa dem som tar på sig rollen av vårdare för de anhöriga
              som i dag inte till fullo klarar sig på egen hand. Anhörigstödet
              ökar vi rejält jämfört med regeringens anslag under budgetperioden.
            </seg>
            <seg n="554d77c0">
              Men det räcker inte att bara ta hand om dem som blir sjuka. Vi
              måste också fundera på hur människors hälsa ska bli bättre.
            </seg>
            <seg n="6064fb6c">
              Enligt Statens Folkhälsoinstitut ökar antalet ohälsodagar inom
              nästan varje åldersgrupp, både för män och för kvinnor. Kvinnor
              i åldern 45–54 år hade 40,8 ohälsodagar år 2010. Två år senare
              hade de 44,2. Män i samma ålder hade 26,9 ohälsodagar år 2010.
              Två år senare hade de ökat till 29,7.
            </seg>
            <seg n="71bfd5cf">
              Även om ohälsodagar inte är detsamma som sjukdagar vittnar det
              ändå om en befolkning som mår allt sämre. Försäkringskassan gick
              nyligen ut i medierna och meddelade att de skriver upp prognosen
              rejält för antalet sjukskrivna dagar för 2014.
            </seg>
            <seg n="7a1cd8b9">
              Regeringen jämför säkert dagens nivåer med de nivåer som gällde
              för många år sedan. Och visst, fram till 2010 minskade sjukskrivningarna.
              Dock har de åter börjat öka, och en kategori som ökar särskilt
              starkt är den psykiska ohälsan.
            </seg>
            <seg n="a4e230df">
              Den vanligaste formen av psykisk ohälsa är stressrelaterade åkommor,
              speciellt bland kvinnor. De yrkesgrupper som oftast är sjuka återfinns
              inom offentlig sektor, som till exempel vård och omsorg, samt
              inom fysiskt ansträngande yrken som byggarbetare och transportarbetare.
            </seg>
            <seg n="df898ff6">
              Samhället bör kunna erbjuda en socialförsäkring som människor
              känner trygghet i. De ska känna trygghet i vetskapen att om de
              blir sjuka täcker försäkringen deras behov. Men återigen: Det
              handlar inte bara om att ta hand om människor som redan har blivit
              sjuka, utan vi måste också bli bättre på att förebygga.
            </seg>
            <seg n="3d6e9329">
              Sverigedemokraterna presenterade i sitt budgetförslag ökade anslag
              till sjukpenning och rehabilitering men även den stora reformen
              Rätt till heltid i offentlig sektor . Det ger fler händer inom
              vård, skola och omsorg, det är en höjning av ambitionen inom offentlig
              sektor och det innebär mer avlastat arbete för väldigt många som
              är offentliganställda.
            </seg>
            <seg n="05f79a81">
              Vi presenterade även en utökad rätt till deltid under barnets
              första åtta år. Detta eftersom – som IFAU, Institutet för arbetsmarknads-
              och utbildningspolitisk utvärdering, beskriver det – många kvinnors
              sjukfrånvaro ökar vid tidpunkten för barnafödandet och inte kan
              jämnas ut förrän 15 år efter det första barnet. Att utöka familjernas
              flexibilitet och möjlighet att vara hemma är ett sätt att bekämpa
              det problemet. Jag kommer att utveckla resonemanget angående det
              i kommande debatter.
            </seg>
            <seg n="19c04490">
              SD:s budgetram för utgiftsområde 10 har fallit. Jag deltog därför
              i enlighet med praxis inte i beslutet i betänkandet och ber därför
              att få hänvisa till mitt särskilda yttrande.
            </seg>
          </u>
          <note type="speaker" n="22c77cf8">
            Anf. 4 TOMAS ENEROTH (S) replik:
          </note>
          <u who="tomas_eneroth_940a2f" xml:id="i-01ac7fd53f2a9d1d-1" n="b6042bd1">
            <seg n="bfab4355">
              Herr talman! Jag står fast vid det jag säger. Vid två tillfällen
              vet jag att vi har lagt fram utskottsinitiativ där Sverigedemokraterna
              har stött de rödgröna förslagen, men i alla andra fall röstar
              ni med Alliansen.
            </seg>
            <seg n="f2803d12">
              Tydligast är det väl i diskussionen om utförsäkringar. Vi har
              återkommande lagt fram förslag om att stoppa utförsäkringarna.
              70 000–75 000 personer är nu utförsäkrade. Två tredjedelar av
              dem är kvinnor, inte minst många av dem som arbetar inom sjukvården
              eller omsorgen.
            </seg>
            <seg n="618d463c">
              Jag noterar att Jimmie Åkesson och en del sverigedemokratiska
              företrädare på senare tid har velat tala sig varma för dessa grupper,
              men det är en värme som blir väldigt kall när man inser att ni
              samtidigt tycker att det är helt okej att utförsäkra dessa och
              att man inte heller ger grundläggande stöd till företagshälsovården.
            </seg>
            <seg n="0ed4ddd2">
              Min grundläggande fråga till David Lång är: Varför vill ni fortsätta
              utförsäkra människor? Om ni hade ställt upp på utskottsinitiativet
              2010 hade vi kunnat se till att 30 000–40 000 hade sluppit att
              ställas helt utan sjukpenning, hänvisas till en jobbcoach och
              hamna i den rundgång som innebär att man både blir fattig och
              kommer allt längre bort från arbetsmarknaden. Återigen: Två tredjedelar
              av dem det gäller är kvinnor.
            </seg>
            <seg n="eda53f8f">
              Varför är det så viktigt för er att människor ska utförsäkras
              och inte få stöd och rehabilitering?
            </seg>
          </u>
          <note type="speaker" n="580ed210">
            Anf. 5 DAVID LÅNG (SD) replik:
          </note>
          <u who="david_lang_c2b3c8" xml:id="i-fa7ed88756c45a91-1" n="64d51e39">
            <seg n="a30c6fcc">
              Herr talman! Tomas Eneroth sade att vi har stött utskottsinitiativ
              två gånger. Jag skulle vilja säga att korrekt siffra är fyra.
              Det är möjligt att det bara är två sedan jag inträdde i socialförsäkringsutskottet,
              men vi hade ju en annan ledamot där tidigare. Det är nog bara
              vid två eller tre tillfällen vi har valt att avslå utskottsinitiativ.
            </seg>
            <seg n="0e40828e">
              Sedan är frågan vilken politisk inriktning man väljer, och då
              kan vi titta på dagens betänkande. Vi kan titta på alla tre utgiftsområdena.
            </seg>
            <seg n="2dced8c2">
              Politik är en fråga om prioriteringar. Sverigedemokraterna har
              valt att prioritera i enlighet med betänkandet. Faktum är att
              Socialdemokraternas satsningar totalt sett ligger ganska nära
              Sverigedemokraternas. Skillnaden gäller vilka anslag som har fått
              de stora summorna. Men nog är det så att båda våra partier vill
              satsa mycket på välfärdsområdena?
            </seg>
            <seg n="0c164755">
              Som jag sade i mitt anförande har vi stått här och debatterat
              på det här sättet förut. Jag har sträckt ut en hand och sagt att
              vi faktiskt skulle kunna köra över regeringen betydligt oftare
              om vi bara samarbetade. Vi skulle kunna få igenom väldigt mycket
              välfärdspolitik.
            </seg>
            <seg n="cd1e0194">
              Det blir en fråga om givande och tagande exakt vilka anslag som
              ska hamna på vilka poster, men Sverigedemokraterna är ett välfärdsparti.
              Vi är alltid beredda att diskutera förbättringar i välfärden.
              Det har vi gjort tidigare. Vi gör det gärna framöver, och vi gör
              det gärna mycket mer intensivt än tidigare.
            </seg>
          </u>
          <note type="speaker" n="b35e7ec4">
            Anf. 6 TOMAS ENEROTH (S) replik:
          </note>
          <u who="tomas_eneroth_940a2f" xml:id="i-01ac7fd53f2a9d1d-2" n="b6042bd1">
            <seg n="f2f31004">
              Herr talman! Sverigedemokraterna är inget välfärdsparti. Det
              är ett högerparti som på flera områden i riksdagen röstar för
              att försämra löntagarnas möjligheter till fackliga rättigheter
              på arbetsplatsen, som försämrar trygghetssystemen och accepterar
              att 70 000 personer utförsäkras från sjukförsäkringen.
            </seg>
            <seg n="763286d3">
              Jag kommer också ihåg att ni hade en annan ledamot i utskottet,
              Erik Almqvist. Jag tror inte att han är kvar i riksdagen. Även
              om det skulle ha varit två ytterligare utskottsinitiativ där andra
              partier ställt sig bakom och vi alltså fått ett enigt utskott
              är det vad jag minns bara vid två tillfällen som vi har haft voteringar
              och där Sverigedemokraterna har stött alternativet, alltså den
              rödgröna oppositionen. I huvudsak stöder ni alliansregeringen
              och de förslag som finns om sjukförsäkringen.
            </seg>
            <seg n="9e6d936f">
              Jag noterar att jag faktiskt inte har fått något svar från David
              Lång. Varför tycker Sverigedemokraterna att det är rimligt att
              vi fortsätter utförsäkra människor? Är det rimligt att den som
              varit sjuk tillräckligt länge blir av med sin sjukpenning i princip
              oavsett hur sjuk man är? Jag vet att det finns små undantagsregler
              som omfattar väldigt få, men är det rimligt att vi har en bortre
              tidsgräns, en stupstock, som innebär att man hänvisas till Arbetsförmedlingen
              trots att man fortfarande är sjuk?
            </seg>
            <seg n="aaf0a20f">
              Arbetsförmedlingens egna redovisningar visar att en stor del
              av dem, ungefär 40 eller 50 procent, är så dåliga att de inte
              ens kan gå in i någon form av aktivitet, och de som kan delta
              i någon aktivitet kan ta emot ungefär ett samtal i veckan. Det
              är kvaliteten på de insatser som Sverigedemokraterna tycker är
              rimliga för personer som drabbas av allvarlig och lång sjukdom
              och som i stället nu återförsäkras och går runt i systemet som
              en följd av att ni tycker att det är rimligt att människor utförsäkras.
              Kan du förklara varför?
            </seg>
          </u>
          <note type="speaker" n="ae8f8585">
            Anf. 7 DAVID LÅNG (SD) replik:
          </note>
          <u who="david_lang_c2b3c8" xml:id="i-fa7ed88756c45a91-2" n="64d51e39">
            <seg n="1b9f3969">
              Herr talman! Jag vidhåller att det är fler än två gånger vi har
              kört över regeringen i utskottsinitiativ i socialförsäkringsutskottet,
              men den diskussionen kan vi lämna till ett annat tillfälle.
            </seg>
            <seg n="05eb2aad">
              Jag noterar att Tomas Eneroth inte använder ordet stupstock riktigt
              lika ofta nu längre. I sin första replik sade han det inte en
              enda gång, men nu använde han det en gång. Men i stället talar
              han mer om rundgång och utförsäkring.
            </seg>
            <seg n="2f25918c">
              Om det verkligen vore en stupstock och alltså vore så brutalt
              och hänsynslöst som Tomas Eneroth säger skulle man kanske kunna
              se betydligt fler uteliggare och tiggare än tidigare. När jag
              flyttade till Helsingfors kommer jag ihåg att de tiggare man såg
              var sådana som gick omkring på gatorna och kom fram till en och
              bad om en tia eller tjuga för natthärbärge. Det var huvudsakligen
              svenskar, eller snarare enbart svenskar, på den tiden. Nu kanske
              man kan säga att de har konkurrerats ut av utländska ligor som
              har organiserade tiggare som sitter och skräpar i gathörnen.
            </seg>
            <seg n="97ba42c5">
              Hade inte de varit här kanske vi hade sett om det verkligen fanns
              fler svenska tiggare och uteliggare. Då hade vi kunnat konstatera
              om det verkligen var fråga om en stupstock.
            </seg>
            <seg n="221c3933">
              Nu är det inte så. Tomas Eneroth konstaterar själv att det är
              en rundgång i systemet. Som sagt är det en fråga om prioriteringar
              var vi lägger pengarna i välfärdssatsningarna. Vi satsar mycket
              mer än regeringen. Vi är därmed ett välfärdsparti. Hur pengarna
              sedan exakt ska fördelas kan vi som sagt ta en diskussion om och
              förhandla om.
            </seg>
          </u>
          <note type="speaker" n="3f403f99">
            Anf. 8 WIWI-ANNE JOHANSSON (V):
          </note>
          <u who="wiwi-anne_johansson_946962" xml:id="i-237fddf6927b5471-0" n="f6489098">
            <seg n="8deb21c7">
              Herr talman! Jag ska börja med att yrka bifall till reservationerna
              8, 21 och 24. Jag står förstås bakom samtliga våra reservationer,
              men för att vinna tid vid voteringen yrkar jag bifall endast till
              dessa.
            </seg>
            <seg n="f3529a6f">
              Herr talman! Regeringens politik för sjuka har misslyckats. Drygt
              75 000 har utförsäkrats. Jag såg i Dagens Nyheter i går siffran
              100 000, och källan var Försäkringskassan där också. Försäkringskassans
              färskaste siffror visar att sjukskrivningarna har ökat med 30
              procent från december 2010 till juni i år.
            </seg>
            <seg n="8289baf4">
              Fler och fler blir nu sjuka av jobb som ställer allt större och
              allt tuffare krav, tidsgränser och piska till trots. Två tredjedelar
              av de sjukskrivna som tillkommer är kvinnor.
            </seg>
            <seg n="402c1f78">
              Bland sjukskrivna i kommuner och landsting är psykiska sjukdomar
              den vanligaste diagnosen. Mest ökar den bland kvinnor. Bland anställda
              som är yngre än 35 år ökar sjukskrivningarna också, och ofta blir
              sjukskrivningarna långa.
            </seg>
            <seg n="6327b4cf">
              Alla arbetsgivare ska enligt lag förebygga ohälsa som är kopplad
              till stress och psykosocial arbetsmiljö, men ingen har hittills
              dömts eller fått ta sitt ansvar när man inte har gjort det, trots
              att anmälningarna om sociala problem på jobbet har ökat med 2
              500 procent på tio år, enligt tidningen Arbetet. Arbetsgivarna
              vill inte ha skarpare krav i arbetsmiljölagen. Det vill däremot
              facket.
            </seg>
            <seg n="e8288b64">
              Jag tar upp detta för att det naturligtvis hänger ihop med att
              vi blir allt sjukare av stress och dålig psykosocial arbetsmiljö,
              och dessa missförhållanden måste självklart rättas till. Arbetsmiljöverket
              försöker och har ambitionen att komma med ett nytt försök till
              föreskrifter som ska vara klara hösten 2015, men arbetsgivarna
              är fortfarande iskalla till att ta ökat ansvar.
            </seg>
            <seg n="29852b6a">
              Med detta att förhålla sig till framstår regeringens omänskliga
              sjukförsäkring med fasta tidsgränser som ännu omänskligare. Den
              som har ett jobb och blir sjuk kan ju, som vi vet, efter ett halvår
              också bli arbetslös. Visserligen har arbetsgivare krav på sig
              att anpassa arbetsplatsen för att underlätta för den sjuke att
              komma tillbaka till sin arbetsplats, men den arbetsgivare som
              inte gör det har inget att frukta. Det kostar helt enkelt inget
              att strunta i det. Det tycker vi är fel.
            </seg>
            <seg n="d1e1c064">
              Vänsterpartiet vill därför att möjligheten till kännbara sanktioner,
              det vill säga kännbara ekonomiska sanktioner, införs.
            </seg>
            <seg n="b16e90a1">
              Herr talman! Förlorarna efter sju år med borgerlig politik är
              framför allt kvinnor. Inkomstklyftan mellan män och kvinnor har
              ökat med 40 procent sedan Reinfeldt blev statsminister. Anledningen
              är att jobbskatteavdragen mest gynnar välavlönade män. Kvinnor
              har oftare osäkra anställningar, deltidsarbete och jobb i sektorer
              som sliter på både den fysiska och den psykiska hälsan på grund
              av underbemanning. De blir därför oftare både sjuka och fattiga
              av dagens låga ersättningar.
            </seg>
            <seg n="9821ae45">
              Att kvinnor också tar huvudansvar för barn och hem gör att hälften
              av dagens kvinnor som är pensionärer lever under EU:s fattigdomsgräns.
              Kvinnor som grupp får bara ut 65 procent av vad män i genomsnitt
              får ut i pension. Och fattigpensionärerna återfinns alltså till
              största delen bland kvinnor.
            </seg>
            <seg n="d63cecc5">
              Kvinnor måste ges möjlighet att delta i arbetslivet på lika villkor
              som män, och män måste ges möjlighet att delta i skötsel av barn
              och hem på lika villkor. Olikheterna följer annars kvinnor från
              vaggan till graven.
            </seg>
            <seg n="3440199c">
              Herr talman! I en debattartikel i DN den 18 september, samma
              dag som budgeten lades på riksdagens bord, skyller finansminister
              Anders Borg ett minskat utrymme för reformer på sjuka och på förtidspensionerade.
              Men då glömmer Anders Borg att han själv har sänkt avgifterna
              till sjukförsäkringen och att samma försäkring under åratal har
              gett staten många miljarder till statskassan. Närmare bestämt
              45 miljarder har gått från sjukförsäkringen till statskassan.
              Det är uppgifter från Folksams rapport Välfärdstendens . I rapporten
              framgår det att år 2011 uppgick det samlade överskottet i socialförsäkringarna,
              om man tar bort arbetslöshetsförsäkringen och pensionssystemet,
              till 45 miljarder.
            </seg>
            <seg n="5b71f3ce">
              Trots att sjukförsäkringen har sänkts blev överskottet i sjukförsäkringen
              2012 nästan 2 miljarder kronor. Det är pengar som till stor del
              har gått till skattesänkningar för de rikaste, en grupp där en
              majoritet är män. Samtidigt är sju av tio sjukskrivna kvinnor.
              Det här är en del av regeringens väldigt ojämställda politik.
            </seg>
            <seg n="0bfe1cab">
              Herr talman! Finansministern räknar med att det ökade antalet
              sjukskrivningar och förtidspensioner kommer att kosta 10 miljarder
              de kommande tre åren. Enligt Anders Borg är utvecklingen oroande
              och bör mötas med en politik som sätter jobben främst. Det måste
              alltså betyda mer av samma politik som gynnar de redan gynnade,
              det vill säga bidrag, ROT och RUT, till dem som redan har. Till
              de här bidragen tar regeringen 17 miljarder ur statskassan nästa
              år. Man kanske skulle ha satsat mer på dem som har blivit sjuka.
            </seg>
            <seg n="1d02405f">
              Om de sjuka får rimlig ersättning från den försäkring som ska
              täcka inkomstbortfall vid sjukdom riskerar det på sikt att urholka
              resurserna till andra delar av välfärden, enligt Anders Borg i
              Dagens Nyheter den 18 september.
            </seg>
            <seg n="913b6ded">
              Jag menar att det är struntprat. Vad som urholkar den generella
              välfärden och minskar jämställdheten och jämlikheten är alla fem
              jobbskatteavdragen. Om det femte jobbskatteavdraget går igenom
              kommer jobbskatteavdragen tillsammans nästa år att uppgå till
              99 miljarder. Där skulle jag vilja säga att vi har det minskade
              reformutrymmet.
            </seg>
            <seg n="cd1ff480">
              Det är dags att sluta upp med att skylla bristande reformutrymme
              på sjuka och på förtidspensionärer. Det är dags att stoppa utförsäkringarna,
              ta bort stupstocken. Och det är dags att återigen ge Försäkringskassan
              i uppdrag att verka för att föräldralediga tar ut föräldraförsäkringen
              jämställt. Det har regeringen sett till att ta bort.
            </seg>
            <seg n="9bdcd3ac">
              Herr talman! Vad vill då Vänsterpartiet? Jo, vi vill avskaffa
              den bortre tidsgränsen för sjukpenningen. Vi vill höja sjukpenningen
              successivt till tio prisbasbelopp, så att fler får 80 procent
              av sin lön. Och självklart ska det vara 80 procent så länge man
              är sjuk, ingen avtrappning och ingen så kallad särskild avtrappning,
              som redan från början urholkar 80 procent till att bli dryga 77
              procent. Det blir ju inte billigare att leva för den som är sjuk
              länge. Det är precis tvärtom.
            </seg>
            <seg n="6301c2f7">
              Vi höjer successivt och börjar nästa år med att lyfta taket till
              29 600 kronor. Vi vill slopa sjuklöneansvaret för småföretag.
              Vi vill införa ett högriskskydd för långtidssjukskrivna där staten
              betalar sjuklön för den som varit sjuk mer än 60 dagar under ett
              år.
            </seg>
            <seg n="84812b90">
              Vi tycker att det är rimligt att höja bostadstillägget för dem
              med sjuk- och aktivitetsersättning på samma sätt som för pensionärer.
              Vi tycker att det är rimligt att arbetsgivare som struntar i att
              anpassa arbetsplatsen för att en sjuk ska kunna komma tillbaka
              får betala för det med någon typ av kännbara sanktioner. Vi tycker
              att det är bakåtsträvande att Försäkringskassan inte längre ska
              verka för ett mer jämställt uttag av föräldraförsäkringen. Den
              borgerliga regeringen tycker alltså inte att det är någon vits
              med att kvinnor och män uppmuntras att dela mer jämställt på den.
            </seg>
            <seg n="6e2d9232">
              På sikt vill vi ta bort karensdagen. Som ett första steg vill
              vi ersätta den med ett karensavdrag, som blir mer rättvist än
              i dag. Den som arbetar en mer koncentrerad arbetstid, det vill
              säga färre men längre pass per månad, blir ju av med mer än den
              som jobbar mer vanliga dagtider.
            </seg>
            <seg n="0ec84d6b">
              Det finns ett gammalt förslag som Socialdepartementet tog fram
              2004. Det tog man fram efter ett trepartssamtal. Vi säger inte
              att det direkt skulle kunna anpassas till dagens situation. Men
              det är dags att damma av det och se hur detta ska kunna förverkligas.
            </seg>
            <seg n="4ffeaac9">
              Herr talman! De som har haft oturen att bli sjuka och inte är
              friska i tid för regeringens stoppgränser ses återigen som tärande.
              De får vara glada om de lyckas hålla näsan över vattenytan. Jag
              tycker att det är dags för regeringen och statsrådet Ulf Kristersson,
              som är här i dag, att säga att det här inte fungerar. Det fungerar
              inte ens på det sätt som ni vill, att det skulle minska sjukskrivningarna.
              Jag ser i DN och i andra medier att statsrådet är bekymrad över
              det. Men gör någonting åt det! Ingen blir friskare av att bli
              piskad och jagad av idiotiska tidsgränser. Det måste också regeringen
              inse.
            </seg>
            <seg n="b4dedf04">
              Rehabiliteringskedjan fungerar inte. Regeringen har inte heller
              lyssnat på vad riksdagen tidigare har beslutat om när det gäller
              rehabilitering. Riksdagen har beslutat att den som behöver rehabiliteringsinsatser
              ska få det i god tid innan tidsgränserna i sjukförsäkringen löper
              ut. Hur det ska gå till har vi fortfarande inte fått något svar
              på. Vi och de sjuka väntar på att regeringen konkret ska tala
              om hur det ska göras.
            </seg>
            <seg n="9146a953">
              Herr talman! I dag debatterar vi tre olika utskottsområden. Jag
              menar att de egentligen hänger ihop och bör ses som en helhet.
              Men det har administrativt delats upp i tre områden.
            </seg>
            <seg n="a529e3e8">
              Kvinnors ohälsa börjar mycket med att de tar ansvar för hem och
              barn och får sämre villkor på arbetsmarknaden. Därför hade det
              känts naturligt om man hade börjat i den änden. Vi måste ha en
              regering som ser till att arbetsgivaren tar sitt ansvar för arbetsmiljön,
              att kvinnor och män får samma möjligheter på arbetsmarknaden och
              att ingen blir utförsäkrad. Man måste se till att människor får
              drägliga villkor och en mänsklig sjukförsäkring.
            </seg>
          </u>
          <note type="speaker" n="ab9da1f8">
            Anf. 9 FINN BENGTSSON (M):
          </note>
          <u who="finn_bengtsson_813f74" xml:id="i-f13ea8dee57e6e03-0" n="044c2250">
            <seg n="ee399567">
              Herr talman! Statens finansiering av socialförsäkringarna, som
              dagens tre debatter handlar om, utgör själva kärnan i våra sociala
              trygghetssystem. De utgör själva grunden för att Sverige är ett
              av världens mest generösa länder när det gäller att förse människor
              med social trygghet vid sjukdom, vid funktionsnedsättning och
              vid ålderdom. Det gäller även familjer och barn. Detta betalas
              av resurser som en gemensam och solidarisk skattefinansiering
              medför. Om detta är vi sedan länge, herr talman, brett överens
              över parti- och blockgränser i denna kammare.
            </seg>
            <seg n="31147054">
              Det är också därför som Sverige stolt i dag kan visa upp de minsta
              inkomstklyftorna i världen, särskilt om man i beräkningen lägger
              till denna stora omfördelning av resurser inom ramen för solidariskt
              finansierade socialförsäkringar.
            </seg>
            <seg n="4a8a9b77">
              Detta har alliansregeringen värnat. Sett i detta perspektiv blir
              svartmålningen, som vi har hört från tidigare talare, vänsterinriktade
              politiker, av vårt lands internationellt sett unika ekonomiska
              jämställdhet minst sagt beklämmande. Ja, den blir faktiskt både
              oärlig och till och med farlig om den inte analyseras på ett annat
              sätt.
            </seg>
            <seg n="8f655e4f">
              Tomas Eneroth och Wiwi-Anne Johansson har hänvisat till en artikel
              i DN i går, som tog upp en fjärdedels sida. Den går tillbaka till
              en tredje kvartalsrapport från Försäkringskassan om 75 sidor.
              Hade man bemödat sig om att bara läsa den fyrasidiga sammanfattningen
              av denna tredje kvartalets uppföljning, som kom den 27 november,
              hade man sett att det som stod i den här lilla artikeln i DN över
              huvud taget inte stämde med rapporten. Den visar att rehabiliteringen
              och de rehabiliteringsinsatser som alliansregeringen gör i allt
              väsentligt fungerar och att de människor som nu går till sjukpenningen
              kommer från den mycket mer bedrägliga sjukersättningen, det vill
              säga långtidsfastlåsningen i det som förr hette förtidspension.
            </seg>
            <seg n="90fff0f1">
              Man kan också fundera lite grann över det genusperspektiv som
              Tomas Eneroth tog upp. Vet Tomas Eneroth när kvinnorna blev som
              mest sjuka i förhållande till männen i det här landet? Det blev
              de åren 1998–2003. Det var då det samlade sjukuttaget ökade och
              försäkringen inte längre fungerade. Det var också intressant att
              det var just då som kvinnorna drabbades mer av sjukdom än männen.
              I dag har socialförsäkringsministern tillsatt tre utredningar;
              vi vet faktiskt inte orsaken. Under åren 1998–2003 när den könsojämlika
              utvecklingen av sjukligheten expanderade som mest gjorde Socialdemokraterna
              mig veterligt ingenting åt detta.
            </seg>
            <seg n="2d63923b">
              Svenska statens samlade inkomster och utgifter uppgår till knappt
              2 000 miljarder kronor för socialförsäkringarna, vilket i sin
              tur är nästan 50 procent av hela vår bruttonationalprodukt. Av
              dessa går ca 1 900 miljarder till statsutgifter för innevarande
              års budget. Då utgör våra gemensamma utgifter enbart för de socialförsäkringssystem
              som vi i dag debatterar närmare 220 miljarder kronor, hela 12
              procent av statens samlade utgifter för året som kommer.
            </seg>
            <seg n="0e9de982">
              Denna storlek på vår välfärdspolitik för statligt finansierade
              socialförsäkringar är internationellt unik, som jag nämnde tidigare,
              och det är därför så enormt viktigt att det finns långsiktiga
              mål att värna legitimiteten och den hållbara solidariska finansieringen.
            </seg>
            <seg n="2a09a1e3">
              Herr talman! Det är på de senare avgörande punkterna som skillnaderna
              i prioriteringarna i Alliansens politik och det som de övriga
              fyra oppositionspartierna står för blir som allra tydligast. Alliansens
              konsekventa arbetslinje har inneburit en politik som har skapat
              mer resurser till människor och hushåll i alla inkomstlägen som
              de själva kan bestämma över, inte minst i de lägsta inkomstlägena.
              Samtidigt finns allt fler i sysselsättning och färre i utanförskap.
              Nu är det över 400 000 fler människor i arbetsför ålder än när
              vi tillträdde regeringsmakten 2006. Trots den globala finanskrisen
              som svept, och fortfarande sveper över oss, har vi fått ökade
              samlade skatteintäkter för att förbättra och bygga ut så att vi
              långsiktigt bäst kan garantera den finansiella hållbarheten inte
              minst i socialförsäkringssystemen.
            </seg>
            <seg n="b7a51533">
              Mot detta står nu en föreslagen statsbudget från socialdemokrater,
              miljöpartister och vänsterpartister som överger arbetslinjen till
              förmån för kraftigt ökad försörjning av människor inom socialförsäkringarna,
              inte minst sjukförsäkringen.
            </seg>
            <seg n="8c8f3320">
              Vid sidan av alla andra utgiftsökningar som föreslås av oppositionen,
              det vill säga löften om allt till alla från skattebetalarnas pengar,
              leder detta till att Socialdemokraternas budget sammantaget innebär
              skatteökningar nästa år på över 30 miljarder kronor, för Miljöpartiet
              på runt 50 miljarder och för Vänsterpartiet på uppemot helt orealistiska
              100 miljarder. Eftersom de samtidigt tvingas till att samregera,
              om de olyckligtvis vinner regeringsmakten, blir det fråga om kompromisser
              som hamnar någonstans mellan 40 och 60 miljarder kronor i skatteökningar.
              Men dessa faktiska förhållanden talas det tyst om hos den rödgröna
              oppositionen eftersom det äventyrar finansieringen av våra trygghetssystem
              långsiktigt.
            </seg>
            <seg n="2e933d61">
              Om vi håller oss till sjukförsäkringen, som den första delen
              av betänkandet berör, ökar utgifterna med drygt 2 miljarder kronor
              enligt Miljöpartiets budgetförslag och med nästan 5,5 miljarder
              enligt Vänsterpartiets förslag. Värst i klassen är Socialdemokraterna
              med över 5,6 miljarder i sitt budgetökningsförslag.
            </seg>
            <seg n="36458c4e">
              En slopad andra sjuklönevecka till en kostnad av långt över 3
              miljarder kronor för arbetsgivarna lanseras av S som ett opportunistiskt
              försök att blidka företagen. Vi har med hjälp av riksdagens utredningstjänst
              analyserat förslaget, och det har visat sig att med all sannolikhet
              gynnar detta offentliga arbetsgivare på bekostnad av privata företag.
              Det är särskilt allvarligt eftersom det är hos de offentliga arbetsgivarna
              som ohälsotalen ökar mest i dag. Dessa ska alltså enligt S premieras
              med en skatterabatt som är mycket komplicerad att genomföra –
              man får pengarna i efterhand – men för dåligt utförd i fråga om
              förebyggande arbetsmiljöarbete. Detta är horribelt.
            </seg>
            <seg n="a8a94a45">
              De andra partierna i oppositionen har lite olika förslag som
              är mer riktade mot företag, med problemet att begränsningen är
              satt till 10, möjligtvis 20 eller 49 anställda, men företag med
              50 och däröver anställda täcks inte in. Den viktiga kostnaden
              är inte borttagandet av den andra sjuklöneveckan – om man händelsevis
              vill gynna företagen – utan det är den första sjuklöneveckan.
              Här säger Wiwi-Anne Johansson att hon också värnar företagen med
              sin modell, samtidigt som hon i sitt anförande säger att det ska
              införas kännbara sanktioner för de företag som inte rehabiliterar
              sin personal. Om vi till det lägger Vänsterns förslag på att inga
              företag får etableras inom någon välfärdssektor kan vi undra hur
              man över huvud taget gynnar företag i detta land.
            </seg>
            <seg n="4c0bdc4d">
              Låt oss se vidare på vad de rödgrönas politik får för konsekvenser
              och vad Alliansens alternativ i stället innebär vad gäller sjukförsäkringen.
              Det är då lämpligt med en kort historisk tillbakablick.
            </seg>
            <seg n="bf328f3e">
              Faktum är att efter Socialdemokraternas sista regeringsperiod
              2002–2006, med stöd av Miljöpartiet och Vänsterpartiet, var sjukförsäkringssystemet
              så urholkat att detta enskilt riskerade stabiliteten för hela
              de svenska statsfinanserna om inget gjordes prompt.
            </seg>
            <seg n="a3a94a72">
              En av de viktigaste frågorna för regeringen när den tillträdde
              i oktober 2006 var därför att minska det omfattande utanförskapet
              från arbetsmarknaden och reformera en sjukförsäkring som vid sidan
              av sjuka höll både arbetslösa och människor som inte ville arbeta
              under armarna. Starkt bidragande till denna utveckling var en
              passiv sjukskrivningsprocess. Syftet med den genomförda sjukskrivningsreformen
              har varit att genom tidiga och aktiva insatser säkerställa att
              den sjukskrivnes arbetsförmåga tas till vara i så stor utsträckning
              och i ett så tidigt skede som möjligt.
            </seg>
            <seg n="bd1d15ac">
              Antalet sjukpenningdagar minskade visserligen något under åren
              2003–2006 men till priset av att antalet personer med förtidspension
              i stället fortsatte att öka. Först från år 2007 minskade så antalet
              människor med både sjukskrivning och förtidspension. Fram tills
              då hade de med hjälp av idéerna i den rödgröna politiken alltför
              lättvindigt slussats över utan tanke på att återvända till en
              arbetsmarknad. Man kunde objektivt notera att antalet personer
              som fick sjukpenning i augusti 2006 var 213 755, och i september
              2013 var det 149 904, det vill säga 63 851 färre, vilket var mycket
              mer överensstämmande med det rådande medicinska hälsoläget i Sverige
              och även situationen i jämförbara länder.
            </seg>
            <seg n="048b4354">
              Därför har sjukförsäkringsreformen bidragit till att fler är
              i arbete än vad som annars skulle ha varit fallet. Viktiga inslag
              i reformen är rehabiliteringskedjan med dess fasta tidsgränser
              och att Försäkringskassan aktivt prövar rätten till ersättning.
              En påtaglig effekt av rehabiliteringskedjan är att samarbetet
              mellan myndigheterna, bland annat Försäkringskassan och Arbetsförmedlingen,
              har förbättrats väsentligt.
            </seg>
            <seg n="39cd183e">
              Utöver införandet av rehabiliteringskedjan har satsningar på
              förstärkt rehabilitering i form av rehabiliteringsgaranti, arbetslivsintroduktion
              och rehabiliteringsinsatser i samverkan mellan Försäkringskassan
              och Arbetsförmedlingen varit betydelsefulla för resultatet av
              reformen.
            </seg>
            <seg n="1dc78e91">
              Herr talman! Det är därför ytterst viktigt att sjukförsäkringsreformen
              fortsättningsvis vårdas, inte minst mot bakgrund av att sjukpenningtalet
              ökar sedan december 2010. Man bör notera att vissa ändringar har
              gjorts i den lagstiftning som reglerar rehabiliteringskedjan sedan
              den trädde i kraft den 1 juli 2008 för att rätta till en del barnsjukdomar
              på detta område i reformen. Men en objektiv betraktare måste vara
              av den bestämda uppfattningen att rehabiliteringskedjan, med dess
              fasta tidsgränser, visat sig vara helt nödvändig för att sjukskrivningsprocessen
              ska fungera väl. Vidare kan man konstatera att den av alliansregeringen
              tillsatta parlamentariska socialförsäkringsutredningen sedan 2010
              har i uppdrag att se över de allmänna försäkringarna vid sjukdom
              och arbetslöshet. Utredningen ska överväga förändringar som kan
              leda till mer hållbara försäkringar vid sjukdom och arbetslöshet,
              och utredningens arbete ska slutredovisas senast den 31 januari
              2015.
            </seg>
            <seg n="1e1bdfc0">
              Resultatet av utredningens arbete med att finna långsiktiga och
              konstruktiva lösningar för sjukförsäkringen bör därför avvaktas
              innan mer grundläggande förändringar genomförs, exempelvis en
              ny sjukförsäkringsreform, ändrade ersättningsnivåer och avskaffade
              tidsgränser. Frågor som rör höjt tak och införande av ett golv
              i sjukförsäkringen liksom minskningen med faktorn 0,97 vid utbetalning
              av sjukpenning kommer troligen också att bättre övervägas inom
              ramen för utredningens arbete än att plötsligt ta ställning till
              enskilda förslag här i budgetdebatten.
            </seg>
            <seg n="06da1783">
              Under perioden 2002 till 2005 ökade antalet personer med förtidspension,
              eller som det numer heter sjukersättning, kraftigt. Detta berodde
              huvudsakligen på en överföring av långtidssjukskrivna till sjukersättningen
              till följd av en då gällande närmast obegriplig regel som angav
              att sjukskrivna efter ett års sjukskrivning skulle prövas för
              sjukersättning, det vill säga förtidspension. I enlighet med det
              av Socialdemokraterna, Vänstern och Miljöpartiet omhuldade regelverket
              lämnades människor därmed utan vidare omtanke för att över huvud
              taget kunna återinträda i arbetslivet. De lämnades helt enkelt
              i sticket, och arbetslinjen övergavs på så vis bryskt med den
              då förda politiken. Antalet personer med sjukersättning har minskat
              kraftigt först sedan regeringsskiftet 2006.
            </seg>
            <seg n="429dcddb">
              Från september 2006 till oktober 2013 har antalet personer med
              sjukersättning minskat från 552 092 – vilket är en ofantligt hög
              siffra, med tanke på den arbetsföra befolkningen vid den tidpunkten
              – till nu 364 626 personer. Det är alltså drygt 187 000 personer
              som har kommit närmare arbetsmarknaden från att ha lämnats i en
              återvändsgränd som sjukförsäkringen i så fall innebär för återinträde
              på arbetsmarknaden.
            </seg>
            <seg n="86652415">
              Det finns flera skäl till att antalet personer med sjukersättning
              har minskat kraftigt liksom att antalet långa sjukfall har minskat,
              vilket har betydelse för hur många personer som kan vara aktuella
              för att beviljas sjukersättning, men också att kriterierna för
              att beviljas sjukersättning har ändrats. Från den 1 juli 2008
              krävs stadigvarande nedsättning av arbetsförmågan för att få sjukersättning.
            </seg>
            <seg n="7a4be45d">
              Sammantaget beräknas därför nu nedgången av utgiftsutvecklingen
              fortsätta åtminstone till och med 2017, enligt de prognoser som
              görs, med ca 5 miljarder kronor. Det är fräscha resurser, som
              därför kan komma svenska folket bättre till del i fortsatta reformer
              inom exempelvis välfärdssektorns område. Framför allt ger det
              människor en chans att åter få inträda eller prövas för inträde
              på arbetsmarknaden, vilket är den allra viktigaste faktorn med
              denna förändring.
            </seg>
            <seg n="f3d428eb">
              Det är då ett nytt system, som inte med socialistisk automatik
              ser människor som är sjuka som omöjliga att hjälpa till en egen
              arbetsinkomst utan som enligt denna logik bäst skulle förvaras
              i passiva bidragssystem – system som ger dem mindre egenmakt över
              sin situation och gör dem helt beroende av välvilja för sin försörjning
              av makthungriga politiker.
            </seg>
            <seg n="e1ee1b44">
              Herr talman! Med dessa ord yrkar jag därför bifall till förslaget
              i socialförsäkringsutskottets betänkande i denna del, som utgör
              statens utgiftsområde 10 Ekonomisk trygghet vid sjukdom och funktionsnedsättning,
              och avslag på samtliga motioner och reservationer i denna del.
            </seg>
          </u>
          <note n="a46c62c8">
            I detta anförande instämde Gunilla Nordgren och Lars-Arne Staxäng
            (båda M).
          </note>
          <note type="speaker" n="a58759b6">
            Anf. 10 TOMAS ENEROTH (S) replik:
          </note>
          <u who="tomas_eneroth_940a2f" xml:id="i-3e48e7b5f25c2409-0" n="b6042bd1" next="i-02aa91dfa33c4c7e-0">
            <seg n="1d54a0fa">
              Herr talman! Finn Bengtsson är en alldeles utmärkt företrädare
              för Nya moderaterna. Han har en historieskrivning som ligger i
              linje med Sofia Arkelstens historierevision. Det är imponerande.
            </seg>
            <seg n="cb23872f">
              Han är också väldigt nöjd och tycker att det väl inte behövs
              några stora förändringar i sjukförsäkringen: Och behövs det något
              ska vi nog utreda det långsamt så att vi kan hänvisa till utredningar
              så att inget händer i närtid, för pengar tänker vi lägga på någonting
              annat.
            </seg>
            <seg n="87c9603e">
              Jag noterade att Finn Bengtsson sade att politiken har inneburit
              att det finns mer köpkraft, tror jag uttrycket var, i alla hushåll.
              Men då glömmer man pensionärer, arbetslösa, sjukskrivna och många
              andra. Vi är ett land där klyftorna ökar och där inte minst människor
              som drabbas av sjukdom blir rejält mycket fattigare. I det läget
              lånar ni dessutom till ytterligare skattesänkningar – en diskussion
              som är välbekant i denna kammare.
            </seg>
            <seg n="82d1db56">
              Finn Bengtsson berättar inte heller riktigt hela sanningen om
              vårt förslag om sjuklöneveckan. Här hittar man på att vi sannolikt
              kommer att höja arbetsgivaravgifterna – det gör vi inte – för
              att finansiera sänkt sjuklön. Vi tycker, precis som Folkpartiet
              och Centern, att man borde ta bort den andra sjuklöneveckan och
              tror, precis som företagarna och många andra, att det vore bra.
            </seg>
            <seg n="c53bd63e">
              Min fråga till Finn Bengtsson handlar om rehabilitering. Vi har
              ju fått ganska många vittnesmål om att rehabiliteringskedjan absolut
              inte fungerar.
            </seg>
          </u>
          <note n="a6eceb21">
            I regeringsförklaringen 2007 sade Fredrik Reinfeldt: Rätten till
            rehabilitering ska lagfästas och skyldigheten att delta preciseras.
          </note>
          <u who="tomas_eneroth_940a2f" xml:id="i-02aa91dfa33c4c7e-0" n="b6042bd1" prev="i-3e48e7b5f25c2409-0">
            <seg n="10bbf13b">
              Hur har det gått med det som var alliansregeringens stora ambition,
              att lagfästa rätten till rehabilitering? Tycker Finn Bengtsson
              att fler personer har fått rehabilitering? Tycker Finn Bengtsson
              att ni har fullgjort regeringsförklaringens ambition att lagfästa
              rätten till rehabilitering? Kan man säga det i ett läge där 70
              000–75 000 personer nu är utförsäkrade?
            </seg>
          </u>
          <note type="speaker" n="db47c0a2">
            Anf. 11 FINN BENGTSSON (M) replik:
          </note>
          <u who="finn_bengtsson_813f74" xml:id="i-f13ea8dee57e6e03-1" n="044c2250">
            <seg n="e9b7d2c6">
              Herr talman! Om jag börjar med rehabiliteringen kan jag konstatera
              att mig veterligt har inte någon socialdemokrat gjort en större
              satsning på rehabilitering än vad alliansregeringen har gjort.
              Det handlar om miljardbelopp.
            </seg>
            <seg n="e992472c">
              Sedan kan man konstatera att i årets budget, den vi diskuterar
              just nu, har regeringen analyserat noga hur satsningarna på bland
              annat företagshälsovården – som mycket av Tomas Eneroths anförande
              upptogs av – har fallit ut. Vi har varit lite självkritiska där
              och sagt att det kanske inte har fungerat så bra, och man har
              funderat mycket på hur det kunde vara på det viset.
            </seg>
            <seg n="8e8cdd90">
              Till sitt stöd har regeringen då kallat in företrädare för företagshälsovården
              och börjat en dialog kring hur man bättre ska kunna utnyttja deras
              resurs. Stöd har man också fått från Försäkringskassan. Om Tomas
              Eneroth vill dra sig till minnes den hearing vi hade om företagshälsovården
              nämnde Försäkringskassan där att man behöver fundera lite över
              om resurserna riktade till företagshälsovården kommer direkt arbetsgivarnas
              ansvar för rehabilitering till del, eller om arbetsgivarna ställer
              nya krav på företagshälsovården och på samma sätt företagshälsovården
              marknadsför sina tjänster på ett lite bättre sätt så att arbetsgivarna
              kan utnyttja dem.
            </seg>
            <seg n="cf13b1ab">
              Det är det som regeringens förslag nu innebär i årets innevarande
              budget. Man börjar med 30 miljoner riktade så att arbetsgivarna
              får ta ett större ansvar, för att sedan skala upp det till 50
              miljoner kommande år och 100 miljoner året därefter. Detta görs
              i samråd med diskussionen om företagshälsovården. Man kan inte,
              Tomas Eneroth, säga att företagshälsovården just i denna övergångssituation
              är den organisation som självklart är optimal.
            </seg>
            <seg n="05469c68">
              Uttaget av de resurser vi har satsat i många år har varit runt
              50 procent, och det är för lite. Ett sådant budgetansvar kan en
              regering inte fortsätta med. Det är därför man har inlett en dialog.
            </seg>
            <seg n="8548a823">
              Att Socialdemokraterna däremot fortsätter att pytsa ut pengar
              på någonting som vi inte vet om det över huvud taget ger rehabilitering
              är anmärkningsvärt.
            </seg>
          </u>
          <note type="speaker" n="91600c4f">
            Anf. 12 TOMAS ENEROTH (S) replik:
          </note>
          <u who="tomas_eneroth_940a2f" xml:id="i-01ac7fd53f2a9d1d-3" n="b6042bd1">
            <seg n="3020bd71">
              Herr talman! Jag var på samma hearing och kunde höra representanter
              för företagshälsovården beklaga sig både över besparingarna och
              över att man varit så rigid i fråga om hur man riggar systemet
              så att resurserna inte har kunnat användas på ett vettigt sätt.
              Det är ju en känd teknik, att man ser till att anslå någonting
              men också ser till att det blir väldigt svårt att utnyttja det.
              Det känner vi igen från Arbetsförmedlingen och deras brist på
              förmåga att göra aktiva insatser när de får skicka tillbaka 17
              miljarder i oanvända medel.
            </seg>
            <seg n="80c16a06">
              Konsekvenserna är att en stor del av den kompetens som finns
              inom företagshälsovården tas bort. Finn Bengtsson har tidigare
              haft ett engagemang i företagshälsovården men måste väl ändå tycka
              att det är synnerligen besvärligt att 90 procent av anslaget tas
              bort, att det är 30 miljoner kronor kvar och att alla företrädare
              för företagshälsovården, oavsett om det är branschföreträdare,
              företag eller koncerner, säger att det är fel väg att gå. Ni riskerar
              en utveckling där företagshälsovården försvinner, att den kompetensen
              försvinner från svensk arbetsmarknad.
            </seg>
            <seg n="d293972a">
              Jag noterade också att Finn Bengtsson inte svarade på frågan
              om hur rehabiliteringen ska lagfästas, som regeringen sade i sin
              regeringsförklaring 2007. Det skulle vara intressant att höra
              om man har bytt uppfattning där.
            </seg>
            <seg n="071d5798">
              Så ställer jag den avslutande frågan om de 75 000 utförsäkrade:
              Är ni nöjda då? Eller ska det bli fler? Jag vet inte varifrån
              DN fick siffran 100 000. Ska det bli 100 000 eller 120 000? Hur
              många ska utförsäkras? Och hur många ska sedan behöva omförsäkras
              igen? Kan ni ha någon ambitionsnivå eller något mål?
            </seg>
            <seg n="95020267">
              Det brukar vara så att man i politiken talar om vilket mål och
              vilken riktning man ska ha. Jag tycker att målet borde vara att
              fler kommer tillbaka i arbete och att den som är sjuk kan erbjudas
              stöd och rehabilitering – att man säkerställer att de får stöd
              och rehabilitering. Men där säger majoriteten i betänkandet god
              dag yxskaft, så också regeringen i budgetpropositionen.
            </seg>
            <seg n="160f764f">
              Vad är ert mål egentligen? Kommer ni att nöja er med 100 000
              utförsäkrade?
            </seg>
          </u>
          <note type="speaker" n="b32d6fb6">
            Anf. 13 FINN BENGTSSON (M) replik:
          </note>
          <u who="finn_bengtsson_813f74" xml:id="i-f13ea8dee57e6e03-2" n="044c2250">
            <seg n="c56f7d96">
              Herr talman! Om jag börjar med det sista, om dem som Tomas Eneroth
              kallar utförsäkrade, tycker jag att man måste fundera lite grann
              över den historieskrivning jag gav i mitt anförande.
            </seg>
            <seg n="41865683">
              Under de socialdemokratiska regeringsåren, med stöd av Vänstern
              och Miljöpartiet, var det så att människor passivt flyttades över
              i förtidspension. Det fanns en regel som sade att man efter ett
              år skulle släppa sitt intresse av att återrehabilitera människor
              och att de skulle över i passiv bidragsförsörjning för resten
              av livet trots att de kanske hade arbetskapacitet. Det var ett
              svek emot många människor.
            </seg>
            <seg n="8821faa3">
              Visst – det är några som återvänder efter att arbetslivsintroduktionen
              kanske inte har fungerat och prövas igen. Sedan kan man antingen
              få sjukersättning eller komma tillbaka i arbetslivsintroduktionen.
            </seg>
            <seg n="a2676595">
              Det är på detta sätt man hjälper människor med långtidssjukskrivning
              att prövas för en arbetsförmåga för att komma tillbaka i arbete.
              Det är skillnad mot det som Socialdemokraterna tillsammans med
              vänsterpartierna har att erbjuda. Vi ser nämligen dessa människor
              och vill göra någonting för dem.
            </seg>
            <seg n="42886b38">
              När det gäller företagshälsovården är det mycket riktigt så att
              jag tror att den har en framtid. Alliansregeringen tror på företagshälsovården.
            </seg>
            <seg n="c2b48105">
              Det är lite parodiskt att höra Tomas Eneroth nu värna företagshälsovården.
              Under de socialdemokratiska regeringsåren såg man nog över huvud
              taget inte företagshälsovården – det var inte någonting som stod
              högt på agendan. Man tyckte att detta var någonting som knöts
              alltför nära arbetsgivarna och som inte var den sjukvård man själv
              ville skala upp.
            </seg>
            <seg n="bd59960b">
              Nu har vi insett att vi behöver ha en dialog med företagshälsovården
              i en övergång. Att i det läget lägga tillbaka resurser, när vi
              tycker att vi har sett ett problem, som jag kanske tycker att
              Socialdemokraterna klädsamt nog skulle stödja oss i, är lite besvärande.
            </seg>
            <seg n="89a5c4c7">
              Jag delar dock Tomas Eneroths bekymmer för återväxten av just
              företagsläkarkåren. Det är någonting som vi får försöka hitta
              en lösning på gemensamt. Det är inte bara socialförsäkringsministerns
              ansvar, utan det handlar också om Utbildningsdepartementet och
              annat. Men det måste lösas, för det är ett akut problem.
            </seg>
          </u>
          <note type="speaker" n="bc65fe59">
            Anf. 14 GUNVOR G ERICSON (MP) replik:
          </note>
          <u who="jan_ericson_c141e8" xml:id="i-71cdc181be09fff8-1" n="c0b0faff">
            <seg n="c6a2512d">
              Herr talman! I september i år är kvinnors sjukpenningtal 78 procent
              högre än mäns. Det är ökning från drygt 50 procent. Det är ganska
              talande att kvinnors sjukskrivning ökar mycket mer.
            </seg>
            <seg n="f812ede8">
              Moderaten Finn Bengtsson sade i sitt anförande att man inte vet
              orsaken till varför kvinnor är sjukskrivna. Jo, Finn Bengtsson,
              det finns ett antal studier om det. Bland annat visar IFAU hur
              det hänger ihop med familj och barn.
            </seg>
            <seg n="bccc0c6c">
              Har det fallit Moderaterna in att det kan bero på samhällsstrukturer,
              att det handlar om jämställdhet och människors livsvillkor?
            </seg>
            <seg n="524224a8">
              Faktum är att också inkomstskillnaderna mellan kvinnor och män
              har ökat med 18 000 under de år ni har regerat. I dag är inkomstskillnaden
              mellan heltidssysselsatta kvinnor och män mer än 52 000 kronor
              om året. Det är en effekt av den förda politiken. Eftersom jobbskatteavdragets
              konstruktion gör att den som är mer sjukskriven inte får ta del
              av det påverkar det kvinnors och mäns disponibla inkomster.
            </seg>
            <seg n="d724afc7">
              Finn Bengtssons anförande innehöll massor med olika siffror,
              men detta handlar om människor. Många av dem som fanns i förtidspension
              är i dag pensionärer för att de har fyllt 65 år.
            </seg>
            <seg n="bfaa865c">
              Min fråga till Finn Bengtsson handlar om jämställdhet och människors
              livsvillkor. Är Finn Bengtsson och Moderaterna beredda att säga
              ja till att inte överlåta månader i föräldraförsäkringen för att
              få ett mer jämställt uttag?
            </seg>
          </u>
          <note type="speaker" n="401c171c">
            Anf. 15 FINN BENGTSSON (M) replik:
          </note>
          <u who="finn_bengtsson_813f74" xml:id="i-f13ea8dee57e6e03-3" n="044c2250">
            <seg n="fcf3e5d1">
              Herr talman! Låt mig börja med människorna. Vi ser människorna.
              I dag har vi 400 000 fler som inte är i utanförskap. Dessa människor
              har kommit närmare arbetsmarknaden. Det är att se människor och
              vilja hjälpa dem.
            </seg>
            <seg n="0cd6050a">
              Att i stället som stödparti till Socialdemokraterna vilja flytta
              över dem i förtidspension när de är i arbetsför ålder är inte
              att se människor, Gunvor G Ericson.
            </seg>
            <seg n="8a45ec65">
              Jag och Alliansen tar kvinnors ohälsa på största allvar. Socialförsäkringsministern
              har sett till att tre av varandra oberoende analyser ska göras
              för att utröna vad detta problem består i och komma till rätta
              med det.
            </seg>
            <seg n="58261391">
              Vi vet inte detta och står därför inte här som Gunvor G Ericson
              och säger att det finns generella slutsatser och att man vet precis
              vad det beror på.
            </seg>
            <seg n="53809f41">
              Från april 1998 till augusti 2003 ökade sjukskrivningarna för
              hela befolkningen och mycket mer för kvinnor än för män. Sedan
              började sjukskrivningarna minska, och då inträffade det intressanta
              att de minskade mer för kvinnor än för män. Så var det ända fram
              till 2010. När vi sedan ser en ökning igen glider kvinnor och
              män isär.
            </seg>
            <seg n="e9da3505">
              Med Gunvor G Ericsons lättköpta resonemang skulle förklaringen
              till att ohälsotalen för kvinnor sjönk mer än för män under 2003–2010
              vara att det inte fanns någon stress, att det var lugn och ro
              och att familjepusslet inte var problemet, men när stressen återkom
              steg sjukskrivningarna.
            </seg>
            <seg n="8d49f6a3">
              Nej, Gunvor G Ericson, det är mycket mer komplicerat. Därför
              tar vi det på största allvar. Vi tillsätter de utredningar som
              behövs och som aldrig gjordes under den tid då ni stödde en socialdemokratisk
              regering och problemet var som allra störst, åren 1998–2003.
            </seg>
          </u>
          <note type="speaker" n="4d42a3c3">
            Anf. 16 GUNVOR G ERICSON (MP) replik:
          </note>
          <u who="jan_ericson_c141e8" xml:id="i-71cdc181be09fff8-2" n="c0b0faff">
            <seg n="a870e0d8">
              Herr talman! Det är intressant att Finn Bengtsson tar upp just
              dessa år. Det var precis då som omställningen i offentlig sektor
              gav stora effekter. Under 90-talet varslades kvinnlig personal
              i många landsting. En undersköterska med tolvs års anställningstid
              fick gå på grund av stora rationaliseringar. Denna turbulenta
              tid gav en ökad sjukskrivningsfrekvens. Läs gärna Töres Theorells
              utvärderingar av omställningen på 90-talet. Den resulterade i
              en kraftig ökning av kvinnors ohälsotal på grund av vår segregerade
              arbetsmarknad.
            </seg>
            <seg n="41ed14f0">
              Det är också intressant att notera att pappamånaderna kanske
              hade effekt eftersom pappamånaderna infördes i slutet av 90-talet
              och början av 2000-talet.
            </seg>
            <seg n="9f759834">
              Att Moderaterna vill blunda för att det handlar om jämställdhet
              och människors livsvillkor är kanske inte så förvånande eftersom
              jämställdhetspolitik inte har varit Moderaternas starka sida vare
              sig denna mandatperiod eller tidigare.
            </seg>
            <seg n="cacb0385">
              Men att man inte vill se att förebyggande insatser faktiskt påverkar
              folkhälsan och ohälsotalet och därmed sjukskrivningarna gör mig
              bekymrad.
            </seg>
            <seg n="39ebc0da">
              Jag håller med dem som säger att det inte är någon quick fix.
              Det var det inte 2008 heller, men då var det så väldigt bråttom
              att driva igenom de drastiska förändringarna. Nu ser vi att det
              inte är så enkelt att det leder till en mycket friskare befolkning.
            </seg>
            <seg n="7b9072d0">
              Jag upprepar frågan som Finn Bengtsson inte svarade på: Kan Moderaterna
              säga ja till att föräldrapenningdagar inte ska överlåtas helt
              fritt som i dag förutom två månader var till respektive förälder?
            </seg>
            <seg n="bc1dd22f">
              Dessutom: Kan ni tänka er ytterligare en så kallad pappamånad?
            </seg>
          </u>
          <note type="speaker" n="8a4e275c">
            Anf. 17 FINN BENGTSSON (M) replik:
          </note>
          <u who="finn_bengtsson_813f74" xml:id="i-f13ea8dee57e6e03-4" n="044c2250">
            <seg n="6ed6ef14">
              Herr talman! Vad gäller det sista kommer vi till den debatten
              senare i dag, och det är bättre att det behandlas i det sammanhanget.
              Därför lämnar jag med varm hand över det till dem som ska debattera
              utgiftsområde 12.
            </seg>
            <seg n="5b772580">
              Det som Gunvor G Ericson sade i inledningen förtjänar att tas
              upp i ett replikskifte, nämligen att detta är ganska enkelt. Du
              hade själv lösningen på problemet som socialförsäkringsministern
              har gett tre oberoende instanser, Försäkringskassan, Karolinska
              Institutet och en särskilt duktig psykolog, i uppdrag att titta
              på eftersom det minsann inte är enkelt.
            </seg>
            <seg n="b50c24a1">
              Visst kan det ligga mycket i att vi har en segregerad arbetsmarknad,
              och då ska insatserna givetvis riktas dit för att påverka den
              ojämlika hälsan hos män och kvinnor den vägen. Men att föregripa
              utredningen genom att säga att vi vet vad problemet är och att
              det bara är att fixa det är galet.
            </seg>
            <seg n="d8534215">
              Regeringen tar ansvar för ett komplext problem, delar ut uppdrag
              och inväntar svar för att sedan ta upp diskussionen hur man ska
              lösa problemet. Men Gunvor G Ericson föregriper resultatet genom
              att säga att det bara finns en förklaring, nämligen den segregerade
              arbetsmarknaden punkt slut – och detta trots att jag motbevisar
              det med siffror.
            </seg>
            <seg n="b912474e">
              Vad gjorde arbetsmarknaden så annorlunda mellan 1998 och 2010?
              Under denna tid såg vi först hur skillnaden mellan män och kvinnor
              ökade till kvinnors nackdel och sedan minskade till fördel för
              kvinnorna. Det är inte rimligt att den enda förklaringen är en
              arbetsmarknad som visserligen ändrades men inte skilde sig totalt
              från dagens över denna relativt korta period och där skillnaden
              nu ökar igen.
            </seg>
            <seg n="3021c8d4">
              Man måste se problemet som lite mer allvarligt och komplext om
              man verkligen vill lösa det. Frågan är om det handlar mer om retorik
              från Miljöpartiet för att lyfta fram egna kärnfrågor och intressen
              än om att verkligen vilja lösa ett problem.
            </seg>
          </u>
          <note type="speaker" n="06a1e284">
            Anf. 18 WIWI-ANNE JOHANSSON (V) replik:
          </note>
          <u who="wiwi-anne_johansson_946962" xml:id="i-237fddf6927b5471-1" n="f6489098">
            <seg n="42101949">
              Herr talman! Det är som vanligt inte lätt att veta var man ska
              börja diskussionen med Finn Bengtsson. Han hittar bara olika siffror
              och är så nöjd med tillståndet för sjuka i Sverige i dag, trots
              att vi har 75 000 som är utförsäkrade, att de psykosociala problemen
              fortsätter att skjuta i höjden och att kvinnor är mest drabbade.
            </seg>
            <seg n="4d388489">
              Jag beskrev hur de hur de psykosociala problemen, enligt tidningen
              Arbetet och Arbetsmiljöverket, har skjutit i höjden. Detta verkar
              Finn Bengtsson inte vilja förstå.
            </seg>
            <seg n="f1c5e768">
              I stället pratar Finn Bengtsson om tre utredningar som ska ta
              reda på varför det ser ut som det gör. Jag vill anknyta till Gunvor
              G Ericson och säga: Vi vet väldigt mycket vad det hela beror på.
            </seg>
            <seg n="a0d25dd1">
              Det fanns en 90-talskris som innebar en oerhört stark nedskärning
              av den offentliga sektorn. Det var väldigt många kvinnor – jag
              var en av dem – som fick betala priset för det genom till exempel
              sänkta barnbidrag, och andra fick det ännu sämre. Likadant ser
              det ut i dag.
            </seg>
            <seg n="97930115">
              Vi vet att det är en ojämställd arbetsmarknad och att det finns
              sektorer där kvinnor jobbar som har skurits ned. Exempelvis kommunerna
              har fått mycket mindre pengar under er tid. Folk får slita mycket
              mer. Människor, kvinnor, blir allt sjukare.
            </seg>
            <seg n="59b373fd">
              Kan ni inte begripa att man måste göra något åt det? Är det så
              att de får skylla sig själva därför att de jobbar i den här sektorn?
              Vad ska ni göra åt det? Hur många utredningar ska ni ha, trots
              att ni vet vad en stor del av problemet är?
            </seg>
          </u>
          <note type="speaker" n="2074b5fa">
            Anf. 19 FINN BENGTSSON (M) replik:
          </note>
          <u who="finn_bengtsson_813f74" xml:id="i-f13ea8dee57e6e03-5" n="044c2250">
            <seg n="d2915fc1">
              Herr talman! Återigen, Wiwi-Anne Johansson, precis som till Gunvor
              G Ericson: Förutfattade meningar om komplexa problem leder till
              förutfattade beslut som sällan gynnar dem som egentligen berörs.
            </seg>
            <seg n="96858ffd">
              Jag försökte nämna att mellan åren 1998 och 2003 ökade distansen
              mellan kvinnlig sjuklighet och manlig sjuklighet, avläst som sjukpenningtalet,
              mest i vårt land. Sedan 2003 fram till 2010 har skillnaden minskat.
              Då har samtidigt den totala sjukskrivningen minskat. Men nu ökar
              den igen sedan 2010, och då går det också isär.
            </seg>
            <seg n="c1df4086">
              Då säger vi att det är ett större problem, även om jag inte alls
              säger att det är uteslutet att psykosociala komplikationer kan
              vara en del i detta. Men att ni vill föregripa de utredningar
              som vi har tillsatt för att råda bot på kunskapsbristen i ett
              komplext problem – som ni aldrig gjorde något åt när ni ändå hade
              de här siffrorna under era regeringsår – förvånar mig mycket,
              för jag tror inte att det kommer att leda fram till enkla lösningar.
            </seg>
            <seg n="349919ec">
              Man kan också fråga: Hur ska man kunna garantera att dessa individer
              får det bästa välståndet? Ja, er lösning är väldigt klar, som
              jag sade i mitt anförande. Ni tänker drakoniskt höja skatterna
              med 100 miljarder bara över ett budgetår. På det sättet kommer
              man att slå ut massvis med möjligheter för människor att arbeta
              och tjäna en inkomst på grund av att det kommer att bli lägre
              sysselsättning, genom att man i privat näring inte kommer att
              anställa folk. Man kommer helt enkelt inte att ha råd att starta
              företag. Då kommer vi inte heller att få in skatteintäkter.
            </seg>
            <seg n="5047cd2d">
              Sanningen är att vi genom jobbskatteavdragen, som har varit stimulerande
              för att folk ska arbeta, sammantaget med bland annat det vi diskuterar
              i dag, sjukförsäkringsreformen och det som gör att folk kommer
              närmare arbetsmarknaden, har fått en totalt sett mer skattebetalande
              befolkning. Då har vi resurser som leder till att vi kan satsa
              på de mest utsatta grupperna. I vänsterns värld kommer de resurserna
              inte att finnas.
            </seg>
          </u>
          <note type="speaker" n="7cf09518">
            Anf. 20 WIWI-ANNE JOHANSSON (V) replik:
          </note>
          <u who="wiwi-anne_johansson_946962" xml:id="i-237fddf6927b5471-2" n="f6489098">
            <seg n="9b25ef54">
              Herr talman! När det gäller vem som har fått mer, alltså köpkraften,
              är det så att en som inte jobbar utan är sjukskriven och i bästa
              fall har 12 000 kronor i månaden betalar nästan 900 kronor mer
              i skatt. Det drabbar naturligtvis de sjuka. Ni ser till att de
              sjuka drabbas på mer än ett sätt. Man blir ju fattiggjord också.
            </seg>
            <seg n="3cf45479">
              För ett år sedan var jag i olika omgångar i två veckor på två
              helt olika äldreboenden och praktiserade. Jag jobbade hela veckorna.
              Jag var på ett privat Attendodrivet i Lindome och ett annat i
              Mölndal som drevs av kommunen. Man ser hur de som jobbar där sliter.
              De sliter med att de har för låg bemanning. De sliter också med
              tunga lyft, eftersom de inte anser sig ha resurser för att ha
              liftar. De har inte tid att hämta dem utan bryter hellre ryggen
              av sig för att det går fortare.
            </seg>
            <seg n="44590be5">
              Då tänker jag så här, Finn Bengtsson: Borde ni inte inse att
              ni borde satsa mer på kommunerna och på till exempel de branscher
              där kvinnor jobbar? Då kanske de inte går hem varje dag och känner:
              Jag kunde aldrig göra det jag borde ha gjort.
            </seg>
            <seg n="2b1eeeea">
              Ni sänker skatterna hela tiden, nu ett femte jobbskatteavdrag
              på 17 miljarder. Det är pengar som vi vill använda för att göra
              det drägligare på till exempel äldreboenden och för dem som arbetar
              där. Då slipper vi många sjukskrivningar. Vi vill också ute på
              arbetsplatserna se till att arbetsgivaren drabbas av kännbara
              sanktioner om arbetsgivaren inte ser till att fixa arbetsplatsen
              så att man kan gå tillbaka efter en sjukskrivning.
            </seg>
          </u>
          <note type="speaker" n="64d183bf">
            Anf. 21 FINN BENGTSSON (M) replik:
          </note>
          <u who="finn_bengtsson_813f74" xml:id="i-f13ea8dee57e6e03-6" n="044c2250">
            <seg n="d2efc603">
              Herr talman! Jag håller inte alls för osannolikt, Wiwi-Anne Johansson,
              att delar av det du tar upp är något som regeringen, när den får
              de här rapporterna, kommer att kunna vara engagerad i att vilja
              rätta till, så det kan ligga något i det. Men det är inte så enkelt
              att vi här i dag kan stå och säga det, framför allt inte när uppdraget
              har givits till kompetenta utredare som säger att det är ett mycket
              svårt problem och att det finns mycket mer till detta än en enda
              gottköpslösning. Då löser man inte problemet genom att ha förutfattade
              meningar och sedan förutfattade beslut.
            </seg>
            <seg n="e216e319">
              Sedan till den som jag tycker lite större frågan om hur vi tillsammans
              ska kunna komma fram till slutsatser om hur man på ett rimligt
              sätt försörjer sig om man är i utanförskap, vilket många människor
              tyvärr hamnar i. Det är mycket färre med alliansregeringen, men
              dem måste vi hjälpa. Då har vi saker som höjt tak, och vi kan
              även diskutera tidsgränser och annat.
            </seg>
            <seg n="e9d76e4b">
              Det förslag som ligger på bordet från de tre rödgröna oppositionspartierna
              är som jag sade skattehöjningar på totalt sett – eftersom man
              dessutom ger så mycket mer av allt annat, vid sidan av socialförsäkringarna
              – 30, 50 eller 100 miljarder, om man tittar på era respektive
              budgetpropositioner samlat. En mycket stor del av samtliga tre
              rödgröna partiers förslag är ökningar av socialförsäkringsutgifterna.
              De ska då finansieras av skatteökningar, som vi menar kan vara
              väldigt kontraproduktiva, givet det faktum att de skattesänkningar
              på lönearbete som vi har gjort totalt sett har visat sig bidra
              med mer skatteintäkter.
            </seg>
            <seg n="5c307f4d">
              Vår ekvation går ihop, men jag tror knappast att er gör det på
              längre sikt.
            </seg>
            <seg n="264432ed">
              Slutligen: Eftersom det är komplexa problem som vi diskuterar
              ska de tas på stort allvar, och det ska sökas en bred parlamentarisk
              enighet kring dem. Därför har den här regeringen, till skillnad
              från den tidigare regeringen, tillsatt en parlamentarisk socialförsäkringsutredning,
              där både Wiwi-Anne Johansson och jag ingår och där vi kan diskutera
              de här frågorna i lugn och ro. Det är en mycket bättre ordning
              än att göra en quick fix som sedan kanske inte alls faller väl
              ut, vilket historien har visat med Socialdemokraternas, Vänsterpartiets
              och Miljöpartiets förslag.
            </seg>
          </u>
          <note type="speaker" n="75879c55">
            Anf. 22 HANS BACKMAN (FP):
          </note>
          <u who="hans_backman_ddec91" xml:id="i-a40dc0ebdfb656bc-0" n="3bf2ac0d" next="i-d97ed8982bd1b47d-0"/>
          <note n="449b99a0">
            Herr talman! Jag ska börja med att yrka bifall till utskottets
            förslag i betänkande SfU1 beträffande utgiftsområde 10 och avslag
            på samtliga motioner och reservationer i den delen.
          </note>
          <u who="hans_backman_ddec91" xml:id="i-d97ed8982bd1b47d-0" n="3bf2ac0d" prev="i-a40dc0ebdfb656bc-0">
            <seg n="42502e13">
              Sedan till detta om vi från allianspartierna är nöjda eller inte.
              Jag kan inte säga att vi i Folkpartiet är nöjda. Det är ju svårt
              att bli nöjd i en fråga som handlar om människor som är sjuka
              och sjukskrivna. Det handlar om att det ska vara bra förutsättningarna
              för att de ska komma tillbaka till ett arbetsliv. Det finns alltid
              mycket att göra och mycket att utreda och fundera över när man
              ska ta bra beslut för att kunna åstadkomma detta.
            </seg>
            <seg n="eb6ebdef">
              Herr talman! Faktum är att den nya sjukförsäkringen har givit
              väldigt många människor i Sverige ett bättre liv. Det är i dag
              fler som hittar tillbaka till arbetslivet. Med fasta tidpunkter
              under sjukskrivningstiden för en individuell bedömning av arbetsförmågan
              har regeringen skapat en mer aktiv sjukskrivningsprocess. Sjukskrivningen
              fortsätter nu inte i all oändlighet utan att myndigheter, arbetsgivare
              och den enskilde tillsammans tänker igenom hur den sjukskrivne
              ska kunna komma tillbaka till arbetslivet. Det är det viktiga
              med den reform som vi har genomfört.
            </seg>
            <seg n="76bbe7b8">
              Grunden för reformen är att de som är allvarligt sjuka självklart
              ska ha sjukpenning. De som kan arbeta ska förstås få möjlighet
              att göra det – men kanske inte med samma arbetsuppgifter som tidigare.
              Det är väl känt att reformen hade barnsjukdomar. Från Folkpartiets
              sida har vi jobbat hårt med att driva på en översyn för att undvika
              situationer där människor behandlas på ett orimligt sätt. Ändringar
              har gjorts, och lagen har förtydligats.
            </seg>
            <seg n="2caa4be3">
              Herr talman! Jag vill återkoppla till ett tidigare anförande.
              Jag tror att det var Gunvor G Ericson som tog upp kritik mot sjukskrivningsmiljarden.
              Det är klart att det är olika i olika landsting. Men jag vill
              ändå säga att från det län som jag kommer från, Gävleborg, har
              sjukskrivningsmiljarden haft positiva effekter, och fler än förr
              får i dag snabbare och bättre hjälp inom sjukvården än tidigare,
              så reformen har uppenbarligen haft positiva effekter i ett antal
              landsting i vårt land. Jag tror att det är en bra idé att fortsätta
              med detta system.
            </seg>
            <seg n="55df425b">
              En av de viktigaste frågorna för regeringen när den tillträdde
              i oktober 2006 var att minska det omfattande utanförskapet för
              personer som står utanför arbetsmarknaden. En starkt bidragande
              orsak till denna utveckling var en passiv sjukskrivningsprocess.
              Syftet med den genomförda sjukskrivningsreformen har varit att
              genom tidiga och aktiva insatser säkerställa att den sjukskrivnes
              arbetsförmåga tas till vara i så stor utsträckning och i ett så
              tidigt skede som möjligt.
            </seg>
            <seg n="d7b0c141">
              Detta tycker jag är en högst mänsklig inställning. Någon sade
              att Alliansens sjukskrivningsreform skulle vara omänsklig. Jag
              tycker att det är ett mycket olyckligt uttryck med tanke på att
              vi alla vet att både oppositionspartierna och vi i majoriteten
              här i kammaren jobbar för att skapa så bra villkor som möjligt.
              Inte någon av oss vill vara omänsklig. Jag tycker att det är ganska
              lågt att uttrycka sig så.
            </seg>
            <seg n="d1bd1c71">
              Det som vi har sett är att antalet sjukpenningdagar har minskat
              2003–2006, medan antalet personer med aktivitets- och sjukersättning
              fortsatt ökar. Men från 2007 minskade volymerna i båda systemen.
              Antalet personer som fick sjukpenning i augusti 2006 var 213 755,
              och i september 2013 var antalet 149 904 – en klar minskning.
              Detta är onekligen positivt.
            </seg>
            <seg n="8f09dfad">
              Enligt oss i allianspartierna har sjukförsäkringsreformen bidragit
              till att fler är i arbete än vad som annars skulle ha varit fallet.
              Viktiga inslag i reformen är rehabiliteringskedjan med dess fasta
              tidsgränser och att Försäkringskassan aktivt prövar rätten till
              ersättning. En påtaglig effekt av rehabiliteringskedjan är att
              samarbetet mellan myndigheterna, bland andra Försäkringskassan
              och Arbetsförmedlingen, har förbättrats väsentligt. Utöver införandet
              av rehabiliteringskedjan har satsningen på förstärkt rehabilitering
              i form av rehabiliteringsgarantin, arbetslivsintroduktion och
              rehabiliteringsinsatser i samverkan mellan Försäkringskassan och
              Arbetsförmedlingen varit betydelsefulla för resultatet av reformen.
            </seg>
            <seg n="49d9dbac">
              Vi i allianspartierna anser att det även i fortsättningen är
              viktigt att sjukförsäkringsreformen vårdas, inte minst mot bakgrund
              av att sjukpenningtalet ökar sedan december 2010.
            </seg>
            <seg n="2b451d57">
              Jag kan konstatera att vissa ändringar har gjorts i den lagstiftning
              som reglerar rehabiliteringskedjan sedan den trädde i kraft den
              1 juli 2008 för att rätta till ett antal inte avsedda effekter.
              Vi är ändå av den bestämda uppfattningen att rehabiliteringskedjan
              med de fasta tidsgränserna är nödvändig för att sjukskrivningsprocessen
              ska fungera väl.
            </seg>
            <seg n="0e6e088a">
              Vidare kan jag konstatera att den parlamentariska socialförsäkringsutredningen,
              som har nämnts här tidigare, har i uppdrag att se över de allmänna
              försäkringarna vid sjukdom och arbetslöshet. Utredningen ska överväga
              förändringar som kan leda till mer hållbara försäkringar vid sjukdom
              och arbetslöshet. Utredningens arbete ska slutredovisas den 31
              januari 2015. Vi i allianspartierna anser att resultatet av utredningens
              arbete att finna långsiktiga och konstruktiva lösningar för sjukförsäkringen
              bör avvaktas innan mer grundläggande förändringar genomförs, till
              exempel en ny sjukförsäkringsreform, ändrade ersättningsnivåer
              och avskaffade tidsgränser. Frågor om höjt tak och införande av
              ett golv i sjukförsäkringen liksom minskningen med faktorn 0,97
              vid utbetalning av sjukpenning kan komma att beröras av utredningen
              även om det inte anges uttryckligen i direktiven. Av direktiven
              framgår dock att sjukförsäkringen ska ge en god ekonomisk trygghet.
            </seg>
            <seg n="ede0945f">
              Herr talman! Som tidigare nämnts från talarstolen har antalet
              med sjukersättning minskat kraftigt sedan 2006. Från september
              2006 till oktober 2013 har antalet personer med sjukersättning
              minskat från 552 092 personer till 364 626 personer, alltså en
              minskning med drygt 187 000. Det finns flera skäl till att detta
              har inträffat. Bland annat har antalet långa sjukfall minskat,
              vilket har betydelse för hur många personer som kan vara aktuella
              för att beviljas sjukersättning, alltså förtidspension.
            </seg>
            <seg n="457df902">
              När det gäller frågan om höjda ersättningsnivåer inom bostadstillägget
              kan jag konstatera dels att bostadstillägget för personer med
              sjuk- eller aktivitetsersättning höjdes 2010, dels att personer
              med sjuk- och aktivitetsersättning kan vara berättigade till särskilt
              bostadstillägg. Det särskilda bostadstillägget är till för att
              förbättra den ekonomiska situationen för personer med låg inkomst
              och hög boendekostnad.
            </seg>
            <seg n="438ada40">
              En positiv sak är att gravida egenföretagare, i likhet med vad
              som gäller för gravida arbetstagare, från och med den 1 januari
              2014 ska omfattas av rätten till graviditetspenning vid risker
              i arbetsmiljön. Genom de ändringar i trygghetssystemen för företagare
              som har genomförts och kommer att genomföras har likabehandlingen
              av företagare och anställda ökat. Regler har också införts som
              underlättar övergången från anställning till företagande.
            </seg>
            <seg n="4339f114">
              Den parlamentariska socialförsäkringsutredningen ska i sitt arbete
              beakta och utforma sina förslag även från ett företagarperspektiv.
              I direktiven anges bland annat att reglerna bör utformas så att
              de underlättar för individer att dels växla mellan olika anställningsformer
              och företagsformer, dels kombinera dessa. Regeringen avser också
              att se över konstruktionen av högkostnadsskyddet i fråga om sjuklönekostnader
              i syfte att förbättra småföretagares situation.
            </seg>
            <seg n="36c6ae40">
              Herr talman! Jag vill också nämna något om skatterna. Det är
              hårda angrepp mot att vi har sänkt skatterna via exempelvis jobbskatteavdrag.
            </seg>
            <seg n="36df9f94">
              I tidningen Dagens Samhälle konstaterar chefredaktören Mats Edman:
              Glädjande då att sysselsättningen ökat med 228 000 personer, vilket
              ger mer pengar i skattekistorna. Sysselsättning, och fler arbetade
              timmar, ger landet resurser så att vi kan hjälpa folk som flytt
              krig, tvingas flytta, utbilda unga och hålla i gång välfärden.
            </seg>
            <seg n="4eb6c433">
              Bland annat är det här viktigt att få pengar till sjukskrivningsprocessen.
            </seg>
            <seg n="d19294b5">
              Han nämner också att skattetrycket har gått ned från 48 till
              44 procent av bnp.
            </seg>
            <seg n="91e9f4a9">
              Men samtidigt konstaterar Mats Edman:
            </seg>
            <seg n="8b3be3cb">
              Samhället drog in 145 miljarder mer i skatter 2012 än 2006. Samhällets
              skatteintäkter har ökat 10 procent enligt statsbudgeten, trots
              alla jobbskatteavdrag.
            </seg>
            <seg n="cb881200">
              Man kanske kan säga att det har skett tack vare alla jobbskatteavdrag.
              Detta är riktiga pengar som vi kan använda i välfärden, och det
              får vi inte glömma bort.
            </seg>
            <seg n="88cca510">
              Det är oroande med de skattehöjningar på 100 miljarder kronor
              som bland andra Vänsterpartiet föreslår. Det känns som om lafferkurvan,
              för att ta till en nationalekonomisk term, skulle slå in då och
              att vi skulle förlora skatteintäkter med färre arbetade timmar
              och färre incitament att arbeta. Det vore förstås olyckligt och
              förödande för möjligheterna att bibehålla en bra välfärd ute i
              våra kommuner, inte minst inom sjukvården.
            </seg>
          </u>
          <note type="speaker" n="f8697f49">
            Anf. 23 TOMAS ENEROTH (S) replik:
          </note>
          <u who="tomas_eneroth_940a2f" xml:id="i-01ac7fd53f2a9d1d-4" n="b6042bd1">
            <seg n="6e6a8fd6">
              Herr talman! Det var intressant att höra Hans Backman. Jag antar
              att han arbetar så oerhört mycket effektivare nu än för några
              år sedan eftersom han har fått jobbskatteavdrag och ekonomiska
              incitament för att arbeta. Är det så man ska tolka det? Jobbskatteavdrag
              har ju inte den som är sjuk, arbetslös, pensionär eller föräldraledig
              fått, och vi har 400 000 arbetslösa, vilket kanske tål att påpekas.
              Arbetslösheten är högre nu än den var 2006 när alliansregeringen
              tillträdde.
            </seg>
            <seg n="c2488994">
              Jag välkomnar däremot att Folkpartiet, inte minst på sitt landsmöte,
              gjorde ett antal bra reträtter. Man slog fast vikten av att höja
              taken i sjukförsäkringen. Man har i debatten hyllat TCO:s olika
              förslag om en förbättrad sjukförsäkring. Man föreslog dessutom
              på Folkpartiets landsmöte att arbetsgivarnas ansvar för den andra
              sjuklöneveckan ska tas bort. Jag tror till och med att beslutet
              handlade om att hela sjuklöneansvaret på sikt bör tas bort.
            </seg>
            <seg n="04ee3929">
              Då infinner sig frågan: Hur ska det gå till när Folkpartiet uppenbarligen
              tycker att det är viktigare att umgås med Alliansen och Moderaterna
              än att genomföra sin politik? Folkpartiet krävde höjda tak inför
              valrörelsen 2006. Men det första man gjorde i regeringsställning,
              när man kom till makten med alliansregeringen, var att sänka taken
              för 1,7 miljoner löntagare.
            </seg>
            <seg n="1400b924">
              Risken är därför att det blir något slags omvänd retorik. Vi
              kanske får se fyra veckors arbetsgivarperiod om olyckan skulle
              vara framme och alliansregeringen får förnyat mandat.
            </seg>
            <seg n="82410ea1">
              Jag vill ställa följande fråga: Kan Hans Backman redovisa hur
              Folkpartiet kommer att driva kraven på att ta bort arbetsgivarnas
              ansvar för den andra sjuklöneveckan och hur ni kommer att säkerställa
              att man höjer taken, krav som TCO, Saco och många andra tycker
              är viktiga för att minska utbredningen av privata försäkringar
              och för att se till att människor inte behöver betala dubbelt
              för sitt försäkringsskydd? Detta borde vara en folkpartistisk
              och liberal hjärtefråga. Hur tänker ni driva den? Hittills har
              det inte var så framgångsrikt.
            </seg>
          </u>
          <note type="speaker" n="bb971a53">
            Anf. 24 HANS BACKMAN (FP) replik:
          </note>
          <u who="hans_backman_ddec91" xml:id="i-b12a35c0822e0f81-0" n="3bf2ac0d">
            <seg n="6a3d356f">
              Herr talman! Jag ska börja med jobbskatteavdragen. Här får man
              ändå, som jag sade i mitt anförande, ta i beaktande att ökade
              skatteintäkter ger möjlighet att stötta dem som för tillfället
              är exempelvis i en sjukskrivning. Det är pengar som kan användas
              i den delen av samhället.
            </seg>
            <seg n="e70cc921">
              Sedan har arbetslösheten stigit med 67 000 personer. Den ökningen
              kan förklaras bland annat med flyktinginvandring och fler heltidsstudenter.
              Jag tror inte att Tomas Eneroth vill stoppa möjligheterna för
              invandrare att komma till Sverige, utan det är kostnader vi tycker
              är solidariskt viktiga att ta. Många av dem tillför sedan mycket
              till vårt samhälle – när de har fått en utbildning i exempelvis
              svenska språket och kommer ut i arbete får vi en stor resurs som
              kommer till vårt land.
            </seg>
            <seg n="6191770f">
              Angående hur vi ska jobba med att skapa förändringar för arbetsgivare
              när det gäller sjuklöneveckorna och de höjda taken inom sjukförsäkringen
              är svaret väldigt enkelt. Tomas Eneroth vet förstås mycket väl
              om att det i en regering fungerar så att man jobbar med budgetprocessen
              tillsammans. Man driver sina hjärtefrågor och försöker få igenom
              dem. Så har vi gjort under hela denna regeringsperiod, och i många
              stycken har vi också fått igenom en hel del goda åtgärder. Vi
              ser fram emot en fortsatt bra dialog med våra allianskolleger
              kring detta.
            </seg>
          </u>
          <note type="speaker" n="8fa91616">
            Anf. 25 TOMAS ENEROTH (S) replik:
          </note>
          <u who="tomas_eneroth_940a2f" xml:id="i-01ac7fd53f2a9d1d-5" n="b6042bd1">
            <seg n="61b60fd1">
              Herr talman! Jag hoppas att jag hörde fel, för annars hörde jag
              en folkpartist stå i riksdagens talarstol och hävda att arbetslösheten
              har ökat och att det är flyktingmottagandets fel. Jag hoppas verkligen
              att jag hörde fel.
            </seg>
            <seg n="e43aee02">
              Var fjärde ung människa är arbetslös i det här landet. Bland
              dem finns ingen skillnad när det gäller geografi, ålder eller
              etnicitet, utan det är utbildningsbakgrunden som spelar roll –
              det är ungdomar som inte har en gedigen, genomgången gymnasieutbildning
              som hamnar i arbetslöshet. Där är inte etnicitet en faktor. Hur
              det kommer sig att de inte lyckas få en gymnasieutbildning kan
              man särskilt fråga Folkpartiet om. Jag tror att PISA-undersökningar
              och väldigt många andra visar effekten av den skolpolitik vi haft
              under de här åren. Det är utbildning som spelar roll för att pressa
              tillbaka arbetslösheten.
            </seg>
            <seg n="ac2dd84c">
              Återigen, när det gäller grundfrågan om både höjda tak och sjuklöneperioden:
              Eftersom Folkpartiets record på det här området har varit att
              man har drivit en fråga och utvecklingen sedan har gått i motsatt
              riktning måste jag ändå ställa ett par frågor. Innebär Hans Backmans
              uttalande här att Folkpartiet kan tänka sig att efter nästa val
              sitta i en alliansregering och gå med på ytterligare sänkta tak
              eller förlängd sjuklöneperiod? Hur viktiga för Folkpartiet är
              de krav landsmötet tog för bara några veckor sedan?
            </seg>
            <seg n="55553e8b">
              Att partiledningen inte ville få upp en fråga om sjuklöneperioder
              kan man förstå – de känner sig väl bundna av överenskommelsen
              med Moderaterna. Men ombuden på landsmötet tyckte att det var
              viktigt. De hade lyssnat på förslagen från oss socialdemokrater,
              centerpartister eller företagare, och många andra, och sett vikten
              av att ta bort företagens ansvar för den andra sjuklöneveckan.
              Jag skulle alltså vilja ha en lite tydligare redogörelse. Hur
              viktigt är det egentligen för er att höja taken och ta bort den
              andra sjuklöneveckan?
            </seg>
          </u>
          <note type="speaker" n="bec05d4a">
            Anf. 26 HANS BACKMAN (FP) replik:
          </note>
          <u who="hans_backman_ddec91" xml:id="i-b12a35c0822e0f81-1" n="3bf2ac0d">
            <seg n="c2a1a021">
              Herr talman! Jag skulle först vilja slå fast att vi i Folkpartiet
              är positiva till att ha en generös flyktingpolitik, och det vet
              Tomas Eneroth mycket väl om. Däremot är det så att det när man
              kommer som nyanländ flykting tar sin tid att få sitt första jobb.
              Där har vi bland annat haft en av våra folkpartiframgångar i regeringen,
              genom att vi nu jobbar med den etableringsreform som har införts
              för att människor snabbare ska få hjälp att komma ut i arbetslivet
              genom utbildning och genom att kunna tillgodogöra sig språkkunskaper.
            </seg>
            <seg n="2ac46b55">
              Jag sade också att våra invandrare är en resurs för landet. Jag
              är övertygad om att Sveriges goda välfärd och det faktum att vi
              är ett av de rikaste länderna i världen beror på att vi har varit
              ett öppet och tolerant land. Vi är ett land som är öppet för att
              ta emot människor från andra delar av världen, som tillför mycket
              till vårt samhälle.
            </seg>
            <seg n="25ed5cf6">
              När det gäller våra landsmötesbeslut är de såklart viktiga för
              oss. Alla partiers landsmötesbeslut eller motsvarande beslut är
              viktiga, och man jobbar förstås hårt för att få dem genomförda.
              Det är en förmån att då sitta i en regering – man har ju ökade
              möjligheter att få dem att bli propositioner och genomförda lagförslag
              via riksdagens majoritetsställning. Vi kommer förstås att fortsätta
              jobba med både förändrat sjuklöneansvar för arbetsgivare och en
              höjning av taket i sjukförsäkringen, och vi kommer att hoppas
              på framgångar.
            </seg>
            <seg n="acf58890">
              Allting får man såklart inte igenom på en gång, men samtidigt
              får man nämna att vi har lyckats få igenom en stor utbildningsreform
              som jag tror på sikt kommer att leda till att PISA-undersökningarna
              kommer att peka i en helt annan riktning än den problematiska
              undersökning vi såg nyligen. Jag vill samtidigt säga att det också
              är en folkpartiframgång att vi har fått gehör exempelvis för att
              vi ska ha ett bättre system för att nyanlända till Sverige ska
              få en bra möjlighet att komma ut i arbete. Vi har alltså framgångar,
              och vi hoppas på att få det även i fortsättningen i de här frågorna.
            </seg>
          </u>
          <note type="speaker" n="06e49328">
            Anf. 27 GUNVOR G ERICSON (MP) replik:
          </note>
          <u who="jan_ericson_c141e8" xml:id="i-71cdc181be09fff8-3" n="c0b0faff">
            <seg n="b807038c">
              Herr talman! Folkpartiet var en gång ett parti som satte jämställdhet
              väldigt högt. Jag är glad över att Folkpartiet på sin senaste
              landskongress faktiskt har flyttat fram positionerna på jämställdhetsområdet
              igen.
            </seg>
            <seg n="e0fdfe0f">
              När det gäller frågan att en allt större andel av de sjukskrivna
              är kvinnor tycker jag dock att Folkpartiet är tyst. Jag hörde
              inte Hans Backnamn säga något nämnvärt om det i sitt anförande.
              Att vi då har en bortre tidsgräns – ett absolut slut – i sjukförsäkringen,
              oavsett hur man mår och vilken diagnos man har, gör att det blir
              en rundgång i systemet. Människor som är sjukskrivna men blir
              utförsäkrade kommer tillbaka igen. Närmare 100 000 utförsäkrade
              har vi, och vi har 3 000 personer som har utförsäkrats för andra
              gången och snurrar runt i systemet.
            </seg>
            <seg n="5836f6ad">
              Från Miljöpartiets sida vill vi ha en gemensam försäkring, och
              vi vill göra det möjligt för människor att komma tillbaka till
              arbetslivet utan att fattiggöras på vägen dit. Kan Folkpartiet
              förklara för mig varför det är bra med en bortre tidsgräns? Kan
              Folkpartiet förklara för mig varför en tjej som Fanny, som jag
              nämnde i mitt inledningsanförande, inte ska ha rätt till ersättning?
            </seg>
          </u>
          <note type="speaker" n="74e257ce">
            Anf. 28 HANS BACKMAN (FP) replik:
          </note>
          <u who="hans_backman_ddec91" xml:id="i-b12a35c0822e0f81-2" n="3bf2ac0d">
            <seg n="a97bba7d">
              Herr talman! När det gäller större förändringar i det sjukförsäkringssystem
              vi har i dag tycker jag att vi ska avvakta Parlamentariska socialförsäkringsutredningens
              arbete och där se vilka sådana förändringar som kan behövas.
            </seg>
            <seg n="ff9b5a56">
              När det gäller den bortre tidsgränsen och varför den är bra skulle
              jag kunna exemplifiera det. Innan jag kom in i riksdagen jobbade
              jag i olika omgångar som produktionschef eller teamledare på postkontor.
              Alltid när man kom till ett nytt postkontor och skulle göra lönerapporteringen
              var det ett antal personer bland de anställda som många inte ens
              visste vilka det var. Varför då? Jo, de hade varit sjukskrivna
              så länge. Med det system vi har nu får de personerna faktiskt
              hjälp tidigare, och de blir sedda och synliggjorda.
            </seg>
            <seg n="8fe5b074">
              Det är det som är det viktiga med att ha tidsgränserna: Man får
              möjlighet att få hjälp i rätt tid, och kanske hjälp till ett annat
              arbete eller en annan sysselsättning. Väldigt många har ju en
              arbetsförmåga, och då är det så viktigt för den enskilde personens
              skull och för samhällets skull att den personen får möjlighet
              att göra detta. Att gå osynliggjord och sjukskriven i långa perioder
              och sedan, som det var förr, ofta hamna i sjukersättning – eller
              förtidspension, som det heter i folkmun – är förstås förkastligt
              och för många ett hårt slag. Man vill inte hamna i det.
            </seg>
            <seg n="2f321686">
              Jag tycker alltså att det är syftet med våra tidsgränser: att
              se människorna och försöka skapa lösningar.
            </seg>
            <seg n="134c051c">
              När det gäller jämställdheten jobbar vi hårt med de frågorna.
              Bland annat har vi landsmötesbeslut på att försöka titta på en
              utökning av föräldraledigheten för pappor, alltså att öka delningen.
              Men det är också en sak vi som sagt får jobba hårt med tillsammans
              med våra allianskolleger i nuläget.
            </seg>
          </u>
          <note type="speaker" n="e8dd8cab">
            Anf. 29 GUNVOR G ERICSON (MP) replik:
          </note>
          <u who="jan_ericson_c141e8" xml:id="i-71cdc181be09fff8-4" n="c0b0faff">
            <seg n="9f487cdb">
              Herr talman! Vi är helt överens om att vi behöver förändra möjligheten
              att överlåta föräldrapenningdagarna. Vi ser också att det hänger
              ihop med sjukskrivningsmönstret, till skillnad från alliansregeringen
              som inte har lyckats få in det synsättet.
            </seg>
            <seg n="52b4fe05">
              Hans Backman svarade inte på min fråga om varför en ung tjej
              som Fanny, 22 år, inte ska ha rätt till någon sjukförsäkring.
            </seg>
            <seg n="b91e65e8">
              Jag tycker att det är rimligt att det finns ett golv i sjukförsäkringen,
              för att den som är behovsanställd eller som inte har kommit in
              i sjukförsäkringen efter en viss tid ska ha möjlighet att få en
              ersättning. Det som händer är att man fattiggör människor eller
              vältrar över kostnader på kommunerna som ska betala ut försörjningsstöd.
              Det är inte dåligt bara för den enskilda individen utan också
              dåligt för kommunerna, eftersom kommunerna då måste göra besparingar
              i skolan eller i vården och omsorgen.
            </seg>
            <seg n="60177593">
              Jag vill gärna ha ett svar på varför det är bra att man inte
              ska ha rätt till ersättning om man är ung och inte har fått en
              plats på arbetsmarknaden, varför det inte ska kunna finnas ett
              golv i sjukförsäkringen.
            </seg>
            <seg n="21c7f619">
              Jag vill också ha ett svar på varför det är bra med en bortre
              tidsgräns. Det som Hans Backman nämnde handlar ju om arbetsgivarens
              ansvar. Arbetsgivaren har fortfarande ett ansvar för att alltid
              se till att personer som är långtidssjukskrivna får hjälp, stöd
              och rehabilitering. Men detta att vi ska ha en bortre tidsgräns
              i försäkringen handlar inte om arbetsgivarens ansvar, utan det
              handlar om att man då inte längre ska få vara försäkrad och att
              det i sig leder till en rundgång i systemet. Jag kan inte förstå
              varför människor skulle bli friskare av en rundgång.
            </seg>
            <seg n="9072c012">
              Vi måste väl ändå se till att vi har en försäkring som ger incitament
              för myndigheten Försäkringskassan och för arbetsgivaren att se
              till att människor kommer tillbaka. Den enda som har incitamenten
              nu är den enskilde. Hur vill Hans Backman göra?
            </seg>
          </u>
          <note type="speaker" n="66c3f06d">
            Anf. 30 HANS BACKMAN (FP) replik:
          </note>
          <u who="hans_backman_ddec91" xml:id="i-b12a35c0822e0f81-3" n="3bf2ac0d">
            <seg n="b49b83dd">
              Herr talman! Verkligheten på postkontoret var den att dialogen
              mellan arbetsgivaren och Försäkringskassan inte fungerade. Med
              det system vi har i dag finns det incitament och krav på att man
              ska den här dialogen för att se människorna. Jag är övertygad
              om att en bra effekt av tidsgränserna är att människor som är
              sjukskrivna, i det här fallet under en längre period, blir sedda
              och får hjälp på ett bättre sätt än tidigare. Det tror jag också
              är en av orsakerna till att vi under långa perioder de senaste
              åren fått färre personer som är sjukskrivna. Det systemet tycker
              jag att vi ska fortsätta vårda. Sedan finns det alltid förändringar
              att göra, och där har vi den parlamentariska Socialförsäkringsutredningen
              som ska jobba med det.
            </seg>
            <seg n="0b04a9aa">
              När det gäller det enskilda fallet som Gunvor G Ericson tar upp
              är det alltid problematiskt när folk faller mellan stolarna. Här
              får vi också titta på om det finns saker som vi kan göra och förbättra,
              och då har vi den parlamentariska utredningen som faktiskt kan
              åstadkomma förändringar där. Det är ett datum satt för när den
              ska komma med sitt förslag. Finns det möjligheter till förbättringar
              här är jag den förste att uppskatta det.
            </seg>
            <seg n="ba5d695a">
              När det sedan gäller kvinnors hälsa har vi bland annat jobbat
              med att införa jämställdhetsbonusen, som ska kunna skapa incitament
              för att ta ut föräldraledighet mer jämställt. Det finns skäl att
              utvärdera och titta på om det finns behov av förändringar som
              kan leda till ett mer jämställt föräldraledighetsuttag. Det kommer
              förstås också att arbetas med detta.
            </seg>
          </u>
          <note type="speaker" n="56d83ca7">
            Anf. 31 WIWI-ANNE JOHANSSON (V) replik:
          </note>
          <u who="wiwi-anne_johansson_946962" xml:id="i-237fddf6927b5471-3" n="f6489098">
            <seg n="5139ddbd">
              Herr talman! Jag blir alldeles matt när jag hör Hans Backman
              säga att det är så jättebra med tidsgränserna, därför att när
              han var teamledare på posten kom det folk som man inte kände till.
            </seg>
            <seg n="cd0d33f3">
              Som jag har pekat på tidigare kommer arbetsgivarna lätt undan
              och slipper ta sitt ansvar. Det finns inga sanktioner, men arbetsgivaren
              ska kunna anpassa. Tidigare fanns det anpassningsgrupper och avstämningssamtal,
              och som facklig företrädare kunde man bistå den som var sjuk och
              som skulle återrehabiliteras till arbete.
            </seg>
            <seg n="e0e1de3a">
              Visst, det ligger ett ansvar på arbetsgivarna, men det händer
              ingenting om de inte tar det. Och tidsgränserna, som är så himla
              bra, kan också göra att om det är någon som arbetsgivaren vill
              bli av med kan man som arbetsgivare under ett halvår sitta med
              armarna i kors och vänta ut en person som man tycker att det är
              lika bra att bli av med. Är det detta som är bra med tidsgränserna?
            </seg>
            <seg n="11911d69">
              Vad är det som är bra med att man blir utförsäkrad och valsar
              runt i ett system som gör en allt fattigare? Var och en vet att
              man dessutom blir sjukare av att vara orolig för sin ekonomi.
              Jag undrar: Vad är det som är bra med?
            </seg>
            <seg n="f75bc833">
              God ekonomisk ersättning får man också, enligt Hans Backman.
              Jaha? Läs Onådiga luntan , och läs om alla de som är sjuka och
              utförsäkrade som tvingas leva på sina sambor, män eller hustrur!
              Man blir faktiskt häpen över detta.
            </seg>
            <seg n="1d3facfc">
              Om jag möjligen får 12 000 kronor i månaden i sjupenning betalar
              jag dessutom 900 kronor mer i skatt än om jag hade haft ett jobb
              och varit frisk. Vad är det som är bra med det?
            </seg>
          </u>
          <note type="speaker" n="1f1c7d37">
            Anf. 32 HANS BACKMAN (FP) replik:
          </note>
          <u who="hans_backman_ddec91" xml:id="i-b12a35c0822e0f81-4" n="3bf2ac0d">
            <seg n="107494bf">
              Herr talman! Jag sade att av direktiven till den parlamentariska
              Sjukförsäkringsutredningen framgår det att försäkringen ska ge
              god ekonomisk trygghet. När det gäller den ekonomiska tryggheten
              har vi i Folkpartiet sagt att vi skulle vilja se högre ersättningar.
              Det är en sak som vi får arbeta vidare med att driva.
            </seg>
            <seg n="d2c7c9ae">
              När det sedan gäller de bortre tidsgränserna är sanningen dock
              att de gör personerna sedda och att de får en tydlig gräns för
              när de ska få hjälp och stöttning. Jag är övertygad om att det
              också är bra för arbetsgivarna att ha en dialog med Försäkringskassan.
              Jag tror även att man som arbetsgivare känner att man har en tydligare
              struktur när man ska arbeta med personer som är sjukskrivna.
            </seg>
            <seg n="b4a60f9b">
              Wiwi-Anne Johansson talar om att arbetsgivare skulle vilja bli
              av med människor. Ja, det finns förstås en del dåliga arbetsgivare,
              men generellt sett är arbetsgivarna mycket måna om sina anställda
              och vill ha tillbaka varje enskild person i arbete så fort som
              det någonsin går. Man har ju ofta en personlig relation med de
              här personerna som man har jobbat ihop med och tycker om dem.
              Man vill inte bli av med människor som arbetsgivare. Det där är
              en fördom som Vänsterpartiet eller i alla fall Wiwi-Anne Johansson
              verkar ha.
            </seg>
            <seg n="5b6c8e40">
              Jag tror att tidsgränserna är bra, för de gör att människor synliggörs.
              Tidigare hamnade alltför många i förtidspension. Det var det som
              var haken. Förtidspensionerna ökade drastiskt innan alliansregeringen
              tog över. En av orsakerna till att vi genomförde den här reformen
              var att människor tvingades ut i förtidspension, för att man inte
              gav dem den hjälp som de skulle kunna få för att komma tillbaka
              till sitt gamla arbete eller till ett annat arbete. Det som vi
              nu jobbar med är att ge sådana möjligheter. Det är i alla fall
              förklaringen till tidsgränserna, och det har jag sagt ett antal
              gånger.
            </seg>
          </u>
          <note type="speaker" n="e28c23db">
            Anf. 33 WIWI-ANNE JOHANSSON (V) replik:
          </note>
          <u who="wiwi-anne_johansson_946962" xml:id="i-237fddf6927b5471-4" n="f6489098">
            <seg n="a1cf6a25">
              Herr talman! Hans Backman säger att tidsgränserna ger människor
              som är sjuka en möjlighet att bli sedda och att de också är bra
              för arbetsgivaren. Jag är inte säker på att man blir mer sedd
              nu, utan det beror på hur man använder sig av rehabiliteringskedjan.
            </seg>
            <seg n="78ce8c91">
              Vi är inte motståndare till tidsgränser för när den enskilde
              senast ska få hjälp. Däremot är vi helt motståndare till den bortre
              tidsgränsen, den som ofta kallas för stupstocken, som gör att
              man tvingas valsa runt i systemet.
            </seg>
            <seg n="499eca78">
              Vi tror inte att arbetsgivare är några onda människor som inte
              vill sina anställda gott. Vi vill till exempel ta bort hela sjuklöneansvaret
              för arbetsgivare med mindre än tio anställda, för vi tror att
              det skulle vara en god idé. Det är inte så att vi har något nedärvt
              dåligt förhållande till dem som skapar arbetstillfällen.
            </seg>
            <seg n="9bca1c5a">
              Enligt gamla LO-tidningen, som numera heter Arbetet, har anmälningarna
              om psykosociala arbetsmiljöproblem ökat på tio år med 2 500 procent
              – en fullståndigt osannolik siffra. Då inser man kanske att det
              är på arbetsplatsen som det behöver göras någonting. Arbetsmiljöproblemen
              har också ökat mest på kvinnodominerade arbetsplatser. Då undrar
              jag vad Hans Backman vill göra åt det. Tycker han att det är bra
              att de valsar runt i systemet, eller finns det någonting som han
              vill göra för att öka arbetsgivarnas ansvar, de arbetsgivare som
              inte sköter sin anpassning av arbetsplatsen i den mån det är möjligt
              att göra det? Finns det någonting där som han vill göra?
            </seg>
          </u>
          <note type="speaker" n="0d7cbb5f">
            Anf. 34 HANS BACKMAN (FP) replik:
          </note>
          <u who="hans_backman_ddec91" xml:id="i-b12a35c0822e0f81-5" n="3bf2ac0d">
            <seg n="6bb016b3">
              Herr talman! Ja, självklart. Även vi i Folkpartiet har sagt att
              vi skulle vilja se ett slopande av sjuklöneansvaret för företagare.
              Samtidigt måste man utveckla och förtydliga kraven på arbetsgivarna
              att ha en bra arbetsmiljö för att undvika sjukskrivningar så långt
              det någonsin går. Det ligger både i den anställdes och i arbetsgivarens
              intresse att man gör sådana förebyggande insatser på sina respektive
              arbetsplatser.
            </seg>
            <seg n="20d6ad47">
              Det hänger ihop. Jag skulle inte vilja ta bort sjuklöneansvaret
              utan att det är säkerställt. Detta med sjuklöneansvaret är ett
              paket. Vi får arbeta vidare med det för att se vad vi kan hitta
              för bra möjligheter.
            </seg>
            <seg n="40c55345">
              En sak som vi nu gör som är intressant och positivt är att vi
              nu förändrar företagshälsovårdssystemet. Det är bra att man mer
              riktar in det mot arbetsgivare så att de kan göra insatser på
              sina arbetsplatser för att ge hjälp och också förebygga arbetsrelaterade
              sjukdomar eller arbetsskador.
            </seg>
            <seg n="44306359">
              När det gäller kvinnors hälsa är det ett problem att kvinnors
              ohälsa har ökat. Det är också oroväckande att den psykosociala
              ohälsan ökar. Här skulle jag vilja återkoppla till det Finn Bengtsson
              sade om att det är komplicerat. Det är viktigt att verkligen titta
              på utredningarnas framtida slutsatser och förslag till vad vi
              kan göra åt det.
            </seg>
            <seg n="898e90aa">
              I dag finns det vissa saker vi vet om som påverkar kvinnors livssituation.
              Många kvinnor har dubbelarbete. De tar stort ansvar hemma och
              jobbar lika mycket som mannen på sin arbetsplats. Här har vi möjlighet
              att förändra incitamenten att exempelvis ta ut föräldraledighet.
              Men det är mer komplext än så.
            </seg>
            <seg n="5f76ce6c">
              Det finns säkert många underliggande orsaker här. De är viktiga
              att vi tittar på. Jag ser fram emot utredningsförslagen och vad
              de kan ge oss för hjälp för att fatta bra beslut om detta.
            </seg>
          </u>
          <note type="speaker" n="76a4e3ad">
            Anf. 35 SOLVEIG ZANDER (C):
          </note>
          <u who="solveig_zander_28a62c" xml:id="i-b4096005bf3ac4db-0" n="104a6761">
            <seg n="3777287a">
              Herr talman! Ekonomisk trygghet vid sjukdom och handikapp är
              det vi behandlar just nu. Det innebär inte bara att människor
              ska få pengar och få en ersättning. Det innebär att vi ska få
              stöd och hjälp att kunna återgå i arbete när vi är sjuka. Det
              innebär också att man ska förebygga så att vi inte blir sjuka.
            </seg>
            <seg n="dc071790">
              Den allra bästa ekonomiska tryggheten är att kunna ha ett arbete
              och ha en inkomst. Av det skälet, mina vänner, stod jag här för
              sju år sedan och sade att vi måste få en sjukförsäkring som motverkar
              sjukskrivningar, förkortar sjukskrivningar och möjliggör att vi
              kan få återkomma till arbete.
            </seg>
            <seg n="71a3aaea">
              Man kan undra: Vad är det som har hänt sedan dess? Har mina ord
              gått i uppfyllelse? Vi har kommit en god bit på väg, men oerhört
              mycket återstår.
            </seg>
            <seg n="5e068c99">
              För fem år sedan fick vi en ny sjukförsäkring med en rehabiliteringskedja.
              Det är en rehabiliteringskedja som inte avslutas med att vara
              sjuk och hos Försäkringskassan utan fortsätter till Arbetsförmedlingen
              och arbetslivsintroduktionen.
            </seg>
            <seg n="27694321">
              Det är vad man från oppositionen kallar att bli utförsäkrad.
              Det är den möjligheten att få stöd och hjälp från Arbetsförmedlingen
              som den rödgröna sidan vill ta bort. Man vill ta bort den så kallade
              bortre gränsen, och det är en katastrof.
            </seg>
            <seg n="349cf625">
              Dessa fem år har inte varit enkla, definitivt inte. Det har inte
              varit spikrakt, och det har inte varit lätt. I dag har vi hört
              flera gånger att det är ungefär 64 000 färre som i dag har sjukpenning.
              Det är dessutom ungefär 190 000 som i dag inte uppbär sjukersättning
              men som gjorde det 2006.
            </seg>
            <seg n="2264598f">
              Det är bra. Det visar att det gäller att ha tålamod när man gör
              en så stor genomgripande reform som den nya sjukförsäkringen är.
              Det är också att erkänna och göra förändringar under resans gång,
              och det har vi gjort.
            </seg>
            <seg n="fb5031b6">
              Jag är övertygad om, som jag sade, att det behövs mer. Vi i Centerpartiet
              tillsammans med Alliansen vill mer. Vi vill minska vårdköerna.
              Vi vill få fler rehabiliteringsinsatser och fler rehabiliteringsmetoder.
            </seg>
            <seg n="9774d280">
              Vi måste också, precis som har sagts här tidigare, uppmärksamma
              detta med jämställdheten i sjukförsäkringen och att fler kvinnor
              är sjuka.
            </seg>
            <seg n="ac653273">
              Låt oss börja med sjukvårdsmiljarden. Den har varit bra på många
              sätt. Det har minskat väntetiderna på många ställen. Men i mitt
              hemlän har den inte gjort det. Hans Backman från Folkpartiet sade
              att i hans hemlän hade sjukvårdsmiljarden givit resultat. Vi måste
              titta på där vi inte har lyckats och se vad vi kan göra i stället.
            </seg>
            <seg n="40a5dafb">
              Rehabiliteringspengen har gjort nytta. Det behövs också fler
              instrument på den vägen. Jag uppskattar att det i betänkandet
              står nämnt om förrehabilitering. Det är en kursform som folkhögskolorna
              har arbetat fram.
            </seg>
            <seg n="56610bc4">
              Det är en metod som har visat sig vid utvärderingar ge väldigt
              bra resultat för dem som står längst från arbetsmarknaden och
              varit sjukskrivna länge. De får här en möjlighet för att sedan
              göra sig klara för arbetslivsintroduktionen.
            </seg>
            <seg n="0987e51c">
              Utskottet är positivt till att man från regeringen ska ta initiativ
              i frågan. Jag vill förtydliga att min uppmaning till regeringen
              är att man inte bara ska ta initiativ utan att man ska göra det
              nu, för det behövs.
            </seg>
            <seg n="7aa4617b">
              Rehabiliteringsgarantin för lättare psykiska åkommor och psykisk
              ohälsa, det vi kallar för utbrändhet, resulterade i att vi fick
              en garanti för en metod som vi kallar för KBT.
            </seg>
            <seg n="73bcc526">
              Man trodde då – för det var vad man då visste – att det var bra
              för kvinnor. Det de var mest sjukskrivna för var just utbrändhet
              och lättare psykiska åkommor. Därför ingick det i rehabiliteringsgarantin.
            </seg>
            <seg n="810ab4bb">
              Vi har i dag sett att det inte hjälper. Det har hjälpt fler,
              men det behövs mer. Vi behöver fler alternativ till KBT. Jag menar
              att psykoterapi behövs i allra högsta grad inom det området.
            </seg>
            <seg n="826a2686">
              En annan metod som jag och Centerpartiet saknar i rehabiliteringsfrågan
              är natur i vården, eller trädgårdsterapi som man kallar det för.
              Det finns evidens även på det området att metoden är bra och ger
              goda effekter. Det gäller inte minst inom det område som vi kallar
              för psykisk ohälsa.
            </seg>
            <seg n="d91a73e2">
              Detta skulle behöva utvecklas mer. Det skulle kunna ge arbetstillfällen
              på landsbygden och för kunniga personer inom de gröna näringarna.
              Det är ingenting som är till nackdel.
            </seg>
            <seg n="9bdcce2a">
              Herr talman! Låt mig återkomma till det som jag som centerkvinna
              brinner extra mycket för. Det är att komma till rätta med sjuktalen
              för kvinnor.
            </seg>
            <seg n="a043c85a">
              Vi vet att det finns tydliga tecken på att det är under barnaåren
              som vi skiljer oss åt, vi kvinnor och män. IFAU säger som vi också
              har hört att det är vid det andra barnets födelse som de stora
              förändringarna i sjuktal inträffar.
            </seg>
            <seg n="a99b522b">
              Man säger att det är dubbelarbete. Låt oss lyfta upp det dubbelarbetet
              och se vad vi kan göra för att pappor och mammor ska ha likartat
              ansvar och att inte kvinnor ska ta på sig dubbelarbete.
            </seg>
            <seg n="f0689a51">
              Om det vore så enkelt att vi genom att dela föräldraförsäkringen
              skulle åstadkomma detta så skulle jag genomföra det på en gång.
              Men det innebär också att vi har andra värderingar. Detta är en
              kultur som vi måste ändra på, och det tar betydligt längre tid.
            </seg>
            <seg n="3bf5cca7">
              Jag vill uppmärksamma det som centerpartisten Abir Al-Sahlani
              har skrivit i sin motion som finns med i betänkandet. Där säger
              hon att regeringen borde överväga detta med jämställdhetsmålen
              i föräldraförsäkringen, för det är en viktig del. Vad Försäkringskassan
              säger och arbetar för i föräldraförsäkringen är en viktig del.
            </seg>
            <seg n="08fecb33">
              En formulering som tidigare fanns i Försäkringskassans uppdrag
              var att man skulle arbeta för att förutsättningarna för ett jämställt
              uttag av föräldrapenningen mellan kvinnor och män skulle förbättras.
              Det var en bra formulering, så jag kan rekommendera regeringen
              att ge detta uppdrag till Försäkringskassan igen.
            </seg>
            <seg n="891fc77c">
              Jag är himla glad för samordningsförbunden och den överenskommelse
              som vi har kommit fram till i utskottet. Jag uppskattar att vi
              fick ett enigt utskott, för samordningsförbunden gör en oerhörd
              nytta. Det är A och O att de fyra myndigheter som bär ansvar för
              att hjälpa personer tillbaka till ett friskare liv samverkar och
              samarbetar. Det är jätteviktigt att kommunen, Försäkringskassan
              och Arbetsförmedlingen jobbar tillsammans med landstinget. Detta
              är en bra överenskommelse som visar att vi kan samarbeta över
              blockgränserna.
            </seg>
            <seg n="d4017430">
              Vad beträffar att förebygga sjukdomar spelar arbetsgivaren en
              stor roll; det har vi hört här. Företagshälsovården är en viktig
              spelare i sammanhanget. Men att då säga att det som har varit
              hittills är det bästa sättet som vi har haft är att säga att det
              är fel, för vi har pengar kvar på det kontot som inte används.
            </seg>
            <seg n="3b5af4b4">
              Socialdemokraterna vill ta bort den andra sjuklöneveckan, och
              Miljöpartiet vill ta bort sjuklönen för de företag som har färre
              än elva anställda. Vi centerpartister vill också ta bort den andra
              sjuklöneveckan; det är ingen hemlighet. Men vi fick inte igenom
              det i budgeten för 2014. Då tog vi i stället – och det är minst
              lika viktigt, mina vänner – ett steg på vägen. Det som nu står
              i budgeten för 2014 är att man ska snabbutreda högkostnadsskyddet
              för företagare.
            </seg>
            <seg n="440b63d5">
              Här, David Lång, vill jag att du ska lyssna! Det finns ett högkostnadsskydd
              för företagare. Det har varit krångligt hittills, och därför inte
              varit känt och använt i den utsträckning som skulle vara till
              nytta för de små företagen. Därför ska man nu snabbutreda detta
              för att det ska bli lättare och bättre för företagen. Det innebär
              att man under 2014 kan komma med ett förslag som minskar sjuklönekostnaden,
              framför allt för de mindre företagen. Det är något som vi har
              ekonomi för.
            </seg>
            <seg n="e7bac3fc">
              Om vi som Socialdemokraterna föreslår tog bort den andra sjuklöneveckan
              och höjde ersättningsnivåerna i sjukersättningen skulle det kosta
              ungefär 3 miljarder. Om man dessutom skulle ta bort den bortre
              gränsen kan man undra var, hur och när incitamenten för att återgå
              i arbete skulle finnas kvar. De skulle naturligtvis minska drastiskt.
            </seg>
            <seg n="60a89d5b">
              Finansdepartementet har beräknat vad detta skulle kosta. Man
              säger att på sikt skulle 16 000 färre få jobb. Hur kan ett socialdemokratiskt
              parti föreslå att man ska få färre jobb i Sverige? I förra veckan
              ville dessutom Socialdemokraterna finansiera detta att man inte
              skulle ha någon nedsättning av egenavgifterna för företag. Det
              gick man emot då. Detta är något som drabbar småföretagen i allra
              högsta grad.
            </seg>
            <seg n="cdf7dfa1">
              Mina vänner! Som lök på laxen vill Socialdemokraterna också höja
              arbetsgivaravgiften för de unga. Det skrämmer mig.
            </seg>
          </u>
          <note n="7de03c01">
            Herr talman! Med detta yrkar jag bifall till utskottets förslag
            i betänkandet och avslag på samtliga motioner och reservationer.
          </note>
          <note n="920355a7">
            I detta anförande instämde Gunilla Nordgren (M).
          </note>
          <note type="speaker" n="7dcf59f1">
            Anf. 36 TOMAS ENEROTH (S) replik:
          </note>
          <u who="tomas_eneroth_940a2f" xml:id="i-01ac7fd53f2a9d1d-6" n="b6042bd1">
            <seg n="208800aa">
              Herr talman! Det var ett intressant anförande som Solveig Zander
              höll. Poängen med den andra sjuklöneveckan är att den innebär
              att man vågar anställa. Det är det som redovisas i företagarnas
              egen undersökning, och det är därför Annie Lööf en gång i tiden
              tyckte att detta var ett bra förslag. Ni har fått stryk i budgetförhandlingarna,
              och ni har fått vika er därför att Moderaterna inte vill göra
              sådana här insatser. Det beklagar jag.
            </seg>
            <seg n="9068961e">
              Jag vill ändå berömma Solveig Zander för att hon tycker att det
              är bra att man nu öppnar för fler behandlingsmetoder inom ramen
              för rehabiliteringsgarantin. Den ensidiga fokuseringen på KBT
              har inte varit så lyckosam, och nu öppnar också Solveig för psykoterapi.
            </seg>
            <seg n="c00384de">
              Dess värre säger regeringen fortfarande nej, så jag hoppas verkligen
              att Centern bidrar till att pressa regeringen att göra bättre
              överenskommelser med SKL framöver. Det är inte rimligt att det
              är politiker som ska bestämma behandlingsmetod. Det kan läkarna
              få göra.
            </seg>
            <seg n="9c0abb43">
              Centern har varit företrädare för att vi ska ha tillgänglighet
              till socialförsäkringen i hela landet. Servicekontoren ska finnas
              kvar. Vi har uttalat oss om detta i riksdagen vid flera tillfällen.
              I somras kom ISF med en granskning som visar hur det har gått
              med servicekontoren. Ambitionen från början var ungefär 330 servicekontor,
              som skulle göra personliga möten möjliga. År 2011 fanns 248 servicekontor
              kvar i landet. I somras var man nere vid 102 servicekontor.
            </seg>
            <seg n="d31d7b73">
              Trots utskottsinitiativ och trots tydliga besked där vi har varit
              överens i riksdagen har man fortsatt att avveckla servicekontor.
              De är nere i 102, med innebörden att folk som bor på landsbygden
              inte får tillgång till Försäkringskassan. De hänvisas till webblösningar
              eller annat när de egentligen behöver ha någon att tala med.
            </seg>
            <seg n="67dd3a28">
              Tycker Solveig Zander att det är en bra utveckling? Tycker hon
              att regeringen och Försäkringskassan ändå tar ansvar i ett läge
              där man avvecklar och fortsätter att avveckla Försäkringskassan
              på landsbygden?
            </seg>
          </u>
          <note type="speaker" n="d8779157">
            Anf. 37 SOLVEIG ZANDER (C) replik:
          </note>
          <u who="solveig_zander_28a62c" xml:id="i-b4096005bf3ac4db-1" n="104a6761">
            <seg n="14860478">
              Herr talman! Har Centerpartiet fått stryk i regeringen? Nej,
              tänk att det tror inte jag – det måste jag vara uppriktig och
              säga. Jag vet att det inte är så. När man är fyra partier ska
              man kompromissa. Vi kan inte diktera allt som regeringen gör.
              Därför fick vi igenom det andra förslag som vi hade – att snabbutreda
              högkostnadsskyddet. Det är inte att få stryk. Det är att få igenom
              en av två saker som man kräver.
            </seg>
            <seg n="38b07a37">
              När Tomas Eneroth tar upp servicekontoren vet han precis som
              alla andra att jag var ganska tydlig på den punkten när jag sade
              att jag inte ville ta bort servicekontoren. Vi tillsköt pengar
              till Försäkringskassan för att man skulle ha servicekontoren kvar.
              Vi lät utreda vad de myndigheter som man samarbetade med skulle
              få för resultat om Försäkringskassan drog tillbaka sitt engagemang,
              och vi vet att det inte var bra.
            </seg>
            <seg n="1c3f9389">
              Vad hade vi kunnat göra mer? Att gå in och detaljbestämma över
              en myndighet – det är inte så man gör från regering och riksdag.
              Centerpartiet vill nu att servicen på landsbygden ska öka, inte
              bara vad gäller myndigheternas närvaro utan servicen över huvud
              taget. Det är någonting som vi kommer att utveckla och ta strid
              för i framtiden.
            </seg>
          </u>
          <note type="speaker" n="1786b593">
            Anf. 38 TOMAS ENEROTH (S) replik:
          </note>
          <u who="tomas_eneroth_940a2f" xml:id="i-01ac7fd53f2a9d1d-7" n="b6042bd1">
            <seg n="820edeeb">
              Herr talman! Att få stryk eller komma överens – ni hade två förslag.
              Det ena var en reell reform för företagarna, och det andra var
              att tillsätta en utredning. Ni fick tillsätta en utredning. Jag
              kallar det att få stryk, för det var inte mycket till utredning
              efter den förhandlingen.
            </seg>
            <seg n="5ae2dc03">
              Icke desto mindre: Det jag har med mig här är ISF:s rapport från
              den 31 maj i år. Där står följande om antalet servicekontor efter
              det att riksdagen tog beslut om att man ska säkerställa personliga
              möten och inte avveckla servicekontoren: Vid halvårsskiftet 2013
              läggs ytterligare 13 servicekontor ned, och efter dessa nedläggningar
              finns det nu 102 servicekontor kvar.
            </seg>
            <seg n="e40625ce">
              Från ett läge då vi tog utskottsinitiativet och det var 248 servicekontor
              och målsättningen en gång i tiden var 330 finns det nu alltså
              102 kontor kvar.
            </seg>
            <seg n="2923d2b3">
              Det verkar vara en väldig skillnad mellan vad man säger och vad
              som faktiskt händer. Jag kan inte kalla det att det skulle vara
              detaljstyrning eller att peta i en myndighet om effekten är att
              servicekontoren på svensk landsbygd avvecklas, precis som sker
              med apoteken och en del annat. Vill vi ha en försäkring som ska
              gälla för hela landet kan vi väl i förlängningen inte ha en ordning
              där man bara ska ha servicekontor i större städer.
            </seg>
            <seg n="11e77b9a">
              Återigen, vad tänker Centern göra för att vi ska upprätthålla
              det utskottsinitiativ och det riksdagsbeslut som vi har om att
              man ska säkerställa personliga möten? Jag kan inte tänka mig att
              Solveig Zander och Centern tycker att det är acceptabelt att vi
              nu, trots riksdagsbeslutet, ytterligare har halverat antalet servicekontor
              i landet.
            </seg>
          </u>
          <note type="speaker" n="94fce2af">
            Anf. 39 SOLVEIG ZANDER (C) replik:
          </note>
          <u who="solveig_zander_28a62c" xml:id="i-b4096005bf3ac4db-2" n="104a6761">
            <seg n="3c371d4c">
              Herr talman! Det är intressant att prata om landsbygden, för
              Socialdemokraterna medverkar definitivt inte med sina skatter
              till att vi ska få det lättare att bo där. Det är definitivt så,
              herr talman, att Socialdemokraternas samarbete med sina rödgröna
              vänner, som har förslag på att man ska öka kostnaderna för transporter
              och sådant till landsbygden, inte bidrar till att det ska vara
              lättare att bo och verka på landsbygden.
            </seg>
            <seg n="2beca02f">
              Jag håller med Tomas Eneroth om att vi behöver göra oerhört mycket
              mer för att hela Sverige ska leva. Vi vill göra mycket mer. Vi
              vill att det ska finnas apotek på landsbygden. Därför har vi inte
              ett monopol i dag, och därför har det blivit fler apotek på landsbygden.
            </seg>
            <seg n="3edc89d3">
              Vi vill naturligtvis också, i allra högsta grad, att Försäkringskassan
              och andra myndigheter ska finnas kvar där. Det tänker vi fortsätta
              att jobba för, Tomas Eneroth. Men det fordrar också att människor
              har ett arbete på landsbygden, att de ska kunna verka och bo där.
              Det är därför som vi tycker att det är så viktigt att man ska
              satsa mer på den agrara näringen. En av punkterna jag tog upp
              här är jag övertygad om kan bidra till det, och det är den som
              handlar om den gröna rehabiliteringen. Det är ett sätt att bidra
              till att landsbygden kan leva och också få en bättre service.
            </seg>
          </u>
          <note type="speaker" n="9d27b3d9">
            Anf. 40 TALMANNEN:
          </note>
          <u who="unknown" xml:id="i-9d65369d09a0d3b7-0" n="dfeb01af">
            <seg n="ebaa1b10">
              Jag är medveten om att Tomas Eneroth vill ha en extra, kort replik.
              Vi är väldigt griniga med detta och brukar säga att frågor i slutrepliken
              är retoriska. Det är nästan aldrig som vi tillåter extra repliker,
              och jag tänker inte göra det nu.
            </seg>
          </u>
          <note type="speaker" n="ba950820">
            Anf. 41 WIWI-ANNE JOHANSSON (V) replik:
          </note>
          <u who="wiwi-anne_johansson_946962" xml:id="i-237fddf6927b5471-5" n="f6489098">
            <seg n="f3a5cc06">
              Herr talman! Solveig Zander säger att det vore katastrof att
              ta bort den bort bortre gränsen i sjukförsäkringen. Jag kan säga
              att för enskilda är det en katastrof att den finns.
            </seg>
            <seg n="36813f21">
              Solveig Zander säger också att vi ska ha tålamod, för förändringen
              tar sin tid. Det är nog många människor som tycker att deras tålamod
              är väl prövat. De valsar runt mellan Arbetsförmedlingens arbetslivsintroduktion
              och Försäkringskassan eller blir helt och hållet ställda utanför.
            </seg>
            <seg n="9358ee55">
              Jag skulle önska att någon kunde beskriva för mig varför det
              är nödvändigt med den bortre gränsen. Vad är det för människosyn
              som ligger bakom det som Solveig Zander säger om att man måste
              ha incitament? Vad är det för incitament som ska göra mig frisk
              om jag är sjuk? Eller är jag bara den inbillade sjuke? Är jag
              inte sjuk i verkligheten? Det skulle jag vilja ha ett svar på.
              Jag har aldrig lyckats få det av någon av er som så ihärdigt pekar
              på att det är bra. Kom inte och säg igen att det handlar om att
              bli sedd och få rehabilitering, för det kan man få ändå.
            </seg>
            <seg n="a1e47323">
              Sedan skulle jag vilja ställa en fråga till Solveig Zander om
              det som hon säger om rehabiliteringsgaranti och att det inte bara
              är kognitiv beteendeterapi som gäller nu. Är det Solveig Zanders
              och Centerns uppfattning, eller är det regeringen som har ändrat
              sig?
            </seg>
            <seg n="5da4eded">
              När det gäller uppdraget till Försäkringskassan att uppmuntra
              till ett jämställt uttag undrar jag: Är det också Solveig Zanders
              fromma förhoppning, eller är det regeringen, som om den, Gud förbjude,
              skulle sitta kvar, i så fall skulle ändra på det i uppdraget åt
              Försäkringskassan?
            </seg>
            <seg n="c084e5fb">
              Det är två frågor som jag skulle vilja ha svar på.
            </seg>
          </u>
          <note type="speaker" n="147b06ae">
            Anf. 42 SOLVEIG ZANDER (C) replik:
          </note>
          <u who="solveig_zander_28a62c" xml:id="i-b4096005bf3ac4db-3" n="104a6761">
            <seg n="c8f480fb">
              Herr talman! Jag ska försöka beskriva varför den bortre gränsen
              är bra. Jag ska inte använda argumentet om att inte bli sedd,
              för det var tydligen någonting som inte förstods.
            </seg>
            <seg n="e4756b06">
              Det är viktigt att vi har en rehabiliteringskedja som vid olika
              tidpunkter under sjukskrivningen visar på att man ska vidta åtgärder.
              Den sista delen i kedjan innebär att om man har varit sjukskriven
              i 550 dagar är man endera så sjuk att man saknar arbetsförmåga,
              eller så är man sjuk men har en arbetsförmåga. Om man saknar arbetsförmåga
              och inte heller kommer att få det inom överskådlig tid ska man
              inte överföras till Arbetsförmedlingen, utan då ska man ju ha
              sjukersättning. Men om det visar sig att man är sjuk men har en
              arbetsförmåga, för det kan man ha, ska man få en möjlighet – varje
              människa i Sveriges avlånga land ska få den möjligheten – att
              pröva och se om det finns ett arbete som man kan ha trots att
              man är sjuk, förutsatt att man har en arbetsförmåga. Det är det
              som är det viktiga i sammanhanget.
            </seg>
            <seg n="71502daa">
              Detta kan inte Försäkringskassan pröva. Det är ju Arbetsförmedlingen
              som har kunskaperna att hjälpa och stödja och ge den möjligheten.
              Det finns tidsgränser även för det. Vi måste ha en tydlig sjukförsäkring
              som visar att det ska leda till ett arbete om man har en arbetsförmåga.
              Men man glömmer ofta från Vänsterpartiet att det också är kopplat
              till om man har en arbetsförmåga.
            </seg>
          </u>
          <note type="speaker" n="e0543014">
            Anf. 43 WIWI-ANNE JOHANSSON (V) replik:
          </note>
          <u who="wiwi-anne_johansson_946962" xml:id="i-237fddf6927b5471-6" n="f6489098">
            <seg n="5564afbd">
              Herr talman! Jag blev inte så mycket klokare av det, och det
              tror jag inte att någon annan blev heller, om man inte redan från
              början omfattas av teoribildningen att det är bra med en stupstock.
              För alla som är så sjuka att de skulle få sjukersättning, alltså
              det som tidigare kallades för förtidspensionering, är det jättetrist
              att de är så sjuka, men regeringen har sagt: Menar ni i Vänsterpartiet
              att det är fler som ska bli förtidspensionerade? Ja, om man är
              så sjuk att man inte kan arbeta ska man bli det.
            </seg>
            <seg n="a94be791">
              Solveig Zander blir mig svaret skyldig på frågan om rehabiliteringsgarantin.
              Jag frågade om det var Centerpartiets fromma förhoppning att det
              inte bara skulle vara kognitiv beteendeterapi som skulle vara
              metoden utan att man även skulle kunna ha andra behandlingsmetoder
              vid lättare psykisk ohälsa. Jag skulle välkomna om det var regeringens
              uppfattning.
            </seg>
            <seg n="d80a7983">
              Jag frågade också om uppdraget till Försäkringskassan att informera
              om och uppmuntra till ett jämställt uttag av föräldraförsäkringen.
              Där fick jag inte heller något svar, och det skulle jag vilja
              ha.
            </seg>
            <seg n="0ee26ebd">
              Eftersom det är min sista replik ska jag inte ställa en fråga
              på slutet som jag ändå inte kommer att kunna replikera på, men
              jag skulle som jullektyr, om inte Solveig Zander har läst den,
              rekommendera Björn Johnsons bok Kampen om sjukfrånvaron . Jag
              kan också rekommendera Onådiga luntan , för läser man den ser
              man vilka multiproblem som sjukdom för med sig som adderas till
              den fattigdom som de drabbade får utstå efter sjukförsäkringsreformen
              som är historisk på många sätt men inte på något positivt sätt
              för den som råkar bli sjuk.
            </seg>
          </u>
          <note type="speaker" n="6c15bcd4">
            Anf. 44 SOLVEIG ZANDER (C) replik:
          </note>
          <u who="solveig_zander_28a62c" xml:id="i-b4096005bf3ac4db-4" n="104a6761">
            <seg n="6dc02afd">
              Herr talman! Vi börjar med jämställdhetsmål. I betänkandet står
              det – det har Wiwi-Anne säkert också läst – att regeringen överväger
              ett nytt jämställdhetsmål. Min rekommendation var en formulering
              av vad det målet skulle kunna innebära. Vi har inget lagförslag
              på det, och vi har inte något regeringsbrev som säger det än.
              Men regeringen överväger det. Det innebär att inte bara jag och
              Centerpartiet tycker att det kan vara angeläget under rådande
              förhållanden.
            </seg>
            <seg n="5a27408f">
              Återigen – när det gäller att inte ha en arbetsförmåga eller
              att ha en arbetsförmåga vet jag inte hur tydlig man kan vara.
              Om man är sjuk, saknar en arbetsförmåga och inte kan återfå den
              ska man få sjukersättning. Därom finns ingen tvekan i lagstiftningen.
              Men om det finns en möjlighet att man ska kunna få en arbetsförmåga
              ska man få alla de möjligheter som sjukvården och andra myndigheter
              i samhället kan erbjuda för att hjälpa till med att man ska kunna
              återfå arbetsförmågan. Vi har till exempel samordningsförbunden
              för att hjälpa personer som står långt ifrån men som man bedömer
              har möjligheter att få en arbetsförmåga. Det är oerhört viktigt.
              Vi är skyldiga människor det; vi kan inte lämna dem därhän, för
              att bara få sjukersättning och 64 procent av sin inkomst livet
              ut. Det är inte människovärdigt.
            </seg>
            <seg n="000e9598">
              Vi har dock mycket mer att göra. Alla metoder som skulle behövas
              finns nämligen inte än. Jag tog upp det i mitt anförande och sade:
              Vi vill mer. Detta är ett område som vi vill mer på. Vi återkommer.
            </seg>
          </u>
          <note type="speaker" n="c6c9d398">
            Anf. 45 GUNVOR G ERICSON (MP) replik:
          </note>
          <u who="jan_ericson_c141e8" xml:id="i-71cdc181be09fff8-5" n="c0b0faff">
            <seg n="44611277">
              Herr talman! Vad är Centerpartiets vision när det gäller sjukförsäkringen?
              Håller ni med om att det behövs ett golv i försäkringen, alltså
              en lägstaersättning så att Fanny och andra också kan få ersättning?
              Jag talar om 22-åriga Fanny som fick leukemi och inte hann ut
              på arbetsmarknaden utan råkade bli sjuk. Ska personer, som hon,
              som inte har fått en fast förankring också kunna vara med i sjukförsäkringssystemet?
              Det är min första fråga.
            </seg>
            <seg n="cd2ee4d0">
              Jag har en hälsning från Tomas Eneroth, som inte fick chans att
              replikera, om att skatteutjämningen är 1 miljard och att man fick
              ge en liten muta till vissa kommuner. Det var de tio rikaste Helsingforsskommunerna
              som fick ta del av den miljarden.
            </seg>
            <seg n="ad3f6f60">
              Jag går tillbaka till sjukskrivningsmiljarden och det som Solveig
              Zander tog upp i sitt anförande. Inspektionen för socialförsäkringen
              har riktat kraftig kritik mot utformningen av sjukskrivningsmiljarden,
              att den är felkonstruerad. Ja, de skriver felkonstruerad i utvärderingen.
              Då behöver man titta på hur man ska göra i stället.
            </seg>
            <seg n="3f6904fe">
              Vi föreslår förebyggande insatser. Tidigare har också Centerpartiet
              varit angelägna om att titta på folkhälsa. Jag har många gånger
              stått här och debatterat, inte minst med Lennart Levi, om vikten
              av förebyggande arbete.
            </seg>
            <seg n="eb21adb9">
              Min fråga är: Håller ni med om att det behövs ett golv? Och vad
              är er vision för framtidens sjukförsäkring?
            </seg>
          </u>
          <note type="speaker" n="428e68e5">
            Anf. 46 SOLVEIG ZANDER (C) replik:
          </note>
          <u who="solveig_zander_28a62c" xml:id="i-b4096005bf3ac4db-5" n="104a6761">
            <seg n="8cb0b332">
              Herr talman! Jag vill göra det tydligt och klart för alla som
              lyssnar och ser på det här att Centerpartiet inte vill ha en samhällslön.
              Vi vill inte att alla människor ska få sjukersättning eller arbetslöshetsersättning.
              Det måste finnas kriterier för när man ska få sjukersättning och
              när man ska få arbetslöshetsersättning.
            </seg>
            <seg n="d48c2f1b">
              Gunvor G Ericson och jag sitter i den parlamentariska Socialförsäkringsutredningen
              tillsammans, herr talman. Där diskuterar vi det här. Gunvor G
              Ericson vet, precis som jag, att vi vill medverka till att fler
              kommer in i sjukförsäkringssystemet och i a-kassan. Men det ska
              man inte göra bara för att man blir sjuk. Det är väldigt viktigt
              att ska finnas kriterier för det.
            </seg>
            <seg n="6b904ee9">
              När man är yngre än 30 år, går på gymnasiet, och har sjukersättning
              får man den ersättningen. Om man har en funktionsnedsättning,
              ett handikapp, som gör att man aldrig kommer att jobba har Centerpartiet
              föreslagit att man ska få en speciell ersättning som ska vara
              livet ut. Men även personer som den flicka Gunvor G Ericson nämnde
              ska få en chans, en möjlighet, att kunna komma in på arbetsmarknaden,
              även om man då ska ha andra nedsättningar i arbetsgivarens ersättningar
              till den som inte kan jobba till 100 procent. Det får vi se över,
              men det har inte med sjukersättningen att göra.
            </seg>
          </u>
          <note type="speaker" n="698a1dbc">
            Anf. 47 GUNVOR G ERICSON (MP) replik:
          </note>
          <u who="jan_ericson_c141e8" xml:id="i-71cdc181be09fff8-6" n="c0b0faff">
            <seg n="b11aea0e">
              Herr talman! Centerpartiet säger att man ska en chans att komma
              tillbaka till arbetsmarknaden. Det håller jag fullständigt med
              om. Men ska man då behöva leva på luft och vatten? Eller ska man
              behöva flytta hem till sina föräldrar? Eller ska man behöva gå
              och knacka på hos socialkontoret för att kommunen ska betala ut
              försörjningsstöd? Det är i så fall dåligt inte bara för den enskilda
              individen utan också för kommunen eftersom det vältras över kostnader
              som kommunen måste spara in någon annanstans, i skolan eller i
              omsorgen.
            </seg>
            <seg n="d0b991da">
              Vi har uppenbarligen olika ideologier. Miljöpartiet säger att
              alla ska ha möjlighet att bli försäkrade. Det handlar inte om
              medborgarlön eller basinkomst. Det handlar om en möjlighet för
              dem som är sjuka att omfattas av en försäkring, efter viss tid.
              Så hade vi det tidigare, men då hette det tillfällig sjukersättning.
            </seg>
            <seg n="46c93516">
              Jag säger inte att vi ska införa den tillfälliga sjukersättningen.
              I stället föreslår vi ett golv i sjukförsäkringen, en lägsta ersättning.
              När man har varit sjuk under en längre tid ska man kunna få ta
              del av den. Golvet ska kunna gälla både om du är sjuk eller arbetslös
              och ska därmed inte vältras över till socialförsäkringen i kommunerna
              – det som egentligen kallades för fattigstödet. Det var till för
              att få tillfälligt stöd när man inte hade någon annan ersättning.
            </seg>
            <seg n="54d02c11">
              I dag har försörjningsstödet kommit att bli en ersättning under
              allt längre perioder. Därför vill vi ha ett golv. Vi ser att det
              är viktigt att ha en gemensam försäkring. Det har Centerpartiet
              tidigare varit för. Men nu undrar jag: Vad är Centerpartiets vision?
            </seg>
          </u>
          <note type="speaker" n="a4e1c7e3">
            Anf. 48 SOLVEIG ZANDER (C) replik:
          </note>
          <u who="solveig_zander_28a62c" xml:id="i-b4096005bf3ac4db-6" n="104a6761">
            <seg n="ef279ae6">
              Herr talman! Centerpartiets vision är tydlig och klar. Vi vill
              få in fler i trygghetssystemet, men det måste finnas tydliga kriterier
              för hur det ska gå till. Det är precis vad de kriterierna ska
              vara som vi diskuterar i den parlamentariska Socialförsäkringsutredningen.
              Det är ingen lätt uppgift att komma fram till det.
            </seg>
            <seg n="b7d58e07">
              När det gäller till exempel arbetslöshetsersättningen har vi
              sagt – för att inte yppa vad vi säger i de slutna rummen där diskussionerna
              förs – att om man har slutfört en utbildning och står till arbetsmarknadens
              förfogande skulle det kunna vara ett kriterium som gör att man
              får a-kassa.
            </seg>
            <seg n="cd3f3cb7">
              Jag funderar över när man ska få det golv som Miljöpartiet föreslår.
              Ska man vara hur ung som helst? Ska det inte ställas några krav
              över huvud taget?
            </seg>
            <seg n="61632ba0">
              Vad är det som ska vara den yttersta gränsen för ekonomiskt stöd,
              det som i dag är försörjningsstöd från kommunen? Är det fel att
              få det under en period i sitt liv om man inte uppfyller kraven
              på sjukersättning och därmed inte heller tillhör sjukförsäkringssystemet?
              Det här är oerhört svåra frågor, herr talman, och ingenting som
              jag här och nu, på denna korta tid, kan utveckla.
            </seg>
            <seg n="d4d3f5d6">
              Jag beklagar att man från Miljöpartiets sida vill ge en ungdom
              rätt att få sjukersättning fast han eller hon inte har någon förlorad
              arbetsinkomst, vilket ju i dag gäller för att få sjukpenning och
              sjukersättning.
            </seg>
          </u>
          <note type="speaker" n="12f1c280">
            Anf. 49 LARS GUSTAFSSON (KD):
          </note>
          <u who="lars_gustafsson_67f4c5" xml:id="i-fe0162c4d88d032f-0" n="46795804">
            <seg n="0b4e2e8d">
              Herr talman! Det kommer nog att bli en lång dags färd mot kvällen
              för dem som ska delta i alla ärendedebatter.
            </seg>
            <seg n="00d4f994">
              Man kan ha flera infallsvinklar in i den här debatten. Jag tänkte
              börja med en något udda vinkel och berätta att jag är mycket förtjust
              i gamla klassiska deckare. Jag uppskattar deras förmåga att ställa
              de rätta frågorna, att inte dra förhastade slutsatser och samtidigt
              ha en deduktionsförmåga att avgöra vem som är den skyldige, vem
              eller vad som kan vara boven i dramat.
            </seg>
            <seg n="afe322f2">
              Det första man kan fråga sig i det här sammanhanget är varför
              det över huvud taget har gjorts flera utredningar om sjukförsäkringen
              ifall den fungerar som den ska. De utredningar som ligger till
              grund för dagens sjukförsäkring tar sin utgångspunkt i definitionen
              försäkring och försäkringsmässighet. Själva begreppet försäkring
              – vi talar nu om sjukförsäkring – talar om vad som avses. Andra
              begrepp, som ersättning och sjukersättning, avser någonting helt
              annat. Där utgår ersättningen från andra premisser. Ofta sammanblandas
              de olika definitionerna och leder därmed till missförstånd i den
              allmänna debatten. Det är därför det finns olika regler mellan
              systemen, utformade beroende på vad som avses. Sjukpenning är
              en försäkring för inkomstbortfall vid arbetsoförmåga, och syftet
              är återgång till arbete. Sjukersättning utbetalas vid bestående
              arbetsoförmåga, och därför finns det andra regler för det. Det
              är också anledningen till att rehabiliteringskedjan är kopplad
              till just sjukförsäkringen.
            </seg>
            <seg n="0ba1f1e2">
              För att öka försäkringsmässigheten måste det finnas tydlighet
              i försäkringen. Utan en rehabiliteringskedja relativiseras försäkringen
              både vad gäller legitimitet och insatser. De flesta diskussioner
              på senare tid har fokuserat på rehabiliteringskedjans funktion
              och utformning. Det har, som nämnts tidigare i debatten, även
              gjorts justeringar för att förbättra tydligheten, kopplat till
              syftet på området.
            </seg>
            <seg n="a1977fe7">
              Hur ser det då ut i verkligheten, herr talman? Det finns en rad
              andra delar som påverkar rehabiliteringskedjans funktion och som
              denna kammare inte beslutar över. Det handlar om vårdkvalitet.
              Det handlar om tillgänglighet. Dessa varierar dess värre över
              landet, och det finns en tydlig koppling mellan tillgänglighet
              och sjukskrivningars längd som inte kan motiveras utifrån sjukförsäkringens
              regelverk.
            </seg>
            <seg n="d86fa58e">
              Ett viktigt instrument i förbättringarna av försäkringen är beslutsstöden
              som skapat likvärdighet i underlaget för Försäkringskassans beslut.
              Likväl finns här mer att göra för att få bättre underlag. Det
              finns fortfarande alltför många intyg som är ofullständiga som
              beslutsunderlag.
            </seg>
            <seg n="b33a0fc9">
              En annan minst lika viktig förbättring är det pågående arbetet
              med att utveckla samarbete och metoder för samverkan mellan Försäkringskassan
              och Arbetsförmedlingen. Tidiga insatser är grundläggande för rehabiliteringskedjans
              funktion och har glädjande nog blivit en del i det utvecklingsarbete
              som pågår vid myndigheterna. Detta motverkar onödigt långa sjukskrivningar
              och förbättrar den enskildes möjlighet att återgå i arbete. Sett
              från den enskildes sida är tidiga och högkvalitativa insatser
              viktiga. Det ansvaret åligger vårdgivarna oavsett var i landet
              man befinner sig.
            </seg>
            <seg n="e98bc5c1">
              Kömiljarden har inte nämnts. Här talas om sjukskrivningsmiljarden.
              Om man rensar bort inflation och annat har vårdsektorn tillskjutits
              drygt 30 miljarder kronor. Att skillnader kvarstår kan inte vara
              rimligt. Jag kan mycket väl förstå varför socialministern börjar
              fråga om vi verkligen ska organisera vården på detta vis över
              landet. Om man lägger saker och ting i ett tomt hål, varför ser
              det ändå ut på det viset?
            </seg>
            <seg n="b1aad1b6">
              En fråga som jag tror att Hercule Poirot, en av mina favoriter,
              skulle ha ställt sig är hur det kommer sig att det nästan uteslutande
              är offentliga arbetsgivare som har de stora problemen, som har
              den kvinnoojämlikhet vi talar om. Där kan man inte säga att det
              finns ett egenintresse, egensyfte, för att hjälpa dem som är anställda.
              Det måste finnas en annan orsak. Då är det bra om man utreder
              vilka grunderna egentligen är innan man simmar ut i färdiga uppfattningar
              och gör nya insatser som kanske visar sig vara mindre effektiva
              sett till kostnaden.
            </seg>
            <seg n="9566d218">
              Ytterligare ett viktigt område är likvärdighet och rättssäkerhet
              i bedömningen av arbetsförmågan. I de allra flesta fall fungerar
              det bra, men i vissa komplexa fall finns det osäkerheter. Genom
              de sammansatta team som Försäkringskassan nu inför och jobbar
              med tror jag att besluten och de rekommenderade åtgärderna kommer
              att förbättra situationen för de enskilda.
            </seg>
            <seg n="5ec03113">
              Vid riktigt långa sjukskrivningar, där återgång i arbete efter
              upprepade utvärderingar visar sig vara svårt att uppnå, bör man
              möjliggöra erbjudande om sjukersättning. Det är i linje med utslaget
              i ett ärende i högre instans som nyligen kom. På samma sätt som
              man ska återgå i arbete om man har arbetsförmåga bör man kunna
              erhålla sjukersättning när arbetsoförmågan bedöms som bestående.
            </seg>
            <seg n="c2f8712b">
              Vi har i tidigare inlägg hört att det hela är omänskligt, ekonomiskt
              förkastligt och så vidare. Medan jag lyssnade kalkylerade jag
              lite grann på det. Förr vi världen när man var sjukskriven – om
              vi tänker oss långa sjukskrivningar då man inte kan återgå i arbete
              efter en kortare tid – fick man tidsbegränsad sjukersättning efter
              tolv månader. Normalt sett var de skrivna på två år, 24 månader.
              Den ersättning som erhölls för dem som fick tidsbegränsade sjukersättningar,
              låt oss säga att de hade 10 000 kronor i SGI, var 153 600 kronor
              under 24 månader. Den som med dagens sjukförsäkring får 75 procent
              under en period och sedan återgår till sjukförsäkring får 159
              000 kronor, alltså 5 400 kronor mer – och naturligtvis det dubbla
              om man i stället har 20 000 i månaden.
            </seg>
            <seg n="3d46f338">
              Det visar sig att man väl får den ersättning man hade tidigare
              men med den skillnaden att man får en utvärdering hos Arbetsförmedlingen
              om man har arbetsförmåga. Har man inte det kan man få sjukförsäkring
              direkt. Det är inte alls så att människor råkar mer illa ut än
              tidigare. Problemet var tidigare att de aldrig fick någon utvärdering
              utan cirkulerade runt period efter period. Det var ett mycket
              omänskligt system som jag varit med om att förändra.
            </seg>
            <seg n="453471f2">
              Herr talman! Flera av de frågor som rör beräkningsgrunder för
              sjukpenning och arbetslöshetsersättning är föremål för förslag
              i Socialförsäkringsutredningen. Jag ser därför inga skäl att här
              ta upp varje enskilt förslag från de olika partierna om hur man
              ska beräkna ersättningarna. För oss kristdemokrater är det viktigt
              att utredningens uppdrag är just att föreslå hur sjukförsäkringen
              och arbetslöshetsförsäkringen ska samverka bättre än i dag, att
              de samordnas bättre. Det är min förhoppning att vi i utredningen
              ska kunna lösa ett antal frågor som ger ett bredare underlag för
              gemensamma beslut framöver.
            </seg>
            <seg n="0ef81790">
              Herr talman! Avslutningsvis vill jag säga några ord om företagshälsovården,
              vilken redan varit föremål för debatt. Det blir alltför ofta ett
              käbbel om kronor och ören i stället för en diskussion om en långsiktig
              lösning för hur företagshälsovården ska kunna bli en del av, eller
              delaktig i, rehabiliteringskedjan. I mitt hemlän Halland finns
              det vårdgivare som är positiva till det nya förslaget att arbetsgivare
              ska köpa tjänster av företagshälsovården. Från andra håll i landet
              framförs motsatt uppfattning, trots att avsatta resurser inte
              förbrukats.
            </seg>
            <seg n="99c41235">
              Den viktiga frågeställningen – jag höll på att säga den viktigaste
              – är hur vi på bästa sätt kan nyttja företagshälsovården både
              i det förebyggande arbetet och som vårdgivare. Här är det glesare
              med förslag. Jag tror att vi alla bör fundera på hur vi ska nyttja
              denna viktiga resurs på bästa sätt. Det finns ingen brist på goda
              exempel.
            </seg>
            <seg n="93902d5c">
              När det gäller sjuklöneansvaret, som också har varit uppe till
              diskussion, tror jag att det är viktigt att hitta en form, en
              version, som lindrar sjuklöneansvaret, speciellt för mindre företag,
              men som inte samtidigt skapar trösklar i systemen. Jag är övertygad
              om att det går att hitta vägar framåt om man bara vill.
            </seg>
          </u>
          <note n="1e5bfc63">
            Med detta yrkar jag bifall till utskottets förslag i betänkandet.
          </note>
          <note type="speaker" n="a50da9e2">
            Anf. 50 GUNVOR G ERICSON (MP) replik:
          </note>
          <u who="jan_ericson_c141e8" xml:id="i-71cdc181be09fff8-7" n="c0b0faff">
            <seg n="940c1f9a">
              Herr talman! När man beskriver historien är det viktigt att ta
              upp hela verkligheten, inte bara de delar och siffror som passar
              ens egen vision, ens eget tänkande. Det som Lars Gustafsson tog
              upp i sitt anförande stämmer bara delvis.
            </seg>
            <seg n="1ee6b6c8">
              För många människor som inte omfattas av möjligheten att få vara
              kvar i sjukförsäkringen gäller inte det Lars Gustafsson säger.
              Då blir det inga 5 000 kronor mer om året. En person som inte
              har en fast förankring på arbetsmarknaden kunde tidigare få tillfällig
              sjukersättning, till exempel Fanny med leukemi. Då fanns det en
              möjlighet att få ersättning. Det gör det inte längre. Det är ganska
              många som är i hennes situation, inte minst alla de ungdomar som
              jobbar på en arbetsmarknad där man inte får ett fast jobb utan
              springer runt mellan olika tillfälliga vikariat och inte kan visa
              att man har en fast anställning som skulle kunna ge rätt till
              ersättning.
            </seg>
            <seg n="72fbb27a">
              Miljöpartiet menar att fler måste få vara med i försäkringen.
              Om man är över 20 år, har stått till arbetsmarknadens förfogande
              under minst sex månader och skulle ha kunnat ta ett jobb om man
              hade varit frisk, men nu inte är det utan har nedsatt arbetsförmåga,
              menar vi att det måste finnas ett golv i försäkringen. Min fråga
              till Lars Gustafsson är: Tycker inte Kristdemokraterna att alla
              sjuka ska få omfattas av en försäkring?
            </seg>
          </u>
          <note type="speaker" n="bd942b6d">
            Anf. 51 LARS GUSTAFSSON (KD) replik:
          </note>
          <u who="lars_gustafsson_67f4c5" xml:id="i-fe0162c4d88d032f-1" n="46795804">
            <seg n="0ae03d04">
              Herr talman! Svaret är att man inte kan omfattas av en bilförsäkring
              om man inte har en bil. Antingen ingår man i en försäkring eller
              så gör man inte det. Vilka som ska ingå i den är en annan fråga.
              Vi har aktivitetsersättning för de ungdomar som inte kan komma
              in om de bedöms ha en varaktig förmåga och bedöms kunna komma
              tillbaka. Men det kan inte vara så att man per automatik får en
              försäkring som man egentligen inte omfattas av. Då är allt detta
              med sjukpenninggrundande inkomst och de system vi har för detta
              meningslösa eller i alla fall urvattnade. Har man en medborgarlönsvariant
              får man en annan problematik.
            </seg>
            <seg n="6e823587">
              Vi tittar i Socialförsäkringsutredningen på hur vi ska hitta
              dem som finns utanför arbetsmarknaden, hur vi ska koppla dem till
              sjukförsäkringen och så vidare. Det är ett ganska komplext system.
              Men jag vill vara tydlig med att vi har olika skyddsnät i samhället
              och att det yttersta skyddsnätet finns för alla.
            </seg>
            <seg n="119958ff">
              Hur man ska koppla ihop olika försäkringssystem med personer
              som inte kvalificerar sig för dem är ett mycket grannlaga arbete
              som jag inte är beredd att beskriva här och nu. Det viktigaste
              är dock att de som omfattas av försäkringen ska få ta del av den.
              Det är ett viktigt arbete vi har framför oss. Hur hittar man exempelvis
              dem som ska gå mellan sjukförsäkring och arbetslöshetsförsäkring?
              Där finns falluckor som jag är bekymrad över. Syftet är ju att
              man inte ska förlora på att ställa sig till arbetsmarknadens förfogande
              på det vis man kan göra i dag.
            </seg>
            <seg n="2c09991f">
              Vi tittar på detta. För mig är det viktigt att tala om dem som
              över huvud taget inte har varit inne i försäkringen. Vilka försäkringsnivåer
              ska gälla, och hur ska man räkna? Jag är inte säker på att jag
              kan ge något exakt svar här. Det krävs nog mer utredning. Jag
              vill vara försiktig i det sammanhanget.
            </seg>
          </u>
          <note type="speaker" n="e066972f">
            Anf. 52 GUNVOR G ERICSON (MP) replik:
          </note>
          <u who="jan_ericson_c141e8" xml:id="i-71cdc181be09fff8-8" n="c0b0faff">
            <seg n="50b7ccef">
              Herr talman! Det vi pratar om nu är människor, och människor
              är inte maskiner. Alla kan vi bli sjuka. Som regelverket är nu
              ska man ha en varaktigt nedsatt arbetsförmåga för att kunna få
              aktivitetsersättning eller sjukersättning. Men förhoppningsvis
              är det så att de flesta unga människor inte är varaktigt sjuka
              utan har en önskan att komma tillbaka till arbetsmarknaden och
              få arbete. Det är det skyddsnätet vi eftersträvar. Människor ska
              kunna få en chans att komma tillbaka i arbete.
            </seg>
            <seg n="f5fa4168">
              Vi eftersträvar inte medborgarlön längre. Det finns några i vårt
              parti som gör det, men partiet gör inte det först och främst.
              Den linje Miljöpartiet driver kallar vi arbetslivstrygghet. Människor
              ska kunna få en försäkring som är som en hängmatta när man inte
              klarar av att vara på arbetet. Man ska också få rehabilitering
              och stöd och hjälp att komma tillbaka till arbetet.
            </seg>
            <seg n="720f8639">
              Vi behöver helt enkelt en mänskligare arbetslinje som gör det
              möjligt att komma i arbete och att vara så sårbar som varje människa
              kan vara utan att för den skull bli straffad. Det handlar om strukturella
              åtgärder och livsvillkor för människor. Socialförsäkringssystemet
              skulle kunna bidra till det. Men vi måste jobba ännu mer med förebyggande
              insatser för folkhälsan, som jag tagit upp. Kristdemokraterna
              borde egentligen stå upp för den typen av människosyn. Det förvånar
              mig att inte Lars Gustafsson kan göra det.
            </seg>
          </u>
          <note type="speaker" n="e0c1f671">
            Anf. 53 LARS GUSTAFSSON (KD) replik:
          </note>
          <u who="lars_gustafsson_67f4c5" xml:id="i-fe0162c4d88d032f-2" n="46795804">
            <seg n="fe44de15">
              Herr talman! Det finns två mycket goda exempel på omsvängningar
              i Miljöpartiet. Det ena är EU-frågan. Vi gratulerar er till att
              ni äntligen nyktrat till där. Det andra är att ni inte längre
              driver frågan om medborgarlön.
            </seg>
            <seg n="e035f5fd">
              Jag vill inte använda någon låg retorik i detta sammanhang. Men
              jag kan ta ett exempel från mitt eget län. Vår nuvarande gruppledare
              i landstinget fick när han var 19 år beskedet: Du kan ändå inte
              se, så du kan väl lika gärna få aktivitetsersättning med en gång.
              Jag vill inte tillbaka dit. Det är den utsorteringsmetod som fanns
              tidigare. Jag vet att Gunvor G Ericson inte vill att det ska vara
              så. Men det är följden om man har för låga trösklar till ersättningarna.
            </seg>
            <seg n="8c306f15">
              Det är därför jag säger att jag är väldigt försiktig när det
              gäller de här personerna. Hur behjärtansvärt det än kan vara att
              förbättra deras ekonomi och hur väl jag än förstår detta så vill
              jag ändå inte ha så bråttom att göra sådana systemförändringar.
              Hur man ska kvalificera sig för systemet tycker jag att vi har
              en skyldighet att titta på och hitta lösningar på i utredningen,
              så att det blir bättre. Det håller jag med om. Men att jag inte
              skulle stå upp för de svagaste tror jag är rätt svårt att hävda.
              Vi har skjutit till väldigt mycket resurser inom vårdsektorn.
              Vi vill öka valfriheten, ge de äldre bättre tillgång till hemtjänst
              och allt vad det är. Den där retoriken behöver man inte hålla
              på med.
            </seg>
            <seg n="5cc7b62c">
              Jag skulle vilja tacka Gunvor G Ericson för debatten. Jag vet
              inte om Gunvor ska delta i debatten om pensionsfrågan. Annars
              önskar jag en god jul!
            </seg>
          </u>
          <note type="speaker" n="c3f67d4b">
            Anf. 54 Statsrådet ULF KRISTERSSON (M):
          </note>
          <u who="unknown" xml:id="i-9d65369d09a0d3b7-1" n="dfeb01af">
            <seg n="e9ed0cf6">
              Herr talman! I går fick jag den allra senaste lägesrapporten
              från Försäkringskassan om den svenska sjukförsäkringen i min hand.
              Det är angelägen och komplex läsning – det är komplexa frågor
              vi diskuterar – som alla som har ett seriöst intresse för svensk
              välfärdspolitik i allmänhet och svensk socialförsäkring och sjukförsäkring
              i synnerhet borde ägna en del möda.
            </seg>
            <seg n="319d7bf3">
              Rapporten ger i första hand en blixtbelysning – var står vi just
              nu? Men den sätter också in dagens läge i ett historiskt sammanhang
              – var har vi varit förut, och vad skulle vi kunna se framför oss?
              Det gör att rapporten även är en reseberättelse om vad vi har
              uppnått under den senaste tiden och vilka problem vi fortfarande
              har skäl att oroa oss över.
            </seg>
            <seg n="d93d2f7f">
              De viktigaste resultaten i rapporten kan sammanfattas i fem punkter.
            </seg>
            <seg n="a57762fc">
              Det är en ungefärlig sammanfattning av det läge vi har just nu.
              Allt detta tycker jag i grund och botten är förbättringar. Jag
              vet att det gärna beskrivs som brutala försämringar, eftersom
              det nu inte är så att alla som någon gång ber om sjukpenning får
              det och att alla som någon gång tror sig behöva sjukersättning
              beviljas sådan.
            </seg>
            <seg n="194bad08">
              Rapporten uppmanar oss inte alls att vara nöjda och belåtna,
              tvärtom. Den manar oss att vara försiktiga med experiment. Den
              varnar oss för att äventyra det vi har uppnått. I stället ska
              vi blicka framåt mot det vi inte har uppnått.
            </seg>
            <seg n="1ebdf375">
              Vi har i dag enligt Statistiska centralbyrån ett utanförskap
              på 14,4 procent. Ibland låter det som att ingen människa i Sverige
              tillåts få några ersättningar över huvud taget. Jag vill påpeka
              att det är en felaktig beskrivning. 14,4 procent är det samlade
              svenska utanförskapet. År 2006, när vi tog över ansvaret, var
              det 19,1 procent. Det är en väsentlig förbättring. Men det är
              fortfarande många människor som på goda grunder får sociala ersättningar
              för att de inte kan arbeta just då eller inte kan arbeta alls.
            </seg>
            <seg n="f8dbc44b">
              Om vi blickar framåt ser vi dessutom helt nya utmaningar. Svensk
              välfärdspolitik är, vilket vi i denna församling vet bättre än
              många, långt ifrån problemfri.
            </seg>
            <seg n="a57881a7">
              För det första ser vi en uppgång just nu i kortvarig sjukfrånvaro.
              Det mäts allra tydligast i företagens och arbetsgivarnas tvåveckorssjukfrånvaro.
            </seg>
            <seg n="8e5e7109">
              En uppgång i den korta sjukfrånvaron är, om den stannar där,
              inget allvarligt bekymmer. Den är bekymmersam nog för arbetsgivare
              som har produktionsbortfall, och det är synd om människor måste
              vara borta två veckor i stället för en. Men den är inget allvarligt
              hot mot samhället i stort.
            </seg>
            <seg n="f9b154fd">
              Däremot är det en risk att det övergår i långa sjukskrivningar
              om man har många fler korta sjukskrivningar. Det finns skäl att
              fundera på vad det är vi gör på våra arbetsplatser som gör att
              många fler människor i dag upplever besvär och är hemma oftare
              eller några dagar längre än tidigare. Det är värt att uppmärksamma.
            </seg>
            <seg n="b0d35582">
              För det andra har vi kvinnors ohälsa, som vi uppmärksammar mycket
              mer i dag än tidigare. Det är intressant att oppositionen nu tycker
              att frågan är jätteintressant men aldrig ägnade frågan en sekund
              under ett långvarigt maktinnehav.
            </seg>
            <seg n="a8ffae57">
              Vi försöker nu mer i detalj förstå skillnaden mellan mäns och
              kvinnors sjukskrivningsmönster. Vi landar naturligtvis ofta i
              slutsatsen att det är en krock mellan arbetsliv och familjeliv
              som drabbar kvinnor hårdare än män. Där finns det väldigt goda
              skäl att visa nyfikenhet från politikens sida.
            </seg>
            <seg n="88ca03fc">
              För det tredje pratar vi alltmer om psykisk ohälsa som växer
              i Sverige. Vi gör det utifrån problemperspektivet. Psykisk ohälsa
              ska inte bagatelliseras. Det är allvarliga saker.
            </seg>
            <seg n="2eae8594">
              Vi gör det också utifrån spegelperspektivet. När psykisk ohälsa
              växer som andel beror det på att vi är bättre än någonsin i Sverige
              på att snabbt hjälpa människor med somatiska sjukdomar och fysiska
              skador tillbaka till arbetslivet. Det är en viktig framgång.
            </seg>
            <seg n="58d6379d">
              Vår uppgift nu är att bli lika bra på 2000-talet när det gäller
              psykisk ohälsa som vi blev under 1900-talet när det gäller somatisk
              ohälsa. Allt detta är stort och viktigt.
            </seg>
            <seg n="22e24fab">
              Oppositionen har i denna kammare i tre år frågat mig: Varför
              får inte fler sjukskrivning? Varför blir det inte fler förtidspensionärer?
              Måste vi vara så förfärligt noga med att pröva arbetsförmågan?
              Varför ska sjukersättning vara den absolut sista utvägen?
            </seg>
            <seg n="ec044dae">
              Jag har försökt svara att våra regelverk är till för att värna
              människors förmåga att bidra trots att det är svårt både för enskilda
              människor och för de läkare och myndighetspersoner som ska pröva
              förmågan.
            </seg>
            <seg n="5d6a5e30">
              Den senaste månaden ställer sig oppositionen plötsligt frågan:
              Varför vi ser en liten ökning? Välkomna till den diskussionen!
            </seg>
            <seg n="b6bd5096">
              Däremot tycker jag att ert agerande är helt obegripligt. Ni föreslår
              i praktiken att man ska höja ersättningsnivåerna, ta bort rehabiliteringsgarantin,
              sjukskrivningsmiljarden och tidsgränserna och införa något som
              vi inte längre kallar medborgarlön – ja, ni vet vad jag menar.
            </seg>
            <seg n="3ad57d80">
              Gör man detta kommer man att driva upp sjukfrånvaron i Sverige
              till nivåer som ingen önskar sig tillbaka.
            </seg>
            <seg n="239d6bab">
              Nu vet jag att ingen av er kommer att acceptera att stå till
              svars för era tilltänkta regeringspartner. Ni berättar vad ni
              vill var och en, väl medvetna om att det inte kommer att bli så
              som ni var och en berättar om. Men ni undviker noga att berätta
              vad det skulle kunna bli när ni har kompromissat ihop er om ersättningsnivåer,
              rehabiliteringsgaranti, tidsgränser och medborgarlön. Vi väntar
              spänt på en samlad beskrivning av vad som väntar om ni skulle
              vinna regeringsmakten.
            </seg>
            <seg n="61b02f76">
              Den gemensamma nämnaren i alla förslagen är dock en vilja att
              lämna en linje som är generös och stram. Den ger generösa ersättningar
              till människor som inte kan arbeta men har en stramhet i att vi
              förväntar oss att alla som kan arbeta helt eller delvis på den
              vanliga marknaden eller med hjälp av stöd faktiskt också gör det.
            </seg>
            <seg n="5ed12c5b">
              Den grundläggande idé ni har är att färre människor ska arbeta
              och att fler människor ska vara sjukskrivna och ha sjukersättning.
              Den idén vänder vi oss starkt emot.
            </seg>
            <seg n="3d003dd8">
              Socialförsäkringar är som vi vet bara en del av den samlade svenska
              välfärdspolitiken. Men det är en viktig del. Den är omedelbar
              och känslig. Den påverkar både socialpolitiken och den samlade
              ekonomiska förmågan i Sverige.
            </seg>
            <seg n="d14ab45b">
              Bra socialförsäkringar skapar inte bara trygghet för enskilda
              människor i svåra situationer utan uppmuntrar också arbete och
              bygger den ekonomi som all annan socialpolitik behöver ha i ryggen.
              Det är bra socialförsäkringar.
            </seg>
            <seg n="3410e1d1">
              Dåliga socialförsäkringar lovar kortsiktigt jättemycket men håller
              långsiktigt så lite att man tvingas till drakoniska reformer.
              De underminerar arbetslinjen och försämrar de ekonomiska förutsättningarna
              för hållfast välfärdspolitik på andra områden.
            </seg>
            <seg n="2eb4d359">
              Om nio månader kommer de två olika versionerna av framtida svensk
              socialförsäkring att ställas mot varandra. Då får vi veta vad
              det kommer att handla om.
            </seg>
          </u>
          <note type="speaker" n="4b9ad63b">
            Anf. 55 TOMAS ENEROTH (S) replik:
          </note>
          <u who="tomas_eneroth_940a2f" xml:id="i-01ac7fd53f2a9d1d-8" n="b6042bd1">
            <seg n="a2dd3d2a">
              Herr talman! Jag tackar statsrådet för anförandet.
            </seg>
            <seg n="f44e4c89">
              Jag märker att vi har väldigt olika verklighetsbild. Så är det.
              Statsrådet läser Försäkringskassans senaste rapport. Det kan jag
              också göra, men jag försöker även lyssna och se vad som händer
              ute i samhället. Vi har 75 000 utförsäkrade och en massarbetslöshet
              som är högre nu än när alliansregeringen tillträdde.
            </seg>
            <seg n="bcbc6b55">
              Jag kan bara konstatera att kritiken mot sjukförsäkringen är
              väldigt skarp och förtroendet för sjukförsäkringen väldigt lågt.
              Statsrådet själv, Ulf Kristersson, är en mycket trevlig person,
              men han är icke desto mindre en av dem som har lagt fram minst
              propositioner och förslag av alla socialförsäkringsministrar jag
              känner till. Vi har inte precis dränkts i propositioner i riksdagen.
            </seg>
            <seg n="d422788c">
              Den grundläggande fråga vi har ställt har inte varit varför fler
              inte får sjukpenning. Den grundläggande frågan är varför man inte
              får rehabilitering. Varför har man en rehabiliteringsgaranti som
              innebär passiv väntan på utsortering oavsett om det är efter 90,
              180, 365 eller 950 dagar? Det är det som är utvärderingen av rehabiliteringsgarantin.
              Den har inneburit en massiv utsortering av människor. Det är där
              misslyckandet ligger.
            </seg>
            <seg n="09d2c8fb">
              Ulf Kristersson talar om den regeringsförklaring som avgavs 2007
              och som säger att rehabiliteringsansvaret ska lagstiftas så att
              rätten till rehabilitering säkras. Grundfrågan är: Hur ska regeringen
              leva upp till det och till vårt utskottsinitiativ som alla ställer
              upp bakom?
            </seg>
            <seg n="aa6c0eb8">
              Jag passar på att ställa en annan fråga om den uppgift jag tidigare
              inte fick svar om av Solveig Zander. Under Ulf Kristerssons tid
              som statsråd har antalet servicekontor trots riksdagens skarpa
              ställningstaganden minskat radikalt från målsättningen 330 till
              248. Nu är den nere på 102, enligt Inspektionen för socialförsäkringen.
            </seg>
            <seg n="fbaef7fc">
              Avser statsrådet att ta några som helst initiativ för att åtminstone
              fullfölja riksdagens beslut och se till att det finns tillgänglighet
              och möjlighet till personliga möten för att kunna träffa Försäkringskassan?
              Besöken har nämligen ökat på våra servicekontor, men dessa blir
              allt färre.
            </seg>
          </u>
          <note type="speaker" n="8f4e81fe">
            Anf. 56 Statsrådet ULF KRISTERSSON (M) replik:
          </note>
          <u who="unknown" xml:id="i-9d65369d09a0d3b7-2" n="dfeb01af">
            <seg n="f30076f8">
              Herr talman! Du värjer dig för beskrivningen att ni vill ha fler
              människor med sjukpenning, Tomas Eneroth, men det är ju det all
              diskussion har handlat om i tre år.
            </seg>
            <seg n="d4e8ba83">
              Det har alltid varit en anklagelse om att människor som säger
              sig behöva och vill ha sjukpenning inte får det därför att vi
              har satt tidsgränser – inte för sjukdom, men vi prövar arbetsförmågan.
              Det är för att vi har trott att sjukersättning och förtidspension
              ska vara den sista utvägen, inte den första. Det är detta allt
              har handlat om.
            </seg>
            <seg n="a9d1110c">
              Vi får kritik för sjukförsäkringen, men det kommer vi att ha
              i alla tider av den enkla anledningen att det är svåra saker.
              För tio år sedan hade vi en våldsam och bred samhällskritik mot
              att sjukförsäkringen användes på ett sätt som ingen hade avsett.
            </seg>
            <seg n="f4b0187d">
              Jag anklagar inte er för att ha avsett att en halv miljon människor
              skulle ha sjukersättning samtidigt som 300 000 var i sjukpenning.
              Det var ingen som hade avsett det. Men det var sanningen, och
              det fanns en väl berättigad kritik mot detta.
            </seg>
            <seg n="18972c81">
              Jag tror att vi måste acceptera att detta alltid kommer att förbli
              svåra saker som alltid kommer att kritiseras och diskuteras. Så
              långt är jag helt med, och jag tar gärna den kritiken å mitt ämbetes
              vägnar. Det är inga problem.
            </seg>
            <seg n="6ada0fa8">
              Vi måste dock också ha klart för oss vad det är vi kommer ifrån,
              vad vi har gjort och vilka risker och chanser vi ser framför oss.
              Det är där jag tycker att ni så lätt går vilse och – möjligen
              oavsiktligt – landar i att det var bättre förr när vi slapp ha
              tydlighet i sjukförsäkringen.
            </seg>
            <seg n="bedca550">
              Rehabiliteringsgarantin är viktig. Om man frågar landets medicinare
              eller Försäkringskassans medarbetare är det ingen som skulle säga:
              Vi struntar i rehabilitering. Det är ingen som menar det heller.
              Däremot är det svårt med rehabilitering. Det vet alla som är inblandade.
            </seg>
            <seg n="a82edd2a">
              Jag tror att de flesta är eniga om att detta är svårt att lagstifta
              fram, om man med lagstiftning menar att i hälso- och sjukvårdslagen
              stoppa in att man ska ha lagstiftad rätt till rehabilitering.
              Vi har lagt fram ett tydligt uppdrag – det finns med i budgeten
              till Försäkringskassan – att tydliggöra den enskildes rehabiliteringsbehov
              innan nya beslut fattas.
            </seg>
          </u>
          <note type="speaker" n="cd79e293">
            Anf. 57 TOMAS ENEROTH (S) replik:
          </note>
          <u who="tomas_eneroth_940a2f" xml:id="i-01ac7fd53f2a9d1d-9" n="b6042bd1">
            <seg n="f4d6663a">
              Herr talman! Det intressanta är att det som jag refererade till
              var regeringsförklaringen från 2007. Uppenbarligen har ni inte
              haft bråttom med att lagstifta om eller säkerställa att människor
              får rehabilitering. När vi har varnat för att sjukpenningtalet
              ökar har det inte precis mötts av några aktiva insatser; tvärtom
              har det mötts av en frånvaro av propositioner och förslag till
              Sveriges riksdag. Det som nu kommer i höstens budget innebär en
              besparing på 90 procent av anslaget till företagshälsovården och
              en minskning av rehabiliteringsgarantin med 250 miljoner kronor.
              Jag tror inte att någon kan vara nöjd med de bristande insatser
              och dåliga resultat som rehabiliteringsgarantin faktiskt innebär.
            </seg>
            <seg n="39230a42">
              Återigen: Hur är det med servicekontoren? Antalet har minskat
              från 330 till 248 och nu till 102. Riksdagen har enhälligt antagit
              förslagen i ett betänkande och vid två tillfällen markerat vikten
              av att man ska säkerställa personliga möten. Ändå minskar servicekontoren
              till 102, enligt Inspektionen för socialförsäkringen. Bara vid
              halvårsskiftet i år lade man ned ytterligare 13 kontor. Men besöken
              på servicekontoren ökar från 3,1 till 4,3 miljoner fler besökare
              mellan 2011 och 2012. Så man kan inte hävda att den nya tekniska
              lösningen som inneburit att folk väljer att använda Försäkringskassans
              app eller något annat har minskat antalet besökare.
            </seg>
            <seg n="76eb505d">
              Jag tar upp detta, eftersom den kritik som riktas mot sjukförsäkringen
              delvis handlar om alltför strikta regler och om bristen på rehabilitering.
              Det handlar också om bristande tillgänglighet och därav bristande
              tillit. Här har vi alla ett gemensamt ansvar för att se till att
              tilltron till samhällsgemensamma trygghetssystem ökar.
            </seg>
            <seg n="d7fd1011">
              Återigen: Vad ska statsrådet göra för att säkerställa att man
              får rätt till rehabilitering? Nu har ni haft tid på er sedan 2007,
              då ni utlovade detta i regeringsförklaringen. Och hur ska man
              se till att det blir fler servicekontor när myndigheten som regeringen
              är ansvarig för avvecklar servicekontoren, trots riksdagsbeslut?
            </seg>
          </u>
          <note type="speaker" n="06d624fd">
            Anf. 58 Statsrådet ULF KRISTERSSON (M) replik:
          </note>
          <u who="unknown" xml:id="i-9d65369d09a0d3b7-3" n="dfeb01af">
            <seg n="e223321a">
              Herr talman! Jag noterar den glidning som hela tiden kommer tillbaka.
              Ibland är det svepande formuleringar om att allt vi har gjort
              har varit felaktigt och en antydning om att det var bättre förr.
              Ibland är vi inne på enskildheter som man alltid kan diskutera.
              Jag brukar ställa frågan tillbaka: Är ni i grund och botten med
              på resan och reformen? Låt oss då öppet diskutera hur enskilda
              detaljer exakt ska utformas – mer än gärna. Men är ni i grund
              och botten emot allt som vi har gjort i stora drag och vill återinföra
              det gamla, då är diskussionen om småsakerna relativt meningslös.
              Jag tycker att du alltid glider däremellan.
            </seg>
            <seg n="32177712">
              Rehabiliteringsinsatserna är intakta i ekonomisk mening. Den
              viktiga skillnaden mellan en rehabiliteringsgaranti och utan en
              rehabiliteringsgaranti har varit att vi vill genom offentliga
              statliga medel uppmuntra till insatser på områden där vi tidigare
              har gjort för lite för att hjälpa människor tillbaka till arbete.
              Det är en mycket viktig skillnad.
            </seg>
            <seg n="b9971634">
              Jag har fullt förtroende för att den svenska sjukvården normalt
              sett hanterar sina sjukvårdsinsatser helt rätt. Men sedan lång
              tid tillbaka vet vi att kopplingen mellan sjukförsäkring och medicinska
              insatser inte alltid är problemfri i den svenska modellen. Därför
              har vi infört stimulansmedel för att fler människor ska få insatser,
              framför allt vid psykisk ohälsa.
            </seg>
            <seg n="f666b363">
              Beträffande Försäkringskassans lokalkontor gäller naturligtvis
              de beslut som är fattade. Försäkringskassan får inte avveckla
              enligt den ursprungliga intention som man hade. Traditionella,
              rutinmässiga och interna försäkringskassebeslut om hur kontoren
              ska lokaliseras lägger sig inte riksdagen och regeringen i. Vad
              det handlade om den gången var att man inte fick avveckla en hel
              struktur som Försäkringskassan då av ekonomiska skäl ville göra.
              Det beslutet gäller naturligtvis.
            </seg>
          </u>
          <note type="speaker" n="d8ed460e">
            Anf. 59 GUNVOR G ERICSON (MP) replik:
          </note>
          <u who="jan_ericson_c141e8" xml:id="i-71cdc181be09fff8-9" n="c0b0faff">
            <seg n="7fede1e2">
              Herr talman! Jag tar vid där det förra replikskiftet slutade.
              Försäkringskassan har faktiskt avvecklat. Det är tyvärr sanning.
              Rapporten från Inspektionen för socialförsäkringen som kom den
              31 maj visar att det 2011 fanns 248 servicekontor. Nu finns det
              102 kontor. Ytterligare 13 kontor stängde den 1 juli. Trots riksdagens
              beslut och trots det som ministern alldeles nyss sade har Försäkringskassan
              gjort det som man inte skulle göra.
            </seg>
            <seg n="bab8f03f">
              Det gör mig bekymrad att ministern säger att Försäkringskassan
              har gjort det som man skulle göra. Jag skulle gärna vilja höra
              ministern utveckla sin syn på hur han avser att se till att det
              riksdagsbeslut som har fattats också verkställs.
            </seg>
            <seg n="d961a07c">
              Allianspartierna har här i dag presenterat sina visioner för
              framtidens sjukförsäkring och framför allt sitt förslag inför
              2014 och 2015. Budskapet är: Sitt still! Vi är nöjda. Möjligtvis
              kan vi tänka oss att diskutera lite grann på marginalen.
            </seg>
            <seg n="19ed8208">
              Men lyssnar man på de olika partierna blir det en ganska splittrad
              bild av vad man egentligen vill. Vill ni så som Miljöpartiet se
              en mänskligare arbetslinje som inte lämnar människor utanför om
              de blir sjuka eller arbetslösa? Det ska finnas en ersättning,
              men man ska inte ha sjukförsäkring och ersättning för ersättningens
              skull. Syftet är ju att kunna komma tillbaka till arbete och egen
              försörjning.
            </seg>
            <seg n="fde2298b">
              Om man inser att det är ett problem att sjukskrivningarna ökar,
              inser man också att det behövs folkhälsoinsatser. Och vilka folkhälsoinsatser
              vill Kristersson göra?
            </seg>
          </u>
          <note type="speaker" n="706e6e02">
            Anf. 60 Statsrådet ULF KRISTERSSON (M) replik:
          </note>
          <u who="unknown" xml:id="i-9d65369d09a0d3b7-4" n="dfeb01af">
            <seg n="77cacff5">
              Herr talman! Den här regeringen har i sju år öppet inför den
              här kammaren och inför svenska folket levererat gemensamma besked
              i stora och viktiga välfärdspolitiska frågeställningar. Det är
              intressant att Miljöpartiet nu efterlyser skillnaderna mellan
              olika borgerliga partier i ett läge där hon vägrar lämna egna
              besked om vad som skulle vara en alternativ regeringspolitik.
            </seg>
            <seg n="f2d0d6e7">
              Att fyra partier i öppet ljus kan tycka olika och ha en diskussion
              om detta och därefter öppet redovisa gemensamma ståndpunkter och
              gå till val på dem, det är ett normalt fundament i en demokrati.
              Ni begär ju mandat för motsatsen. Var och en av er säger helt
              disparata saker, men ni vägrar att leverera ett enda besked om
              vad som kan bli er gemensamma regeringspolitik om bara nio månader.
              Det är ju helt omöjligt för väljarna att ta ställning till det
              som ert alternativ i så fall skulle vara.
            </seg>
            <seg n="63820f17">
              Sade jag att jag var nöjd, att vi ska sitta still i båten och
              att vi inte har mer att göra? Sade jag det? Jag får gå tillbaka
              till mina anteckningar, för jag minns inte att jag skulle ha sagt
              någonting sådant. Jag pekade på ett antal framgångar, ett antal
              utmaningar, ett antal saker som vi nu har skäl att bekymra oss
              mycket över. Det gör vi bäst om vi värnar det som har fungerat
              bra, inte river upp det och återgår till ett läge då vi än en
              gång måste ta hand om fundamentala brister i den svenska sjukförsäkringen.
              Det var detta som jag i alla fall försökte att säga.
            </seg>
            <seg n="e7f528bb">
              Allra sist: Jag känner inte till vartenda enskilt försäkringskassekontor
              i Sverige, trots att jag har besökt många av dem. Jag förutsätter
              att Försäkringskassan följer de av riksdagen och regeringen fattade
              besluten om vad man får och inte får göra. Om den här kammaren
              anklagar Försäkringskassan för att bryta mot dessa beslut är det
              en allvarlig anklagelse. I så fall bör den preciseras, och sedan
              får vi undersöka om det kan vara på det sättet. Jag förutsätter
              att Försäkringskassan följer riksdagens beslut.
            </seg>
          </u>
          <note type="speaker" n="ea602455">
            Anf. 61 GUNVOR G ERICSON (MP) replik:
          </note>
          <u who="jan_ericson_c141e8" xml:id="i-71cdc181be09fff8-10" n="c0b0faff">
            <seg n="b776f903">
              Herr talman! Jag blev mycket bekymrad när jag tog del av vad
              Inspektionen för socialförsäkringen skriver. Jag förväntar mig
              att ministern följer upp den rapporten. Där står det svart på
              vitt att antalet kontor har minskat. För mig är det svårt att
              se att det skulle ligga i linje med det beslut som har fattats.
              Jag välkomnar att Kristersson följer upp den rapporten.
            </seg>
            <seg n="8782a002">
              Miljöpartiet värnar om demokrati. Att svenska folket har möjlighet
              att rösta på olika partier är en väsentlig del av demokratin.
              Vi ska inte bara gå på något slags blockpolitik där man klumpar
              ihop de olika partierna. Man bör också lyfta fram sakfrågor och
              vad en röst på ett visst parti betyder. En röst på Miljöpartiet
              betyder att man också vill göra stora satsningar på folkhälsa.
            </seg>
            <seg n="55a47785">
              Som jag sade i mitt tidigare anförande handlar det ju om att
              förebygga ohälsa, att satsa på hälsa i arbetslivet. Det hörde
              jag inte att ministern tog upp i sitt anförande. Jag blir väldigt
              bekymrad när man reducerar folkhälsoarbetet inom arbetsmiljöområdet
              till att handla om motion och annan friskvård på arbetsplatsen,
              som regeringen skriver i sin senaste skrivelse om folkhälsopolitiken.
            </seg>
            <seg n="4531c6c3">
              Det behövs ett arbetsmiljöarbete där det ingår både den psykosociala
              miljön och den fysiska arbetsmiljön. Min fråga blir då återigen:
              Vilka folkhälsoinsatser avser ministern att göra för att få ned
              ohälsotalen?
            </seg>
          </u>
          <note type="speaker" n="b5be0dea">
            Anf. 62 Statsrådet ULF KRISTERSSON (M) replik:
          </note>
          <u who="unknown" xml:id="i-9d65369d09a0d3b7-5" n="dfeb01af">
            <seg n="b01bde31">
              Herr talman! Det är naturligtvis så att Miljöpartiet ska gå fram
              till svenska folket med ett medborgarlönsliknande förslag om man
              tror på det. Självklart är det så! Jag vill inte förminska betydelsen
              av det på något sätt. Att då och då säga: Vi tycker som Sverigedemokraterna.
              Att då och då säga: Vi tycker som Socialdemokraterna. Att då och
              då säga: Vi tycker som Vänsterpartiet. Det är helt okej! Jag köper
              den bilden.
            </seg>
            <seg n="62c3a374">
              Men det blir lite magstarkt när man kritiserar en samlad reform
              som har genomförts och därefter säger att vi vill göra på det
              här sättet, men samtidigt i praktiken säger att det enda vi vet
              när vi har vunnit ett val är att det inte kommer att bli som det
              vi själva har gått till val på.
            </seg>
            <seg n="36a5082a">
              Det är inte ett seriöst sätt att beskriva olika alternativ i
              den svenska välfärdspolitiken. Det är att låtsas som att enskilda
              människor kan ta ställning till ett enskilt förslag utan att ha
              en aning om vad de i praktiken köper. Jag tycker inte att det
              är ett seriöst förhållningssätt.
            </seg>
            <seg n="0b5b063d">
              Förebyggande arbete är naturligtvis otroligt viktigt, och jag
              har påpekat det många gånger. Jag tycker också att våra myndigheter
              gör rätt mycket på det området. Det finns nog inget enskilt område
              just nu där behovet av förebyggande insatser är så stort som när
              det gäller det breda fältet av psykisk ohälsa. Det förändrar också
              delvis karaktären på en del av våra stora folkhälsoproblem och
              sjukförsäkringsproblem.
            </seg>
            <seg n="f0274463">
              Sjukförsäkringen är, om vi ska vara alldeles ärliga, i grund
              och botten skapad för en helt annan tid och helt andra bekymmer.
              Man drabbas av påtagligt somatiska, fysiska skador, man får i
              bästa fall snabbt vård, man får rätt behandling, man blir frisk
              och man kommer tillbaka. Benbrott kan också förebyggas, absolut,
              men när de inträffar så inträffar de ganska skarpt.
            </seg>
            <seg n="920048dd">
              Psykisk ohälsa har ofta ett helt annorlunda förlopp, det vill
              säga att vår egen uppmärksamhet på det, arbetsgivarens uppmärksamhet,
              arbetskamraters uppmärksamhet och tidiga insatser och förmåga
              att hjälpa till är av en helt annan karaktär.
            </seg>
            <seg n="5d09afe2">
              Jag tror att vi bara står i början av det paradigmskifte som
              vi kommer att se i Sverige när det gäller förebyggande insatser
              för psykisk ohälsa och att det är ett mycket långt, svårt men
              också spännande arbete.
            </seg>
          </u>
          <note type="speaker" n="8cfe0b75">
            Anf. 63 WIWI-ANNE JOHANSSON (V) replik:
          </note>
          <u who="wiwi-anne_johansson_946962" xml:id="i-237fddf6927b5471-7" n="f6489098">
            <seg n="6e149071">
              Herr talman! Jag kommer inte att ta upp frågan om stupstocken
              den här gången, för det har vi gjort så många gånger här i kammaren.
              Jag vet precis vad ministern tycker om det, och vi står väldigt
              långt ifrån varandra.
            </seg>
            <seg n="0a43cab7">
              Däremot vill jag bara säga att när det gäller tidsgränserna tror
              jag inte att ministern har läst vad vi tycker. Vi tycker att det
              är bra med tidsgränser. Vi tycker att det är bra att den enskilde
              får veta att senast där ska jag få rehabilitering. Det har vi
              inga som helst bekymmer med. Bekymret är att dagarna tickar på
              och man kan bli av med sitt jobb, om man nu har turen att ha ett
              jobb när man har oturen att bli sjuk. Det behöver vi kanske inte
              orda så mycket om.
            </seg>
            <seg n="e6137464">
              Däremot blir jag bekymrad över det ministern säger. Försäkringskassans
              nya uppgifter är att sjuktalen har ökat med 30 procent från december
              2010 till juni 2013, och där är två tredjedelar kvinnor. Han tricksar
              på något sätt med verkligheten när han säger att det inte är så
              illa. Jag tyckte att jag hörde ministern säga att det är färre
              sjuka. Jag vet inte riktigt. Det är de korta sjuktalen som ökar,
              men de långa minskar. Ja, det är klart, för de åker ju ut ur systemet.
            </seg>
            <seg n="e885ad20">
              Jag har några mer konkreta frågor som jag skulle vilja ha svar
              på. Vi vet att ojämställdheten ökar när kvinnor föder barn. Efter
              andra barnet ökar dessutom sjukfrånvaron. Då undrar jag: Vill
              ministern göra någonting mer åt föräldraförsäkringen och göra
              den mer jämställd? Jag vet att Moderaterna och regeringen inte
              vill ha den tvådelad, som vi vill. Men har man kanske funderingar
              på att införa en tredje pappamånad, till exempel?
            </seg>
            <seg n="5af501d4">
              Jag fick inget svar av Solveig Zander när det gällde rehabiliteringsgarantin
              och KBT. Hon sade att hon tyckte att det vore väldigt bra om man
              öppnade för andra terapiformer också. Nu är det ju bara kognitiv
              beteendeterapi som gäller. Jag fick inget svar. Hur är det med
              den saken?
            </seg>
          </u>
          <note type="speaker" n="5a48667d">
            Anf. 64 Statsrådet ULF KRISTERSSON (M) replik:
          </note>
          <u who="unknown" xml:id="i-9d65369d09a0d3b7-6" n="dfeb01af">
            <seg n="7301e14f">
              Herr talman! Jag noterar ändå – utan minsta ironi – att tidsgränser
              inte längre beskrivs som ett problem utan tvärtom beskrivs som
              en styrka i sjukförsäkringen. Jag tycker att det är bra om vi
              börjar samlas kring den ståndpunkten. Tidsgränser betyder i praktiken
              att vi har bråttom. Det är det de säger. Tidsgränser prövar inte
              sjukdom. Tidsgränser överprövar inte läkares intyg. Tidsgränser
              säger att vi inom rimliga tidsintervaller prövar en enskilds förmåga
              att arbeta i samma yrke, hos samma arbetsgivare eller i något
              annat yrke.
            </seg>
            <seg n="8fdca7e1">
              Det är ingen liten princip, för den försöker säga att vi inte
              har någon yrkesförsäkring i Sverige. Om man drabbas av någonting
              i sitt nuvarande yrke men skulle kunna ha ett annat yrke ska man
              ha rimlig tid på sig att komma tillbaka. Men man ska inte förbli
              sjukskriven i eget yrke om man kan arbeta med någonting annat.
            </seg>
            <seg n="a6413f2e">
              Det var ju det som hände utan tidsgränser. Det finns ett skäl
              till att nästan hela världen har tidsgränser. Det finns ett skäl
              till att de flesta är överens om att tidsgränser är viktiga i
              andra viktiga välfärdsarrangemang. Annars tar det för lång tid.
              Vi lärde oss snabbt att efter sex månaders sjukskrivning ökar
              riskerna dramatiskt att inte komma tillbaka över huvud taget.
            </seg>
            <seg n="6f244a36">
              Tidsgränser är jätteviktiga. Tidsgränser är stödjepunkter.
            </seg>
            <seg n="1379278f">
              Det samlade ohälsotalet sjunker. Den samlade sjukfrånvaron i
              Sverige sjunker. Det är viktigt att ha det klart för sig. Det
              förminskar inte vår oro för en del saker som ökar. Men den samlade
              sjukfrånvaron sjunker. De långa sjukfallen är mycket färre. Det
              finns skäl att titta närmare på exakt varför korttidssjukfrånvaron
              nu ökar, och det finns säkert variationer av orsaker. Det varierar
              till exempel mycket mellan olika yrken och olika branscher. Vi
              ser en stor variation där. Jag tror att många av Sveriges arbetsgivare
              nu ägnar mycket möda åt den frågan, och jag följer det också mycket
              noga.
            </seg>
            <seg n="048948ca">
              Föräldraförsäkringen: Jag undviker den diskussionen av det enkla
              skälet att det alltid är det mest självklara svaret på frågan
              om ojämlikheter i sjukförsäkringen. Jag tror inte att det är på
              det sättet. Jag tar gärna i andra sammanhang en diskussion om
              föräldraförsäkringen i sig. Men tro inte att det är föräldraförsäkringen
              som styr hela sjukfrånvaron!
            </seg>
          </u>
          <note type="speaker" n="2c9a799c">
            Anf. 65 WIWI-ANNE JOHANSSON (V) replik:
          </note>
          <u who="wiwi-anne_johansson_946962" xml:id="i-237fddf6927b5471-8" n="f6489098">
            <seg n="8464dcce">
              Herr talman! Nej, jag tror förstås inte att det är en enskild
              faktor som föräldraförsäkringen som styr hela sjukfrånvaron. Det
              gör jag inte. Däremot tror jag att det vi föreslår skulle minska
              kvinnors sjukfrånvaro. Vi vet hur det ser ut när man föder barn.
              Det var ett trist besked, men inte helt oväntat.
            </seg>
            <seg n="bc50d83a">
              När det gäller tidsgränserna skriver vi om dem i vår motion,
              och det har vi gjort tidigare också. Men vi ser nog på tidsgränserna
              och vad de är till för på helt olika sätt. De är till hjälp och
              stöd för den enskilde. Det är självklart att ingen ska lämnas
              vind för våg för att man blir sjuk. Tidigare fanns det anpassningsgrupper,
              och det finns avstämningsmöten.
            </seg>
            <seg n="462d9fc4">
              Men det händer ingenting hos den arbetsgivare som ger sjutton
              i att anpassa så att jag kanske skulle kunna gå tillbaka till
              min arbetsplats. Det är ett jättestort problem att det inte finns
              några sanktionsmöjligheter. Det kostar inte en spänn om man inte
              gör någonting. Det vill vi ändra på. Vill ni det? Nej, det har
              jag inte sett.
            </seg>
            <seg n="092a44aa">
              När det gäller lättare psykisk sjukdom eller diagnos ställde
              jag frågan till ministern också huruvida det är så som Solveig
              Zander sade. Det var Centerpartiets önskan. Är det så att regeringen
              kommer att göra någonting åt det? Kan man erbjudas någonting annat
              än kognitiv beteendeterapi? Vi tror inte att en storlek passar
              alla. Vi tror inte att en åtgärd passar alla sjukdomar, inte heller
              vid lättare psykisk sjukdom. Jag skulle vilja veta: Hur blir det
              med den saken?
            </seg>
          </u>
          <note type="speaker" n="55905c32">
            Anf. 66 Statsrådet ULF KRISTERSSON (M) replik:
          </note>
          <u who="unknown" xml:id="i-9d65369d09a0d3b7-7" n="dfeb01af">
            <seg n="2a603bd0">
              Herr talman! Jag ska ta upp tre saker.
            </seg>
            <seg n="565d66dc">
              För det första är jag rätt övertygad om att de allra flesta svenska
              arbetsgivare tar ett stort ansvar. Det är min grundläggande ståndpunkt.
              Arbetsgivare tar ett stort ansvar när människor kommer tillbaka
              från sjukskrivning till arbete, i anpassningar, i beredvillighet,
              i empati och i förståelse. Sedan finns det, som i alla verksamheter,
              undantag från detta, offentliga som privata. Men de flesta arbetsgivare
              tar ett stort ansvar.
            </seg>
            <seg n="5b767b13">
              För det andra vet vi att det är lättare att ta det ansvaret –
              av kunskap, av rädsla eller av andra skäl – när det gäller somatiska
              sjukdomar än vid psykisk ohälsa. Där har vi en stor utmaning framför
              oss, att vi alla som arbetskamrater, som chefer och som arbetsgivare
              möter människor som kommer tillbaka vid psykisk ohälsa på samma
              fina sätt som vi ofta möter människor som kommer tillbaka efter
              sjukskrivning av helt andra skäl. Det är en lång väg kvar där.
              Det är jag den förste att säga.
            </seg>
            <seg n="b65fc5d5">
              Jag vill också säga att män och kvinnor på goda grunder har höga,
              ofta lika höga, förväntningar på att bidra i det svenska arbetslivet.
              Det är min absoluta övertygelse. Därför måste också män och kvinnor
              ha samma höga förväntningar på att ta ansvar i alla andra av livets
              viktiga områden.
            </seg>
            <seg n="ecf5636c">
              Om vi ska förvänta oss att kvinnor tar lika stort ansvar som
              män i arbetslivet måste män ta lika stort ansvar som kvinnor för
              familjeliv, för barn och för allting annat. Där är vi inte. Det
              enda jag försökte säga var att jag inte alls är säker på att lösningen
              på detta långvariga och stora problem heter kvoterad föräldraförsäkring.
            </seg>
            <seg n="996d43e0">
              För det tredje, herr talman, gäller det rehabiliteringsgarantins
              insatser vid psykisk ohälsa och det faktum att vi har anslagit
              rätt stora summor för att pröva olika insatser med KBT och med
              multimodala behandlingar. Vi har helt enkelt vilat oss i Socialstyrelsens
              riktlinjer om var det finns evidens.
            </seg>
            <seg n="2c08d966">
              Vi har inte någon egen ståndpunkt i fråga om vilka medicinska
              behandlingar som ska användas. Vi har använt de socialstyrelseriktlinjer
              för evidens som finns.
            </seg>
            <seg n="871d3b8a">
              Det här utvärderas nu, och det kommer en slutrapport nästa år.
            </seg>
          </u>
          <note type="speaker" n="40df1d02">
            Anf. 67 EVA-LENA JANSSON (S):
          </note>
          <u who="eva-lena_jansson_c25f33" xml:id="i-f9ab5d93a058181f-0" n="6ecea595">
            <seg n="5d31f191">
              Herr talman! I dagens betänkande om utgiftsområde 10 behandlas
              också frågan om arbetsskadeförsäkringen. Eftersom Tomas Eneroth
              så förtjänstfullt har talat om rehabilitering och sjukförsäkringar
              tänkte jag fokusera på bland annat arbetsskadeförsäkringen.
            </seg>
            <seg n="f17383b5">
              Grundtanken med arbetsskadeförsäkringen är att individer som
              får en skada eller sjukdom som orsakats av arbete inte ska drabbas
              ekonomiskt. Dess värre är det en försäkring som många i dag inte
              längre uppfattar som vare sig jämställd, jämlik eller rättssäker.
            </seg>
            <seg n="ef1e1a33">
              Inspektionen för socialförsäkringen har tidigare rapporterat
              att i ärenden där Försäkringskassan prövade om sjukdom orsakats
              genom skadlig inverkan i arbetet bifölls färre ansökningar från
              kvinnor än ansökningar från män.
            </seg>
            <seg n="82e9f4cf">
              I sin rapport konstaterar ISF: Det förekommer att yrkestitel
              och diagnos är avgörande för rätten till livränta. Den försäkrade
              saknar information om för vilka yrken och besvär det inte görs
              någon individuell prövning. Därmed blir beslutet om livränta oförutsägbart
              och rättsosäkert för den försäkrade. Vi har alltså en rättsosäker
              arbetsskadeförsäkring.
            </seg>
            <seg n="1a8c43ed">
              Antalet individer som ansöker om och beviljas livränta på grund
              av arbetssjukdom har minskat markant sedan sjukförsäkringen förändrades.
              Vi anser därför att det är viktigt att granska hur förändringarna
              i sjukförsäkringen har påverkat både ansökningar om ersättning
              och handläggning av arbetsskadeförsäkringen. Är man utförsäkrad
              betraktas man ju inte som sjuk längre.
            </seg>
            <seg n="2eb65cec">
              Herr talman! När det visar sig att Försäkringskassan inte längre
              gör några arbetsplatsutredningar mer än i undantagsfall är det
              inte så konstigt att många upplever att arbetsskadeförsäkringen
              inte tas på allvar. Arbetsskadeförsäkringen ska ju ge ersättning
              till den som drabbas av en skada på eller på väg till eller från
              arbetsplatsen. Det verkar ju märkligt om Försäkringskassan då
              inte besöker arbetsplatsen för att se vad som har orsakat skadan.
            </seg>
            <seg n="5def0872">
              Försäkringen ska ersätta kostnader eller inkomstförlust som beror
              på olycksfall eller skada som på annat sätt orsakats av arbetet.
              Det kan vara livränta, kostnader för tandvård, särskilda hjälpmedel
              eller vård utomlands. Även efterlevande kan få ersättning.
            </seg>
            <seg n="50ac981d">
              Alla som förvärvsarbetar omfattas av arbetsskadeförsäkringen,
              oavsett om man är anställd, uppdragstagare eller egen företagare.
              Men som sagt, många upplever att försäkringen inte är rättssäker
              när man trots skada inte får den godkänd.
            </seg>
            <seg n="38fe7663">
              Försäkringskassan har i många avseenden valt att fokusera på
              konkurrerande orsaker i stället för att titta på grundorsaken
              till sjukfrånvaron. Om någon har haft ont i ryggen tittar man
              på vad den gör på fritiden i stället för att faktiskt besöka arbetsplatsen.
            </seg>
            <seg n="9143829e">
              För kvinnor som jobbar inom vården är det närmast omöjligt att
              få en arbetsskada eller arbetssjukdom godkänd. Arbetsskadeförsäkringen
              kan alltså knappast uppfattas som jämställd när skador som kvinnor
              oftare än män råkar ut för är svårare att få ersättning för än
              skador som män traditionellt drabbas av.
            </seg>
            <seg n="138d687c">
              De förändringar som gjordes i lagstiftningen 2002, med mildrad
              bevisbörda i syfte att det skulle bli enklare att få en arbetsskada
              godkänd och att kvinnors skador skulle omfattas i högre grad,
              har inte fått det genomslag som vi i riksdagen tyckte att det
              skulle få.
            </seg>
            <seg n="4fa5ac85">
              Förutom rapporten från ISF visar Riksrevisionens och Försäkringskassans
              granskningar av handläggningen av arbetsskadeförsäkringen att
              det finns tydliga brister i rättssäkerhet och att kvinnor missgynnas
              vid bedömning av arbetsskadeanmälan. Det är alltså tre viktiga
              instanser som har konstaterat det, och vi har i flera år lyft
              fram frågan.
            </seg>
            <seg n="2c214790">
              Det man nu har valt att göra från regeringens sida är att lägga
              in det i Socialförsäkringsutredningen för att slippa hantera politiska
              förslag här i riksdagen. Det tycker jag är tråkigt.
            </seg>
            <seg n="152a6b4c">
              Vår slutsats är att dagens arbetsskadeförsäkring behöver förändras
              för att bli jämställd, rättssäker och bättre anpassad till 2000-talets
              arbetsliv, bland annat när det gäller psykisk ohälsa på grund
              av arbete. Det behövs en reformering av arbetsskadeförsäkringen.
            </seg>
            <seg n="ea235d86">
              Problemen med handläggning och tillämpning av arbetsskadeförsäkringen
              måste tas på allvar, och förslag om en reformerad arbetsskadeförsäkring
              bör tas fram skyndsamt. Det bör alltså ske omgående!
            </seg>
            <seg n="d178e5ff">
              Herr talman! Jag tänker gå vidare till ännu en fråga som hanteras
              i betänkandet och prata om förrehabilitering.
            </seg>
            <seg n="8e8c4e39">
              Förrehabilitering är till för att personer som har en lång sjukskrivningsperiod
              bakom sig ska få bättre förutsättningar att klara arbetslivsinriktad
              rehabilitering. För att nå dit måste man nämligen få möjlighet
              att stärka sig själv.
            </seg>
            <seg n="4bf5a8c1">
              Detta har nu prövats på ett antal folkhögskolor runt om i landet.
              En utvärdering av projekt på tio folkhögskolor som skett i samverkan
              med Försäkringskassan och Arbetsförmedlingen visar ett positivt
              resultat. Vi anser att frågan om hur verksamheter liknande förrehabiliteringsprojekt
              ska göras mer permanenta ska utredas.
            </seg>
            <seg n="b241c0e7">
              Jag träffade för något år sedan Susanne, som prövat förrehabilitering
              efter mycket lång sjukskrivning. Det är slående hur positivt det
              har varit för henne och många andra – något som även Försäkringskassan
              och Arbetsförmedlingen sett i sina utvärderingar.
            </seg>
            <seg n="0018c5fa">
              Därför är det inte så konstigt att Arbetsförmedlingen den 15
              mars i år skickade in en begäran till regeringen om önskade förändringar
              av regleringsbrev och förordningar. Arbetsförmedlingens begäran
              kom efter att frågan beretts gemensamt med Försäkringskassan och
              Folkbildningsrådet.
            </seg>
            <seg n="9f2bde6f">
              Goda erfarenheter från studiemotiverande folkhögskolekurs och
              ett EU-finansierat projekt med förrehabilitering gör att Arbetsförmedlingen
              vill kunna erbjuda liknande insatser för en vidgad målgrupp.
            </seg>
            <seg n="da29895e">
              Arbetsförmedlingen bedömde att de här två förslagen skulle kunna
              rymmas inom beviljade anslag till arbetsmarknadspolitiken.
            </seg>
            <seg n="b82b28f5">
              Man kan tycka att det här borde vara enkelt för regeringen att
              göra. Döm om min förvåning när de borgerliga partierna nöjer sig
              med ett torftigt svar från arbetsmarknadsministern och en interpellationsdebatt
              och när de med hänvisning till det anser att vår motion är tillgodosedd.
              Jag har nämligen uppfattat att det har funnits en bred enighet
              här i kammaren om att förrehabilitering är en bra verksamhet.
            </seg>
            <seg n="92289ac4">
              För inte så länge sedan – någon timme sedan, tror jag att det
              var – sade Solveig Zander att hon vill ha det här på plats nu.
              Då blir frågan varför man inte stöder vårt förslag om förrehabilitering.
              Om Solveig Zander menar allvar borde man få regeringen att agera
              nu och inte nöja sig med att arbetsmarknadsministern står i riksdagens
              kammare och säger att Arbetsförmedlingen kan upphandla det här.
            </seg>
            <seg n="15bcccbf">
              När Arbetsförmedlingen vill ha en ändring i sitt regleringsbrev
              tycker regeringen att den i stället ska upphandla en metod som
              är unik för folkhögskolor. Om det är folkhögskolorna själva som
              gör projektet och är duktiga på sitt arbete, hur ska man då kunna
              upphandla det? Och om Arbetsförmedlingen hade tyckt att det gick
              att upphandla hade den naturligtvis valt att göra det. Nu valde
              den i stället att vända sig till regeringen och säga: Gör en ändring
              i vårt regleringsbrev, så kan vi hjälpa fler personer som står
              långt från arbetsmarknaden att komma tillbaka.
            </seg>
            <seg n="edc9869b">
              Min fråga till Solveig Zander, Lars Gustafson, Finn Bengtsson
              och Hans Backman är alltså: Hur tänker ni? Hur tänker ni informera
              regeringen så att den förstår vad förrehabilitering egentligen
              handlar om?
            </seg>
            <seg n="d6bb08d7">
              Jag har överlämnat till arbetsmarknadsministern de projekt och
              forskningsrapporter som fanns och som vi i socialförsäkringsutskottet
              har fått ta del av. Men jag hoppas att även andra får ta del av
              detta, för det räcker inte att Elisabeth Svantesson har fått ta
              del av dem. Det kanske är socialförsäkringsministern eller finansministern;
              vad vet jag. Det kanske Finn Bengtsson kan svara på.
            </seg>
            <seg n="b0388445">
              Jag ser att de uppenbarligen är intresserade av diskutera sinsemellan.
              Men, herr talman, det vore intressant om åtminstone någon av dem
              kunde bemöda sig att svara på min fråga.
            </seg>
            <seg n="a4b0b93f">
              Jag hoppas att de borgerliga ledamöterna snabbt sätter sig med
              ansvariga ministrar och försöker lösa frågan om förrehabiliteringens
              fortsättning. Frågan är alldeles för viktig för att slarvas bort.
              Människor som behöver hjälp och stöd för att komma tillbaka till
              arbetet ska också kunna få det.
            </seg>
          </u>
          <note type="speaker" n="cb8c8d62">
            Anf. 68 SOLVEIG ZANDER (C) replik:
          </note>
          <u who="solveig_zander_28a62c" xml:id="i-b4096005bf3ac4db-7" n="104a6761">
            <seg n="c7648531">
              Herr talman! Givetvis ska Eva-Lena Jansson få svar på sina frågor.
              Det är faktiskt av artighetsskäl man ska ge svar.
            </seg>
            <seg n="c4767ab9">
              Eva-Lena tar upp arbetsskadeförsäkringen och säger att man måste
              göra någonting åt den. Det är ju precis det vi gör i den parlamentariska
              socialförsäkringsutredningen. Vi har den på våra bord just nu;
              den är i allra högsta grad oerhört aktuell.
            </seg>
            <seg n="fd67bb60">
              Vi är inne i ett förhandlingsläge, för vi har ju olika ingångsparametrar
              i den här frågan. Men alla är vi överens om att vi ska få en arbetsskadeförsäkring
              som bättre tar till vara alla arbetsskador som finns.
            </seg>
            <seg n="8d047ef3">
              Vi är väl medvetna om de brister när det gäller arbetsskadeförsäkringen
              som Eva-Lena Jansson tar upp i sitt anförande, inte minst när
              det gäller kvinnor och de sjukdomar som kvinnor uppvisar.
            </seg>
            <seg n="7a98aad6">
              Jag undrar, Eva-Lena Jansson: Skulle du mitt under en förhandling
              ställa dig och blotta dig inför alla och tala om exakt vad du
              tycker och avser? Skulle du vilja att vi har en förhandling här
              i kammaren? Det är ju inte så det går till när vi ska skapa bättre
              förutsättningar.
            </seg>
            <seg n="fc9550cf">
              När det gäller förrehab är det minst tre ministrar som är involverade.
              Det är utbildningsministern, arbetsmarknadsministern, socialförsäkringsministern
              och säkert fler. Då är det viktigt att vi lyssnar på vad Socialstyrelsen
              säger om olika rehabiliteringsmetoder. Detta får vi återkomma
              till, eller vill du att vi bara ska ta saker rätt upp och ned
              utan att ha definitiv evidens bakom metoderna?
            </seg>
          </u>
          <note type="speaker" n="14b02d64">
            Anf. 69 EVA-LENA JANSSON (S) replik:
          </note>
          <u who="eva-lena_jansson_c25f33" xml:id="i-f9ab5d93a058181f-1" n="6ecea595">
            <seg n="652ffac6">
              Herr talman! Vi ska nog inte stå här och förhandla. Däremot finns
              det en rapport från mig som har lämnats över till Socialförsäkringsutredningen,
              och det finns en rapport från Björn von Sydow om arbetsskadeförsäkringen.
              I vissa avseenden delar jag och Björn von Sydow synen på hur vi
              borde förändra arbetsskadeförsäkringen. Det vi vill få på plats
              är en rättssäker och jämställd arbetsskadeförsäkring. Den förändring
              som riksdagen gjorde 2002 har ju inte resulterat i det vi vill
              åstadkomma.
            </seg>
            <seg n="feb82676">
              Jag har inte tålamod att vänta längre. Det är detta jag försöker
              säga. Jag hoppas att Solveig Zander och de andra i Socialförsäkringsutredningen
              ska komma till rätta med den här frågan, men jag är inte säker
              på att ni kommer att lyckas med det. Precis som du säger är det
              en förhandlingsfråga, och jag vet att det finns de som vill privatisera
              försäkringen.
            </seg>
            <seg n="b8a6138e">
              När det gäller förrehabilitering vet jag att det är flera ministrar
              som är inblandade, men jag tog upp det specifika fallet där Arbetsförmedlingen
              sade att man kunde göra något jättebra av detta och lämnade in
              en skrivelse till regeringen i mars. Det är märkligt att inte
              Arbetsmarknadsdepartementet kan svara på frågan. När vi hade en
              debatt i november sade arbetsmarknadsministern: Varför kan inte
              Arbetsförmedlingen upphandla frågan? Då har man ju inte ens förstått
              vad det handlar om!
            </seg>
            <seg n="d23ad731">
              Jag vill påminna Solveig Zander om att vi tillsammans träffade
              projektet om förrehabilitering, och jag har uppfattat att Solveig
              Zander är genuint engagerad i frågan och verkligen tycker att
              detta är viktigt. Men att då skjuta det hela på framtiden och
              försätta verksamheten i en svår situation tycker jag inte är hållbart.
              Min fråga till Solveig Zander är därför: Är du verkligen nöjd
              med hur regeringen har hanterat frågan?
            </seg>
          </u>
          <note type="speaker" n="cec1ccc8">
            Anf. 70 SOLVEIG ZANDER (C) replik:
          </note>
          <u who="solveig_zander_28a62c" xml:id="i-b4096005bf3ac4db-8" n="104a6761">
            <seg n="1227c5f7">
              Herr talman! Låt mig komma tillbaka till detta med arbetsskadeförsäkringen.
              Jag har uppfattat det som att Eva-Lena Jansson är okunnig i frågan.
              Vi har haft massor med olika synpunkter på hur vi ska lösa detta.
              Det är många utredningar och rapporter som har skrivits. Vi har
              delgivits enormt mycket material. Jag kan lova att ingenting har
              gått oss förbi.
            </seg>
            <seg n="2522986d">
              Vi är positiva till att göra en förbättring, givetvis, men jag
              kan här inte stå och lova vad resultatet kommer att bli. Eva-Lena
              Jansson får tala med sina representanter i den parlamentariska
              socialförsäkringsutredningen och fråga dem. För inte ska väl de
              behöva gå upp i debatten och bemöta det Eva-Lena Jansson säger
              och förklara för henne i kammaren vad Socialdemokraterna har för
              ingång i arbetsskadeförsäkringen och det vi ska komma fram till?
            </seg>
            <seg n="0826adfb">
              Jag tror att jag å allas vägnar kan lova – Gud förbjude om jag
              gör fel – att vi alla har en ärlig avsikt att komma fram till
              ett bra förslag.
            </seg>
            <seg n="d8c53fb3">
              När det gäller förrehab har jag varit med i många år sedan den
              diskussionen började. Jag tycker att det är ett bra förslag. Jag
              har tagit del av den evidens som finns på området. Men jag och
              Eva-Lena Jansson kan ju inte stå här och tala om vad det är för
              olika metoder som ska gälla. Eller ska vi i utskottet peka ut
              exakt vilka metoder som ska föreligga när det gäller sjukförsäkringen
              i betänkanden här i riksdagen? Det kan väl ändå inte Eva-Lena
              Jansson mena?
            </seg>
          </u>
          <note type="speaker" n="81f4f4d0">
            Anf. 71 EVA-LENA JANSSON (S) replik:
          </note>
          <u who="eva-lena_jansson_c25f33" xml:id="i-f9ab5d93a058181f-2" n="6ecea595">
            <seg n="3c3d4954">
              Herr talman! Jag blev politiskt aktiv just på grund av arbetsskadeförsäkringen.
              Att jag skulle vara okunnig i frågan stämmer inte alls.
            </seg>
            <seg n="eb639f31">
              Tomas Eneroth sitter i Socialförsäkringsutredningen. Han och
              jag och övriga socialdemokrater här i kammaren har skrivit en
              motion där vi pekar på att vi vill ha en förändring av arbetsskadeförsäkringen,
              och vi vill att riksdagen hanterar det nu. Vi har dessutom skrivit
              en motion och påpekat att vi vill ha en verksamhet med förrehabilitering.
              Det besvarar Solveig Zander med att vi har fått ett interpellationssvar
              från arbetsmarknadsministern, och det ska vi nöja oss med. Det
              är helt häpnadsväckande!
            </seg>
            <seg n="9e29a4b2">
              Som politiker tycker jag att det är viktigt att vi tar ställning
              till politiska förslag. Vi vill ju åstadkomma någonting. Annars
              skulle vi inte väcka motioner här i riksdagen.
            </seg>
            <seg n="ac6d7d2d">
              På samma sätt som regeringen lägger fram förslag kommer vi att
              svara på förslagen och säga vad vi vill åstadkomma. Sedan vill
              vi ge myndigheten uppdrag utifrån den politiken. Om Solveig Zander
              tycker att det är konstigt tycker jag att det är ännu konstigare
              att hon vill vara politiker om hon inte vill vara med och styra
              och påverka samhället. Jag vill göra det, och det är därför vi
              lägger fram förslag här i riksdagen.
            </seg>
          </u>
          <note type="speaker" n="86e5a5e5">
            Anf. 72 GUNILLA NORDGREN (M):
          </note>
          <u who="gunilla_nordgren_c2faf6" xml:id="i-e2d0d54109e4f770-0" n="ea8e1f85">
            <seg n="b645e3fc">
              Herr talman! Mycket har sagts här i dag. Detta är ett stort och
              viktigt utgiftsområde.
            </seg>
            <seg n="1c26b083">
              Under anslaget Bidrag för sjukskrivningsprocesser finns bland
              annat ett anslag till aktörer i sjukskrivningsprocessen, till
              exempel Försäkringskassan och Arbetsförmedlingen, som får över
              700 miljoner plus 280 miljoner till samverkan enligt lagen om
              finansiell samordning, den så kallade Finsam.
            </seg>
            <seg n="c4165946">
              Jag brukar kalla dessa olika samverkansformer för tvåsam och
              fyrsam för att hålla dem isär. Det jag vill prata om här är Finsam,
              eller fyrsam.
            </seg>
            <seg n="a93a0af0">
              Lagen om finansiell samordning av rehabiliteringsinsatser infördes
              2004, och syftet är att ge ytterligare möjligheter till samverkan
              inom rehabiliteringsområdet. Det är viktigt att samarbete sker
              mellan olika myndigheter i akt och mening att kunna ge rehabilitering
              på ett bra sätt och i ett tidigt skede.
            </seg>
            <seg n="7809e9f0">
              Samarbetet sker mellan Försäkringskassan, Arbetsförmedlingen,
              respektive landsting och kommuner och fick 2012 ett eget anslag,
              vilket förbättrade kontinuiteten och överblickbarheten. Förut
              utgjorde anslaget 7 procent av sjukpenninganslaget, och det varierade
              över tid och gick dessutom ned, och då blev det mindre pengar
              till Finsam. 2014 är förslaget till anslag 280 miljoner.
            </seg>
            <seg n="9bc2f5a9">
              Herr talman! Denna summa utgör 50 procent av resurserna, då enligt
              lagen respektive landsting och kommun ska bidra med lika mycket,
              så den totala satsningen på samordnad rehabilitering i landet
              uppgår till 560 miljoner. Av statens avsatta medel på 280 miljoner
              har 273 miljoner år 2013 fördelats mellan de olika förbunden,
              och 7 miljoner har använts för olika administrativa kostnader
              hos Försäkringskassan.
            </seg>
            <seg n="077ecb0e">
              Finansiell samordning bedrivs av samordningsförbund och är en
              frivillig samverkan. I dag finns 82 samordningsförbund i 222 av
              landets 290 kommuner. Målgruppen är individer som är i behov av
              samordnade rehabiliteringsinsatser och som ofta befinner sig långt
              från arbetsmarknaden. En prioriterad grupp är unga under 29 år
              med aktivitetsersättning. Ett samarbete mellan olika myndigheter
              på statlig nivå, landstingsnivå och kommunal nivå har sina sidor
              i början, när man startar sådana här förbund, men när det väl
              fungerar är mycket vunnet.
            </seg>
            <seg n="513d9572">
              Inspektionen för socialförsäkringen påpekar i sin rapport Förstärkta
              rehabiliteringsinsatser i samverkan att detta skapar förutsättningar
              för att kunna erbjuda fler personer stöd och aktivitet samt att
              insatser kan ske i ett tidigare skede. Detta ser jag på nära håll,
              då jag har varit med om att starta upp ett samordningsförbund
              där jag än i dag är kvar som ordförande. Inspektionen för socialförsäkringen
              menar – och utskottet håller med – att det är viktigt att den
              här modellen fortsätter att utvecklas.
            </seg>
            <seg n="095ec58e">
              Herr talman! Ett problem som måste lösas är hur utvärdering och
              uppföljning ska ske. Det är svårt att rent statistiskt påvisa
              vad som hade hänt med deltagarna om de inte hade deltagit i en
              insats, det vill säga det finns ingen kontrollgrupp, som det heter
              på statistikspråk.
            </seg>
            <seg n="a4357e6a">
              Det är också så att en del förbund är ganska små, det vill säga
              att det är svårt att få relevant statistik, då antalet deltagare
              per insats är för litet för att man ska nå en statistisk säkerhet.
              Men samverkansmodellen fungerar väl på de allra flesta håll och
              är väl värd att fortsätta att utveckla.
            </seg>
            <seg n="b1ed3ecd">
              Då nya förbund fortlöpande startar upp blir det mindre pengar
              per förbund vid samma anslagssumma. I budgeten för 2014 förtydligas
              det nu att hela anslaget i fortsättningen ska fördelas till förbunden,
              men under 2014 begränsas de administrativa kostnaderna till 3
              miljoner. Detta innebär ett tillskott till förbunden, och pengarna
              gör god nytta där. Jag välkomnar att vi är överens över blockgränserna
              på den punkten.
            </seg>
            <seg n="e0c65cbf">
              Jag välkomnar alltså utskottets förtydligande på denna punkt
              och ser fram emot ett fortsatt utvecklande av samverkansmodellen,
              som jag tror på. Jag tror att den är bra för de inblandade myndigheterna
              samt för de personer som nås av rehabiliteringsinsatserna via
              samordningsförbunden.
            </seg>
            <seg n="3e844cbc">
              Jag noterar med glädje att regeringen avser att genom uppdrag
              till Försäkringskassan säkerställa att detta samarbete fortsätter
              att utvecklas.
            </seg>
          </u>
          <note type="speaker" n="a1fb3f1c">
            Anf. 73 SHADIYE HEYDARI (S):
          </note>
          <u who="shadiye_heydari_eccba9" xml:id="i-cadef02ff3cb8491-0" n="37e73630">
            <seg n="d2a6be35">
              Herr talman! Jag vill börja med att yrka bifall till reservationerna
              7, 12 och 14.
            </seg>
            <seg n="00981a5d">
              Sjukförsäkringen bygger på den grundläggande principen att alla
              är med och bidrar till en gemensam försäkring, och alla har samma
              rätt att få del av den när man behöver den. Vi finansierar den
              gemensamt genom arbete och avgifter på lönen, och alla kan lita
              på att den träder in när man behöver den.
            </seg>
            <seg n="c3b3803f">
              Sjukkassan och arbetslöshetskassan har varit viktiga för Sveriges
              utveckling som välfärdsland. Välfungerande socialförsäkringar
              bidrar till en förbättrad omställningsförmåga på arbetsmarknaden.
            </seg>
            <seg n="a52b5e7a">
              Herr talman! I Sverige är det i dag alltför många som står långt
              från arbetsmarknaden på grund av ohälsa. Som sagt: Ingen önskar
              sig att drabbas av cancer eller råka ut för en olycka. De flesta
              av oss har förmånen att få vara friska och ha ett arbete under
              den största delen av vårt liv.
            </seg>
            <seg n="147200b7">
              Ohälsa är faktiskt en klassfråga. Det finns olika faktorer som
              spelar roll: var man bor, var man är född, vilken utbildning man
              har och självklart vilken typ av arbete man har. Men för den som
              har oturen att bli sjuk vill vi ha en sjukförsäkring som ger både
              snabb rehabilitering tillbaka till arbete och ett gott ekonomiskt
              skydd under den tid det tar.
            </seg>
            <seg n="367ee4b2">
              Vägen tillbaka till ett arbete är i dag väldigt lång på grund
              av reformens misslyckande. Många kommer aldrig tillbaka till ett
              eget arbete och en egen försörjning. Vi kan alla vittna om de
              senaste årens berättelser om att mycket svårt sjuka människor
              har utförsäkrats.
            </seg>
            <seg n="d6f2f96d">
              En av våra distriktsläkare, Daniel Håkansson, säger att man faktiskt
              har skickat döende patienter till Arbetsförmedlingen. Det är inte
              acceptabelt. Man kan inte behandla människor på det sättet.
            </seg>
            <seg n="a2587d14">
              Regeringen hävdar att syftet med de nya reglerna är att föra
              människor tillbaka till ett arbete. Frågan är: Hur många av dessa
              människor har fått rehabilitering och gått tillbaka till ett arbete?
              Den ogenomtänkta reformen försvårar möjligheten till en rehabilitering
              som är värd namnet.
            </seg>
            <seg n="e7f782ff">
              Det som är intressant är att reformen skulle bryta utanförskapet
              och få fler i arbete. Vad har den så kallade rehabiliteringskedjan
              gjort för de sjukskrivna? Det är en viktig fråga som man kan ställa
              till regeringen? Sjukskrivningarna är nu fler än innan den moderatledda
              regeringens experiment trädde i kraft 2008.
            </seg>
            <seg n="9340a5fc">
              Konsekvensen av experimentet med sjukförsäkringen är att 70 000–75
              000 personer har hamnat utanför sjukförsäkringen. 70 procent av
              dem är kvinnor. I medierna har vi fått läsa om hur personer med
              cancer, psykisk ohälsa eller andra svåra sjukdomar har stängts
              av från sjukförsäkringen, inte för att de blivit friska utan för
              att den bortre tidsgränsen passerats. Är det verkligen okej att
              svårt sjuka människor ska behandlas så i vårt välfärdsland Sverige?
            </seg>
            <seg n="228ac2b3">
              Herr talman! Tidsgränserna har inneburit oro och stress för de
              sjuka. Man har hänvisat sjuka människor till försörjningsstöd
              när de mist sin arbetsförmåga genom sjukdom och arbetsskada. Man
              har tvingat sjuka människor att gå från hus och hem och leva på
              anhöriga. Och man har tvingat människor att säga upp sig från
              sitt deltidsarbete mitt under pågående rehabilitering.
            </seg>
            <seg n="068eebc0">
              De svenska trygghetssystemen håller inte längre världsklass.
            </seg>
            <seg n="87b1ac49">
              Vi kan alla vittna om att mer än hälften av de personer som utförsäkrades
              från sjukförsäkringen i själva verket visade sig vara så sjuka
              att de nu är tillbaka i försäkringen. 35 000 utförsäkrade återvände
              till sjukpenningen fram till augusti 2012. Och från förra året
              fram till nu, 2013, beräknas 13 600 personer återvända till sjukpenningen,
              enligt Försäkringskassans prognoser och den senaste rapporten
              från TCO.
            </seg>
            <seg n="98a3a473">
              Det är dags att sluta experimentera med svårt sjuka människor
              och utsätta dem för utanförskap. Tidsgränser är bra, men då bör
              man se till att människor får insatser så att de faktiskt kan
              komma tillbaka till jobb eller utbildning. Många av dem som utförsäkrats
              ur sjukförsäkringen har inte ens fått erbjudande om rehabilitering.
              Och vad är det för typ av rehabilitering vi pratar om? Det kan
              vara ett samtal en gång i veckan på Arbetsförmedlingen. Tack för
              det! Om vi kallar det för rehabilitering att man ska gå till Arbetsförmedlingen
              och sitta där och samtala en timme i veckan kan jag säga: Grattis
              till misslyckandet!
            </seg>
            <seg n="bbb24816">
              Herr talman! De som är sjuka måste få rehabilitering så att de
              kan komma tillbaka till jobb, inte snurra i olika ersättningssystem.
              Rehabiliteringen ska vara skräddarsydd utifrån individens behov.
              Det blir en rättighet för individen att få just den rehabilitering
              som behövs för att återgå till arbete. I första hand tycker jag
              att man ska kunna återgå till sin gamla arbetsgivare, till gamla
              eller nya anpassade arbetsuppgifter.
            </seg>
            <seg n="5cb569ef">
              För dem som inte kan återgå till sin tidigare arbetsplats eller
              till sitt tidigare yrke ska insatserna syfta till att de ska komma
              vidare till något nytt. Flera utredningar visar att ju tidigare
              och närmare individerna och arbetsplatserna åtgärderna sätts in
              desto större är chansen för människor att komma tillbaka.
            </seg>
            <seg n="aab29c34">
              Med nuvarande regler har den enskilde ålagts allt ansvar. Det
              är inte en rimlig ordning. Inte minst arbetsgivaren har en central
              funktion i en rehabilitering värd namnet. De inblandade aktörerna,
              som Försäkringskassan, Arbetsförmedlingen, kommunen och sjukvården,
              måste ta sitt ansvar för att detta ska fungera. Det handlar om
              människor.
            </seg>
            <seg n="08bc0f33">
              Politikens ansvar är att skapa förutsättningar för medborgarna
              och inte tvärtom. En framgångsrik rehabiliteringspolitik kräver
              att fokus flyttas från de olika myndigheternas ansvarsområden,
              ekonomin och statistiken till individens unika behov. I dag har
              regeringen inte lyckats med det. Ansvarsfördelningen är fortfarande
              otydlig, och systemet är krångligt.
            </seg>
            <seg n="45e512eb">
              Herr talman! Vi vill ha en rehabiliteringsförsäkring värd namnet.
              Om vi vill förhindra att fler slås ut från arbetslivet krävs förebyggande
              insatser i stället för neddragningar i företagshälsovård och rehabilitering.
            </seg>
            <seg n="ef8b9a7b">
              Vi vill ha tidiga insatser för att förebygga sjukskrivningar.
              Vi vill avskaffa andra sjuklöneveckan, så att arbetsgivaren vågar
              anställa. Vi vill ha en aktiv näringspolitik och bra arbetsmarknadsutbildning.
              För att människor ska kunna koncentrera sig på att bli friska
              vill vi se till att de har en ekonomisk trygghet under den tid
              det tar att komma tillbaka till jobb.
            </seg>
            <seg n="ed36956e">
              Sverige behöver en mänsklig sjukförsäkring – inte tvärtom! Vi
              socialdemokrater lämnar ingen ensam!
            </seg>
            <seg n="8d7e9d3c">
              Avslutningsvis vill jag önska er alla en god jul och ett gott
              nytt år.
            </seg>
          </u>
          <note type="speaker" n="c57ad7f4">
            Anf. 74 VALTER MUTT (MP):
          </note>
          <u who="valter_mutt_c20a58" xml:id="i-a77716c3e5ee3912-0" n="40d9ad90">
            <seg n="689d661a">
              Herr talman! Jag kommer i mitt inlägg här inte att ägna mig åt
              anslagsfrågor eller den omedelbara dagspolitiken, där jag instämmer
              i vad Gunvor G Ericson redan fört fram, utan jag tänker ta mig
              friheten att föra ett mer filosofiskt resonemang om människovärde
              och trygghetssystem. Min utgångspunkt är den enskilda motion om
              en utredning av basinkomst, med anslutande pilotprojekt, som jag
              skrivit tillsammans med Annika Lillemets, Jan Lindholm och Tina
              Ehn.
            </seg>
            <seg n="96e04365">
              Sedan en tid växer intresset för basinkomst eller, om man så
              vill, medborgarlön. Nu bildas basinkomstgrupper i Göteborg, Malmö
              med flera städer. Ja, kanske ser vi här rent av embryot till en
              ny svensk folkrörelse. I vårt stora södra grannland, Tyskland,
              finns sedan länge en böljande basinkomströrelse som driver partierna
              framför sig och har fått dessa att tillsätta arbetsgrupper för
              att ta frågan vidare mot förverkligande. Allt fler framstående
              tyska ekonomer börjar nu titta närmare på frågan om basinkomst.
            </seg>
            <seg n="130edb67">
              EU-parlamentet uppmanade i en resolution 2010 medlemsländerna
              att pröva villkorslös basinkomst som ett sätt att bekämpa social
              utslagning och framhåller i resolutionen att basinkomst är en
              icke-stigmatiserande metod med potential att även komma åt dold
              fattigdom.
            </seg>
            <seg n="a3be744c">
              På världsnivå finns det stora forskar- och aktivistnätverket
              Bien, Basic Income Earth Network, som dokumenterar mycket omfattande
              pilotprojekt med basinkomst i Indien, Brasilien med flera länder.
            </seg>
            <seg n="512c3a5f">
              Dagens växande intresse för basinkomst är naturligtvis ingen
              slump utan svarar mot en dramatisk social verklighet. Globalisering,
              digitalisering och automatisering har medfört åtskilligt positivt
              men har också inneburit att allt färre kan producera allt mer.
              Även människor med hög utbildning och stor social förmåga har
              i dag ofta svårt att få fast fot på arbetsmarknaden, och vi ser
              hur ett så kallat prekariat växer fram där människor under ibland
              hela sitt yrkesliv tvingas acceptera prekära, osäkra, anställningsförhållanden
              med långtgående konsekvenser för familjebildning och livschanser.
              Vad är egentligen naturligare än att människor i vår brytningstid
              börjar tänka tankar utanför boxen och ifrågasätta rimligheten
              i att villkora social trygghet med föregående lönearbete? Också
              i vårt nyss så ombonade Sverige faller i dag allt fler mellan
              stolarna och majoriteten arbetslösa får inte längre ersättning
              från a-kassan.
            </seg>
            <seg n="63d488c6">
              Uppsvinget för basinkomstidén tror jag även hänger samman med
              en mycket spännande teoriutveckling där nya finansieringsmöjligheter
              under senare tid lyfts fram. Den världsledande amerikanske klimatforskaren
              James Hansen har föreslagit införandet av en hög och över tid
              stigande koldioxidskatt vars intäkter skulle gå tillbaka till
              medborgarna i form av en basinkomst, och folkligt stöd för en
              sådan koldioxidskatt skulle därmed kunna mobiliseras; låg- och
              medelinkomsttagare gynnas av Hansens förslag.
            </seg>
            <seg n="1825d449">
              Hansens geniala idé har redan fått senatorerna Barbara Boxer
              och Bernie Sanders att i den amerikanska kongressen lägga fram
              en motion om införande av en koldioxidskatt där 60 procent av
              skatteuppbörden återförs till medborgarna som basinkomst medan
              25 procent går till staten och 15 procent till en fond för satsningar
              på förnybar energi och energieffektivisering.
            </seg>
            <seg n="347d3b76">
              Att på det här viset knyta samman kampen mot klimatförändringarna
              med kampen mot tilltagande sociala klyftor är vackert – ja, det
              är att vrida upp politik till poesi och hänga upp en lykta av
              hopp över vår uppgivna tid.
            </seg>
            <seg n="22b4d316">
              Herr talman! Föga förvånande känner makteliterna djup olust inför
              basinkomsttanken. Att individen frigörs från beroendeförhållanden
              av välfärdsbyråkratier och fackliga hierarkier och plötsligt får
              råd att tacka nej till dåliga anställningsvillkor – ja, allt detta
              skulle få maktförhållandena i vår värld att börja dansa. Och det
              vore sannerligen på tiden!
            </seg>
          </u>
          <note type="speaker" n="cbe8cb52">
            Anf. 75 TOMAS NILSSON (S):
          </note>
          <u who="ulrik_nilsson_f7792c" xml:id="i-b6ad7d54c15395d2-0" n="2dc9332e">
            <seg n="6578f42c">
              Herr talman! Det är fredag och veckan är snart slut, men på måndag
              är det en ny vecka för dem av oss som har ett arbete att gå till
              och är friska nog att ta oss till arbetsplatsen. Så är det tyvärr
              inte för alla.
            </seg>
            <seg n="cd4fcbcf">
              Många människor som inget annat vill än att jobba och klara sin
              egen försörjning har inte denna möjlighet. Jag möter dem i min
              vanliga vardag som facklig företrädare. Många av samtalen går
              inte att släppa bara för att arbetsdagen tagit slut. Jag kan bara
              ana hur många svåra stunder försäkringshandläggare möter i sin
              vardag då de tvingas berätta att din tidsfrist har gått ut och
              du har inte rätt till någon sjukersättning – trots att de ser
              att personen fortfarande är sjuk.
            </seg>
            <seg n="174de02b">
              Herr talman! Cirka 75 000 personer har hittills utförsäkrats
              ur sjukförsäkringen. Det är mer än fyra gånger så många som det
              bor i Gällivare kommun. Många av sjukskrivningarna är direkt eller
              indirekt relaterade till arbete och arbetsmiljö. Årligen i landet
              registreras uppemot 30 000 olyckor kopplade just till jobbet med
              sjukfrånvaro som följd.
            </seg>
            <seg n="2ac6787f">
              Men regeringen gör precis tvärtom. Regeringen har redan tidigare
              minskat resurser till Arbetsmiljöverket och lagt ned Arbetslivsinstitutet.
              Över 90 procent av stödet till företagshälsovården dras ned i
              höstens budget, och allt färre får rehabilitering och stöd för
              återgång i arbete. Dessa åtgärder ger i stället motsatt effekt
              på människors arbetsmiljö och möjligheter att ta sig tillbaka
              till arbetslivet.
            </seg>
            <seg n="ae684579">
              Herr talman! Självklart är det viktigaste att se till att människor
              håller sig friska med hjälp av ett kontinuerligt systematiskt
              arbetsmiljöarbete där det förebyggande arbetet börjar redan på
              golvet – i mitt fall i myllan under jord. Det gör vi genom att
              stärka och utbilda arbetsgivare och skyddsombud. Att arbetsgivaren
              har arbetsmiljöansvaret är självklart, men att arbetsgivaren har
              kunskap om arbetsmiljön är inte alls lika självklart.
            </seg>
            <seg n="80c63eaa">
              Därför är det viktigt att det finns ett starkt rustat arbetsmiljöverk
              med möjlighet till rådgivning och kontinuerliga tillsynskontroller
              samt specialiserade inspektörer på verksamheter som kräver detta.
              Men viktigast för en bättre arbetsmiljö är forskningen. Arbetslivet
              ska inte slita ut och stressa sönder människor med lång sjukfrånvaro
              som följd.
            </seg>
            <seg n="831867c0">
              Herr talman! Tyvärr har regeringen valt att gå en annan väg.
              Man fortsätter hellre med gränser i sjukskrivningen och arbetar
              bakifrån med reaktiva insatser i stället för att förebygga ohälsa
              och främja hälsa i arbetslinjen.
            </seg>
            <seg n="4afc6c98">
              Men det är uppenbart att regeringens utförsäkringspolitik nått
              vägs ände. Av regeringens senaste budgetproposition framgår att
              sjukskrivningarna nu är tillbaka på samma nivå som när regeringen
              började sitt experiment med sjukförsäkringen. Det går nämligen
              inte att tvinga folk att bli friska.
            </seg>
            <seg n="12f564d8">
              Herr talman! Vår välfärd bygger på att alla som kan jobba också
              ska göra det. Arbetsvillkor och arbetsmiljö måste förändras så
              att människor inte slits ut i förtid utan orkar jobba fram till
              pensionsåldern. En trygg sjukförsäkring är en del av en fungerande
              arbetslinje. Trygga försäkringar bidrar också till tillväxten
              eftersom trygga människor vågar utbilda sig, byta arbete och starta
              egna företag. Helt enkelt en arbetslinje värd namnet!
            </seg>
          </u>
          <note type="speaker" n="8fcc572d">
            Anf. 76 JASENKO OMANOVIC (S):
          </note>
          <u who="unknown" xml:id="i-9d65369d09a0d3b7-8" n="dfeb01af">
            <seg n="ad8fcce4">
              Herr talman! Sjukförsäkringen är en av de viktigaste frågorna
              i vårt samhälle. Vi har i dag en sjukförsäkring som berättigar
              till ersättning när man går miste om sin arbetsförmåga eller får
              en försvagad arbetsförmåga.
            </seg>
            <seg n="3e444b97">
              Finansieringen av denna försäkring står ju löntagarna och egenföretagarna
              för. Finansieringen ordnas genom socialavgifter. Därför är det
              viktigt, herr talman, att vi här i riksdagen ser till att garantera
              att pengarna inte hamnar, som i dag över 100 miljarder, från sjukförsäkringen
              och andra försäkringar inom socialförsäkringen i skattkistan hos
              finansministern. Det vi här i riksdagen behöver göra, herr talman,
              är att titta på: Hur kan vi se till att sjukskrivningarna minskar?
              Vilken inkomstbortfallsförsäkring har vi som samhälle för att
              garantera att sjukskrivningstalen blir mindre?
            </seg>
            <seg n="64d23d7f">
              Vilket vägval gjorde Alliansen? Alliansen gjorde det valet att
              man utgick från att den som nyttjar försäkringen är en misstänkt
              bidragsfuskare.
            </seg>
            <seg n="4a0ec161">
              Vi har ansvaret, vi 349 ledamöter, för att försäkra oss om att
              ingen går miste om inkomsten och att inte alltför många får försvagad
              arbetsförmåga.
            </seg>
            <seg n="dc0168f3">
              Frågan är, herr talman, hur man kan göra det. Man kan göra det
              genom att inte dra ned på Arbetsmiljöverkets möjligheter att vara
              ute och se vilka arbetsmiljöer vi har i landet. Man ska öka dessa
              möjligheter. Man ska ge Arbetsmiljöverket möjligheter att specialisera
              sig för att hjälpa företag att förbättra arbetsmiljön. Man ska
              satsa på företagshälsovården, inte dra ned på den, för att kunna
              förebygga. Man ska satsa på arbetsmiljöforskning, inte helt slopa
              den.
            </seg>
            <seg n="777f93c7">
              Vi behöver en inkomstbortfallsförsäkring, och vi behöver som
              samhälle hjälpa löntagare att behålla en arbetsförmåga och hjälpa
              företagare att ha en kontinuitet för arbetskraften. Det är det
              vi behöver, herr talman, och inte låtsas som att alla är bidragstagare.
            </seg>
            <seg n="9419185a">
              Det här är en försäkring som löntagare betalar in. Därför ska
              vi göra allt som finns i vår makt för att nyttja pengarna till
              att ge löntagare möjligheten att ha arbetsförmågan kvar så länge
              det går. Vi behöver varenda arbetad timme.
            </seg>
          </u>
          <note n="7f93f0ec">
            Utgiftsområde 11
          </note>
          <note type="speaker" n="5b5bb869">
            Anf. 77 KURT KVARNSTRÖM (S):
          </note>
          <u who="kurt_kvarnstrom_a18356" xml:id="i-1c0310728c6988ed-0" n="dad7421b">
            <seg n="2d18b159">
              Herr talman! Vi kommer nu över på utgiftsområde 11 i budgeten
              som behandlar ekonomisk trygghet vid ålderdom. Jag kommer att
              ägna en större del av mitt anförande åt pensionssystemen naturligtvis,
              men jag tänker också prata en del om bostadstilläggen.
            </seg>
            <seg n="e75dc915">
              I fjol höjdes bostadstillägget till pensionärerna genom en ny
              och rätt så annorlunda konstruktion. Vi hade svårt till och med
              i utskottet att reda ut hur det fungerar. I år införs ett fribelopp
              på 24 000 kronor.
            </seg>
            <seg n="fc23285b">
              Vi tycker att majoriteten i utskottet borde anta vårt förslag
              om att göra en ordentlig analys över hur förändringarna slår och
              hur de fördelningspolitiska effekterna blir. Det är en viktig
              princip som ändras när det gäller att se hur bostadstilläggen
              slår fördelningspolitiskt. Vi socialdemokrater vill understryka
              vikten av att stödet ges till dem som har de allra största behoven.
              Utgångspunkten för förstärkta bostadstillägg bör vara strikt fördelningspolitisk.
            </seg>
            <seg n="2782d57d">
              Här vill jag yrka bifall till reservation 27.
            </seg>
            <seg n="015849f2">
              Herr talman! Vårt pensionssystem konstruerades för mer än tio
              år sedan, och vi börjar nu få en allt klarare bild av hur det
              har fungerat hittills. Under den tid som gått har flera av de
              antaganden och analyser som låg till grund för de beslut som fattades
              på flera punkter förändrats. Det är nu dags att ta till sig de
              erfarenheter som vi kan se för att framöver göra de förändringar
              som behövs för att människor ska få de pensioner som vi i pensionssystemet
              har utlovat och kan se fram emot bra pensioner.
            </seg>
            <seg n="f1780d27">
              Den mest påtagliga förändring som har skett under åren hittills
              är att allt fler har blivit allt äldre. Det tycker jag i grunden
              är mycket positivt. Under de senaste tio åren har vi i Sverige
              blivit mer än två år äldre i genomsnitt. Det här är naturligtvis
              någonting som kraftigt påverkar och förändrar de ekonomiska förutsättningarna
              i pensionssystemet.
            </seg>
            <seg n="7d9ae698">
              Herr talman! De utredningar som kommer att genomföras ska genomlysa
              vårt pensionssystem helt och hållet. Det kommer att ligga till
              grund för de förändringar som vi behöver göra. Och jag är sedan
              länge övertygad om att vi kommer att behöva göra förändringar.
            </seg>
            <seg n="34581be6">
              I år har inkomstpensionerna höjts med 4,1 procent, men 2014 händer
              det någonting som vi socialdemokrater absolut inte vill uppleva:
              Bromsen slår till igen. Pensionerna sänks med 2,7 procent. Det
              är tredje gången sedan det nya pensionssystemet startade. Vi måste
              göra justeringar som innebär att pensionssystemet blir stabilare
              och jämnare mellan åren.
            </seg>
            <seg n="ba6ff072">
              Jag tror att det blir nödvändigt att göra flera olika förändringar
              i pensionssystemet. Det kan handla om premiepensionssystemet,
              om avgifternas storlek, om taket i pensionssystemet och också
              om olika åldersgränser. I dag är det för tidigt att komma med
              ett konkret förslag, men jag hoppas att vi, med hjälp av de tillsatta
              utredningarna, ska få svar på frågorna.
            </seg>
            <seg n="9e5a317b">
              Herr talman! Det finns många förändringar utanför vårt pensionssystem
              som har en avgörande betydelse för hur pensionerna kommer att
              bli för många människor i vårt land.
            </seg>
            <seg n="7d60d846">
              För det första: Vi har en alltför hög arbetslöshet i Sverige.
              När grunderna fastslogs hade vi en arbetslöshet på 4 procent;
              i dag är arbetslösheten 8 procent. Det innebär att inkomsterna
              till pensionerna blir lägre. Det innebär också att många av de
              arbetslösa får en lägre pension. Flera arbetade timmar är kanske
              det absolut viktigaste om vi ska få bra pensioner.
            </seg>
            <seg n="a450f18e">
              För det andra, och det har diskuterats här under hela förmiddagen:
              En försämrad sjukförsäkring innebär mindre inkomster till pensionerna,
              men det innebär också att många sjuka kommer att få en sämre ålderspension.
              Den grupp människor som hamnat ytterst och får socialt bistånd
              i dag har ökat med 30 procent de senaste åren. De tjänar inte
              in till någon ålderspension alls.
            </seg>
            <seg n="8961c70d">
              För det tredje: En försämrad a-kassa innebär att de arbetslösa
              kommer att få en sämre ålderspension.
            </seg>
            <seg n="b0956f8c">
              Herr talman! Jag ställde frågan till de borgerliga meddebattörerna
              vid förra årets pensionsdebatt om det inte skulle vara möjligt
              med en skattesänkning för pensionärerna 2014 för att börja med
              att jämna ut den skillnad som finns. Jag blev hörsammad. Ni sänker
              skatten för pensionärerna nästa år, men sänkningen blir alldeles
              liten. Det beror på att ni samtidigt genomför ett femte skatteavdrag
              som innebär att klyftan mellan pensionärer och löntagare ökar
              ytterligare.
            </seg>
            <seg n="5cb0dceb">
              Vi socialdemokrater har en större skattesänkning i vårt budgetförslag.
              Det går bra att ansluta sig till vårt förslag. Vi står också kvar
              vid vårt tidigare löfte att pensioner och löner ska beskattas
              lika.
            </seg>
            <seg n="fd559a5c">
              Herr talman! Jag måste ställa två frågor till de borgerliga företrädarna
              i denna debatt. Hur stor ska skillnaden mellan lön och pension
              vara? Varför ska Sverige vara det enda land i världen som beskattar
              pension hårdare än lön?
            </seg>
            <seg n="f79344ca">
              Jag står givetvis bakom alla våra reservationer men yrkar bifall
              till reservation 27.
            </seg>
            <seg n="9edcba09">
              Eftersom det snart är jul önskar jag alla en god jul och ett
              gott nytt år.
            </seg>
          </u>
          <note type="speaker" n="2b8f0d62">
            Anf. 78 GUNVOR G ERICSON (MP):
          </note>
          <u who="jan_ericson_c141e8" xml:id="i-71cdc181be09fff8-11" n="c0b0faff">
            <seg n="0712f6c9">
              Herr talman! En 19 år gammal pensionsuppgörelse behöver förändras.
              Det är nu 19 år sedan de fem partierna Socialdemokraterna, Moderaterna,
              Folkpartiet, Centern och Kristdemokraterna våren 1994 kom överens
              om ett nytt pensionssystem. Det infördes successivt under ett
              antal år med en genomförandegrupp av politiker från de fem partierna.
            </seg>
            <seg n="c33c00fa">
              Det är mer än tio år sedan systemet trädde i kraft, och genomförandegruppen
              har upphört. Regeringen har i stället tillsatt en kontrollgrupp
              med representanter från de fem partierna. Den gruppen kallas den
              parlamentariska pensionsgruppen trots att bara fem av riksdagens
              åtta partier ingår.
            </seg>
            <seg n="432432da">
              Det är intressant att notera att gruppens ordförande, socialförsäkringsminister
              Ulf Kristersson, har lämnat kammaren och inte deltar i denna debatt
              om pensionen. Han valde tydligen att prioritera sjukförsäkringen.
              Jag beklagar det, för det hade varit intressant om ordföranden
              varit här.
            </seg>
            <seg n="2b04d6c3">
              Miljöpartiet vill se en inkomstrelaterad pension. Låt mig understryka
              det så att det är fastlagt.
            </seg>
            <seg n="227b8aa0">
              Vi hade en diskussion när vi i våras lade fram vårt nya partiprogram.
              Där står bland annat:
            </seg>
            <seg n="76e7896d">
              Vi värnar en god allmän pension. Under de senaste decennierna
              har medellivslängden ökat markant. För de flesta innebär ett längre
              liv också fler år i god hälsa och i realiteten också fler år då
              man kan och ofta vill vara kvar i arbete. Detta är dock inte en
              entydig utveckling, skillnaderna på arbetsmarknaden är stora.
              I många arbeten når den reella genomsnittliga pensionsåldern inte
              ens upp till 65 år, och arbetstagare upplever försämrad hälsa
              redan innan pensionen. Politik för ett mänskligt arbetsliv är
              därför samhällsekonomiskt viktigt. Pensionsåldern bör vara mer
              flexibel, och rätten att ha kvar sitt arbete även efter 67 års
              ålder bör stärkas. Regelverken i dagens pensionssystem, såsom
              bromsen, premiepensionen och skattenivån, behöver analyseras så
              att pensionssystemet är långsiktigt hållbart och främjar jämställdhet
              och jämlikhet. Pensionsmedlen ska placeras etiskt och långsiktigt
              hållbart.
            </seg>
            <seg n="dd9fde60">
              Det är demokratiskt bekymmersamt att debatten om pensionssystemet
              enbart förs mellan de fem ursprungliga partierna. Miljöpartiet
              begärde inträde i gruppen för att vi är beredda att ta ansvar
              och påverka. Men svaret vi fick var att frågan var ställd till
              fel instans. Brevet skrev vi till ordföranden, socialförsäkringsministern.
              Han svarade dock inte själv, utan vi fick svar från en sekreterare
              som skrev att frågan var fel ställd. Det är märkligt med en sådan
              hållning.
            </seg>
            <seg n="1d78d480">
              Vad vi ska ha för ett pensionssystem i framtiden behöver diskuteras
              utifrån ett demokratiskt synsätt. Vi ser att det pensionssystem
              som har funnits i 19 år har en hel del skavanker.
            </seg>
            <seg n="8fe516a4">
              Det är viktigt att se sambandet mellan ett hållbart arbetsliv
              där det både investeras för fler jobb och möjligheten för människor
              att stanna kvar längre i arbetslivet. Inte minst gäller det sjukförsäkringsreglerna,
              som vi nyss debatterade. Hur kan vi få en mänskligare arbetslinje
              som ger människor en reell möjlighet att välja när de vill gå
              i pension i stället för att de är helt utslitna och kanske måste
              välja pension i förtid?
            </seg>
            <seg n="260094e8">
              Jag känner en 62-årig kvinna som har jobbat som lärare hela sitt
              yrkesliv och har en stressrelaterad utmattningsdepression. Hon
              har verkligen försökt komma tillbaka till arbetet som lärare,
              men det har inte fungerat. Hon tar i stället ut pension, för hon
              orkar inte bråka med Försäkringskassan längre efter hot om att
              bli utförsäkrad för andra gången.
            </seg>
            <seg n="eeaaf5f7">
              Miljöpartiet vill att reglerna i pensionssystemet ska bidra till
              en mer flexibel pensionsålder. Till exempel ska den som har deltidspension
              inte i princip tvingas gå i heltidspension om han eller hon blir
              arbetslös, så som reglerna är nu.
            </seg>
            <seg n="03dd8910">
              Vi vill att arbetsmiljöaspekter beaktas och att arbetsplatser
              anpassas så att fler kan jobba kvar så länge de önskar i stället
              för att tvingas ta pension för att kroppen tar stryk eller för
              att arbetsplatsen inte tar till vara äldres kompetens. Det är
              angeläget för att fler människor ska kunna välja när de faktiskt
              vill ta ut sin pension.
            </seg>
            <seg n="1d6ddb93">
              Pensionssystemet måste bygga på långsiktighet. Därför bör dessa
              centrala frågor diskuteras i en bredare parlamentarisk grupp än
              i den fempartigrupp jag talade om förut.
            </seg>
            <seg n="6433375d">
              Miljöpartiet vill utveckla pensionssystemet och göra det mer
              hållbart finansiellt så att inte kostnader vältras över på kommande
              generationer. Samtidigt ska det ha en inkomstbortfallsprincip
              och ge social trygghet även för dem som inte haft ett stabilt
              arbetsliv med tillräcklig inkomst.
            </seg>
            <seg n="ce3a308b">
              Det är ett stort bekymmer att skillnaden mellan kvinnors och
              mäns inkomst är så stor. Det kommer att slå igenom på pensionen.
              Det är också bekymmersamt att många människor står utanför. Alliansen
              gick till val på att minska utanförskapet, men i praktiken är
              människor ännu mer utanför i dag – både utanför arbetsliv och
              utanför möjlighet till försäkring. Det kommer också att slå igenom
              på pensionen.
            </seg>
            <seg n="56503f7c">
              Därför pekar vi på ett antal punkter som behöver tas upp när
              det gäller socialförsäkringen och då särskilt pensionerna. De
              punkter som behöver belysas är jämställdhetseffekter och socioekonomiska
              effekter, den automatiska balanseringen eller den så kallade bromsen,
              premiepensionsdelen i systemet och hur vi ska få hållbara placeringar.
            </seg>
            <seg n="94396779">
              När det gäller jämställdhetseffekter och socioekonomiska effekter
              kan pensionssystemet givetvis inte kompensera för strukturell
              lönediskriminering på arbetsmarknaden. Men i det nya systemet
              med livsinkomst blir det tydligt att lägre lön ger lägre pension.
              I dag är 80 procent av dem som har garantipension kvinnor. Systemet
              innebär också att det har blivit viktigare att undvika deltidsarbete
              och att fördela föräldraledigheten lika för att få en så bra pension
              som möjligt från det allmänna systemet.
            </seg>
            <seg n="a686a249">
              Tar mannen den stora delen av föräldraledigheten? Nej, fortfarande
              inte. På grund av det får kvinnor lägre pension. Möjligheten att
              överföra pensionsrätt finns, men det kompenserar inte för lägre
              pensionsersättning på grund av lägre lön.
            </seg>
            <seg n="b4332fa8">
              Den automatiska balanseringen, bromsen, slår till i dåliga tider.
              Kurt Kvarnström sade att pensionen räknades upp i år, men bromsen
              kommer att slå till nästa år. Det betyder att det blir mindre
              pengar i plånboken för pensionärerna och att en del av den intjänade
              pensionen försvinner för den som ännu inte gått i pension. Så
              blir det för att det är för lite pengar i systemet.
            </seg>
            <seg n="346e2ba7">
              Lek med tanken: Om man höjde avgiften som går till inkomstpensionen
              från 16 procent till 16,64 procent skulle bromsen inte aktiveras,
              enligt beräkningar som jag har låtit riksdagens utredningstjänst
              göra. Är det något som ni i Pensionsgruppen har övervägt?
            </seg>
            <seg n="af4b6bd7">
              Från början sades det att bromsen nog aldrig skulle behöva användas,
              men nu verkar den ha blivit regel snarare än undantag. Att helt
              ta bort bromsen är ingen lösning, om vi vill att våra barn och
              barnbarn ska kunna få del av pensionen, men finansieringen behöver
              diskuteras.
            </seg>
            <seg n="745ba161">
              Slutligen: Premiepensionsdelen har inte blivit den succé som
              de borgliga ledamöterna hoppades på. Faktum är att det är få människor
              som aktivt agerar för att nå bättre avkastning på sina placeringar.
              Närmare hälften av spararna på Fondtorget har aldrig bytt fonder.
              Systemet är för krångligt i dag, och för den som vill göra en
              aktiv placering utifrån miljökriterier är det svårt att få bra
              information.
            </seg>
            <seg n="ee8b1391">
              Banta antalet fonder så att det blir en kostnadseffektivitet,
              men gör det möjligt att välja för dem som vill! Ta också med i
              beräkningen AP-fondernas placeringar och vilka konsekvenser för
              hållbar utveckling som de ger inom pensionssystemet men också
              miljömässigt globalt! Placera pensionspengar i fossilenergi eller
              ställ etiska och miljömässiga krav, likaväl som ekonomiska krav
              på förvaltningen!
            </seg>
            <seg n="cf9b3fae">
              Pensionssystemet måste bygga på långsiktighet och vara stabilt
              både ekonomiskt och socialt.
            </seg>
          </u>
          <note n="5f205762">
            Jag yrkar bifall till reservation 29.
          </note>
          <note type="speaker" n="79fd799e">
            Anf. 79 KURT KVARNSTRÖM (S) replik:
          </note>
          <u who="kurt_kvarnstrom_a18356" xml:id="i-1c0310728c6988ed-1" n="dad7421b">
            <seg n="0bf805de">
              Herr talman! Det är, Gunvor G Ericson, många saker som du nämnde
              som jag tror att vi i grunden är rätt eniga om. Väldigt mycket
              som jag nämnde i mitt anförande och som ligger utanför pensionssystemet
              har också förändrats rätt mycket under de här åren. Egentligen
              är pensionssystemet en spegelbild av hur arbetslivet har fungerat
              historiskt. Det är därför det ser ut som det gör.
            </seg>
            <seg n="ada8c5d2">
              Jag vill ändå ge en tillrättavisning. Gruppen heter Pensionsgruppen
              – inte den parlamentariska pensionsgruppen. Det vill jag förtydliga.
            </seg>
            <seg n="9521e39b">
              Jag skulle vilja höra lite mer från Miljöpartiet och Gunvor G
              Ericson om den flexibilitet som ni kraftigt lyfter in. Ett av
              de bekymmer som jag upplever är att bryggan mellan människor som
              drabbas av sjukdomar och förslitning går över i pensionssystemet,
              alltså sjukförsäkringen, som tidigare debatterades, och det är
              en svårighet när vi pratar om ökad flexibilitet i pensionssystemet.
            </seg>
            <seg n="8c737150">
              Som regelverken ser ut i dag skapar det ökade klyftor mellan
              människor beroende på hälsan och utvecklingen i livet. Jag skulle
              vilja veta lite mer om hur Miljöpartiet har funderat när det gäller
              den ökade flexibiliteten i pensionssystemet.
            </seg>
          </u>
          <note type="speaker" n="a2442e47">
            Anf. 80 GUNVOR G ERICSON (MP) replik:
          </note>
          <u who="jan_ericson_c141e8" xml:id="i-71cdc181be09fff8-12" n="c0b0faff">
            <seg n="0c201519">
              Herr talman! Pensionsgruppen är inte parlamentarisk, rättade
              Kurt Kvarnström. Ja, tyvärr har det blivit lite av de fems gäng.
              Jag önskar att debatten vore mer utanför och inte bara inom gruppen.
            </seg>
            <seg n="4af8f67c">
              Från Miljöpartiets sida är vi ödmjuka. Det var därför vi sade
              att vi är beredda att gå med i Pensionsgruppen och ta ansvar.
              Vi ser ju att det finns förändringar som behöver göras.
            </seg>
            <seg n="5f232dc9">
              Vi är väldigt tveksamma till att man skulle ändra möjligheten
              att ta ut pension, det vill säga höja den lägre gränsen. Det har
              ju diskuterats att man inte skulle få gå i pension vid 61 års
              ålder, och även riktåldern 65–66 år har diskuterats, att den skulle
              höjas till 67 år, vilket en utredning som ni har tillsatt har
              föreslagit.
            </seg>
            <seg n="f324b82d">
              Vi tycker att det skulle vara bra att ha en flexibilitet mellan
              till exempel 61 och 70 år. Men jag håller med om att man inte
              ska tvingas gå i pension, precis som jag beskrev i mitt anförande
              om den 62-åriga läraren, som inte orkade bråka med Försäkringskassan.
              Vi ska inte putta över människor till pensionssystemet som egentligen
              vill komma till arbetslivet.
            </seg>
            <seg n="3111ba5c">
              Det hade varit mycket bättre för den här kvinnan om hon hade
              fått möjlighet att vara deltidssjukskriven eller ha deltidsförtidspension
              två dagar i veckan och kunna jobba tre dagar i veckan. Då tror
              jag att hon hade kunnat stanna kvar längre i arbetslivet.
            </seg>
            <seg n="f0f7e94e">
              Den typen av flexibilitet vill vi se över. Men det handlar inte
              enbart om regler i pensionssystemet, utan det handlar också om
              regler i sjukförsäkringen och människors livsvillkor.
            </seg>
          </u>
          <note type="speaker" n="73fdf8ab">
            Anf. 81 KURT KVARNSTRÖM (S) replik:
          </note>
          <u who="kurt_kvarnstrom_a18356" xml:id="i-1c0310728c6988ed-2" n="dad7421b">
            <seg n="fdfa61fa">
              Herr talman! Jag upplever att vi nog är väldigt överens om förändringarna
              i sjukförsäkringen och svårigheterna för många äldre som har drabbats
              av nedsatt förmåga att vara med på arbetsmarknaden, med de skärpta
              reglerna i sjukförsäkringen. Jag har precis som Gunvor G Ericson
              mött ett antal personer som inte har fått halv förtidspension
              utan i stället har valt att ta ut sin ålderspension i förtid.
              Det är ingen bra utveckling. Det är en utveckling som lite grann
              oroar mig att fler människor väljer tidiga uttag, att fler människor
              som inte har några andra förutsättningar väljer det.
            </seg>
            <seg n="ef88716a">
              Det har kommit många utredningar. De är offentliga för alla att
              ta del av. Det är en rätt stor materia att ge sig in i. En viktig
              grund kunde vara hur Miljöpartiet har tagit till sig en del av
              de här frågorna.
            </seg>
            <seg n="9972a9bf">
              Ytterst kommer debatten, förslagen och besluten att hanteras
              i Pensionsgruppen, i socialförsäkringsutskottet och genom beslut
              här i kammaren. På det viset är det ingen större skillnad. I många
              utredningar är det väl mindre grupper som fördjupar sig i de utredningar
              som har kommit för att lägga fram olika förslag.
            </seg>
            <seg n="db000e0d">
              Som jag nämnde i mitt anförande finns det sannolikt flera olika
              saker som man måste göra. En sak förefaller vi vara överens om
              med Miljöpartiet: Fler arbetade timmar är kanske den allra viktigaste
              nyckeln för att pensionerna på sikt ska vara på bättre nivå och
              fungera bättre än i dag.
            </seg>
          </u>
          <note type="speaker" n="1cfe173c">
            Anf. 82 GUNVOR G ERICSON (MP) replik:
          </note>
          <u who="jan_ericson_c141e8" xml:id="i-71cdc181be09fff8-13" n="c0b0faff">
            <seg n="9292171e">
              Herr talman! Jag håller just nu på att läsa tre stora tegelstenar
              som ligger på mitt bord som handlar om pensionerna. De handlar
              om åldern, men de handlar också om bromsen och om premiepensionssystemet.
            </seg>
            <seg n="51215f4a">
              Det jag saknar är den offentliga debatten. Jag tycker att det
              är bekymmersamt att vi inte pratar om hur vi ska kunna förena
              ett mänskligt arbetsliv med ett fungerande pensionssystem. Jag
              är väldigt bekymrad när jag hör folk säga att vi ska skrota bromsen
              eller helt skrota premiepensionssystemet. Hur kommer då pensionerna
              att se ut för våra kommande generationer?
            </seg>
            <seg n="40351d78">
              Miljöpartiet har som en av sina grundvärderingar ideologiskt
              att värna de kommande generationerna. Vi måste se till att få
              ett pensionssystem som fungerar både i dag och i morgon för våra
              barn och barnbarn. Det gäller även de etiska argumenten om hur
              man placerar pengarna.
            </seg>
            <seg n="4dec0de7">
              När det gäller fler arbetade timmar handlar det inte enbart om
              att de enskilda individerna ska arbeta fler timmar utan också
              om att se till att människor ska kunna ha ett arbete att gå till.
              Jag tror i grunden att Kurt Kvarnström är helt överens med Miljöpartiet
              om att vi måste skapa fler arbetstillfällen och investera för
              fler jobb, så att alla människor som vill arbeta också kan ha
              ett jobb att gå till.
            </seg>
          </u>
          <note type="speaker" n="618bb6e5">
            Anf. 83 DAVID LÅNG (SD):
          </note>
          <u who="david_lang_c2b3c8" xml:id="i-fa7ed88756c45a91-3" n="64d51e39">
            <seg n="76944f69">
              Herr talman! Utgiftsområde 11 Ekonomisk trygghet vid ålderdom
              är det område som vi sverigedemokrater har valt att satsa mest
              på av dem som vi debatterar här i dag.
            </seg>
            <seg n="91318134">
              I dag får var tredje pensionär enligt Pensionsmyndigheten ut
              mindre än 10 800 kronor per månad. Siffran 10 800 kronor är den
              gräns där människor under det inkomstbeloppet klassas som fattiga.
              Det beloppet menar vi är inte tillräckligt.
            </seg>
            <seg n="4da0f4ee">
              Sverigedemokraternas vision är att alla ska ha råd att leva på
              sin pension, och ett första steg är att öka garantipensionen.
              Vid årsskiftet 2012/13 var det 800 000 personer som helt eller
              delvis fick sin ersättning från garantipensionen, varav ca 100
              000 pensionärer erhöll endast garantipension. Det handlar alltså
              om 7 046 kronor i månaden för gifta och 7 899 kronor för ogifta
              enligt dagens nivåer.
            </seg>
            <seg n="5e64b602">
              Då kan man tänka på att den genomsnittliga bostadskostnaden enligt
              Försäkringskassan i Storstockholm är 5 650 kronor i månaden, i
              Storgöteborg 5 225 kronor i månaden och i övriga kommuner 4 500–5
              000 kronor i månaden. Då blir det inte så mycket pengar kvar att
              leva på.
            </seg>
            <seg n="8a3d7c1d">
              Riksrevisionen har i en nyligen presenterad rapport visat på
              stora mörkertal gällande tilläggsersättningar. Detta betyder att
              en viss andel är berättigad till tilläggsersättningar men har
              inte ansökt om dem. Oavsett om den andelen är 37 procent i fråga
              om bostadstillägget och hela 86 procent i fråga om äldreförsörjningsstödet,
              som Riksrevisionen menar, eller betydligt mindre, som regeringen
              menar, visar detta att den viktigaste grundtryggheten inom pensionen
              är garantipensionen som betalas ut automatiskt. Den bör ligga
              högre än i dag.
            </seg>
            <seg n="a519ef33">
              Under budgetperioden – alltså under fyra år – ökar vi anslagen
              till garantipensionen vid ålderspension med nästan 27 miljarder
              kronor. Det innebär en ungefärlig höjning med 10 procent, alltså
              790 kronor i månaden för ogifta och 705 kronor för gifta.
            </seg>
            <seg n="318f3993">
              En annan viktig aspekt för individens privatekonomi är pensionärsskatten.
              Sverigedemokraterna menar att pension är uppskjuten lön och ska
              beskattas som lön. Det finns varken logik eller rättvisa i att
              pensionärer ska beskattas högre än vanliga löntagare. Vår ambition
              är att kraftigt reducera skillnaden mellan lön och pension.
            </seg>
            <seg n="12c35e8e">
              I vårt budgetförslag avsätter vi under de kommande fyra åren
              37,1 miljarder kronor för att sänka pensionsskatten. Detta motsvarar
              för en genomsnittlig pensionär en höjd nettoinkomst på 417 kronor
              per månad. På sikt är vårt mål att helt eliminera skatteskillnaden,
              och detta är ett första steg på vägen.
            </seg>
            <seg n="54da99ee">
              Utöver direkta åtgärder för att förbättra individernas privatekonomi
              vill vi även förbättra för pensionärerna på många andra sätt.
              Exempelvis vill vi höja den övre gränsen på det allmänna tandvårdsbidraget
              så att alla från 65 år erhåller den högre nivån på 300 kronor
              per år och inte endast de över 74 år. Vi vill även förstärka äldreomsorgen
              med sammanlagt 5,4 miljarder kronor, inrätta äldrevårdcentraler
              och förbättra anhörigstödet.
            </seg>
            <seg n="38270d40">
              Dessutom vill vi öka insatserna mot brott mot äldre och satsa
              på fler kategoriboenden med husdjursprofil. Under budgetperioden
              satsar vi även 1,4 miljarder kronor på vad vi kallar för ett matlyft.
            </seg>
            <seg n="70da6290">
              Sverigedemokraterna är hela Sveriges parti, inte minst pensionärernas.
              Även på detta utgiftsområde har vårt förslag till budgetram fallit
              i tidigare votering. Jag får därför hänvisa till vårt särskilda
              yttrande.
            </seg>
          </u>
          <note type="speaker" n="1c3ccb54">
            Anf. 84 WIWI-ANNE JOHANSSON (V):
          </note>
          <u who="wiwi-anne_johansson_946962" xml:id="i-237fddf6927b5471-9" n="f6489098">
            <seg n="1572340d">
              Herr talman! Varannan kvinnlig pensionär ligger under fattigdomsgränsen
              som är 10 800 kronor i månaden. En förklaring till det är den
              stora löneskillnaden mellan kvinnor och män. Kvinnors taxerade
              inkomst är i snitt 73 procent av männens. Drygt hälften av alla
              kvinnor som går i pension i Sverige i dag får garantipension –
              mellan 5 000 och 8 000 kronor i månaden efter skatt. Det ligger
              under EU:s definition av fattigdom.
            </seg>
            <seg n="d5073b5b">
              Självklart är det ett resultat av det ojämställda arbetslivet.
              Om det ska förändras krävs så djupgående förändringar att man
              knappt vill ta i det, säger Maria Hemström Hemmingsson, huvudsekreterare
              i regeringens delegation för jämställdhet i arbetslivet i ett
              samtal i P1-Morgon .
            </seg>
            <seg n="c16c83ab">
              Den stora förklaringen ligger enligt henne i att kvinnorna tar
              huvudansvaret för hem och barn. Hon pekar på att kvinnor i snitt
              ägnar 47 minuter mer om dagen åt obetalt arbete.
            </seg>
            <seg n="ee493803">
              Hon säger:
            </seg>
            <seg n="b65fdc17">
              Det är inte jätteskillnader mellan kvinnor och män. Men det adderar
              faktiskt till sju arbetsveckor på ett år, som kvinnor arbetar
              obetalt. I snitt arbetar kvinnor och män lika många timmar varje
              dag, men medan män är på jobbet och får lön och pensionspoäng,
              så arbetar kvinnor hemma.
            </seg>
            <seg n="1eee813c">
              I ett annat sammanhang säger Maria Hemström Hemmingsson att det
              bästa sättet att göra något åt ojämställdheten i arbetslivet som
              följer kvinnor ända in i pensionen är att individualisera, alltså
              tudela, föräldraförsäkringen. Hon konstaterar dock att det inte
              finns något parti som driver den frågan. Där har hon fel. Vänsterpartiet
              driver frågan om att jämställa föräldraförsäkringen så att den
              delas på två, lika för båda föräldrarna.
            </seg>
            <seg n="bef9f9da">
              Herr talman! Löneskillnaderna är också rejäla mellan traditionella
              kvinno- respektive mansdominerade yrken. I nio av de tio största
              arbetskategorierna tjänar män mer än kvinnor. Självklart påverkar
              det pensionens storlek.
            </seg>
            <seg n="b552123a">
              Man kan naturligtvis tycka som Heidi Avellan, ledarskribent på
              Sydsvenskan. Hon skrev den 20 november att man får skylla sig
              själv om man blir fattigpensionär för futtiga 47 minuter om dagen.
            </seg>
            <seg n="64b58617">
              Att helt eller delvis ställa sig utanför arbetsmarknaden har
              sitt pris, skriver Heidi Avellan.
            </seg>
            <seg n="06d551d9">
              Hon lyckas helt – precis som regeringen verkar göra – trolla
              bort samhällets strukturer när hon tycker att problemet med kvinnors
              lägre pensioner beror på kvinnorna själva.
            </seg>
            <seg n="927d6432">
              Ja, det har sitt pris att vi har massarbetslöshet och en föräldraförsäkring
              som inte självklart delas lika mellan föräldrarna.
            </seg>
            <seg n="52e58765">
              Herr talman! För Vänsterpartiet är könsskillnaderna i pensionerna
              i stället ett mycket konkret exempel på hur den bristande jämställdheten
              i samhället drabbar många kvinnor. Principen att hela livsinkomsten
              påverkar pensionen innebär att den genomsnittliga pensionen är
              lägre för kvinnor än för män eftersom kvinnor har lägre förvärvsfrekvens,
              större andel deltidsarbete, högre sjukfrånvaro, längre föräldraledighet
              och lägre löner.
            </seg>
            <seg n="471a6fb0">
              Eftersom vi i Vänsterpartiet ser dessa strukturer har vi förstås
              förslag till förändringar som ändrar dessa system och minskar
              de ekonomiska skillnaderna mellan kvinnor och män. Vi tycker,
              precis som Maria Hemström Hemmingsson, att en tvådelad föräldraförsäkring
              är en bra början för att råda bot på detta eftersom den bristande
              jämställdheten kommer att ha inverkan på pensionerna långt in
              i framtiden. Därför är det viktigt att vi genomför reformer nu.
            </seg>
            <seg n="970ce67a">
              Herr talman! Vårt gemensamma pensionssystem måste vara utformat
              så att det ger ekonomiska förutsättningar för ett värdigt ekonomiskt
              liv när man så att säga har gjort sin tjänst i jobbet, alltså
              när den aktiva arbetsperioden är slut.
            </seg>
            <seg n="112b3dde">
              Pensionssystemet bör vara utformat så att det inte missgynnar
              den som varit sjuk, arbetslös, fött barn eller haft otrygga anställningar.
              Vi vet ju att alla inte kan jobba tills de är 75 år.
            </seg>
            <seg n="00466934">
              Det nuvarande pensionssystemet missgynnar LO-kollektivet och
              kvinnor som grupp. Pensionssystemet i sig må vara hur robust som
              helst, men inbromsningar och dyr förvaltning av premiepensionen
              gynnar inte pensionären. Vi menar att man bör låta avgifterna
              till PPM gå till inkomstpensionssystemet. Då kanske några inbromsningar
              kan pareras.
            </seg>
            <seg n="de49e918">
              PPM-systemet är otryggt och kostar oerhört stora summor i förvaltningsavgifter.
              Hade avgiften på 2 ½ procent tillförts inkomstpensionssystemet
              redan från början hade minskningen av pensionerna de senaste åren
              kunnat undvikas. Det hade vi gärna sett att man hade gjort. Det
              skapar nämligen stora spänningar i samhället när inkomstutvecklingen
              mellan dem som fortfarande jobbar och pensionärerna går åt olika
              håll. Både äldre och yngre drabbas av denna broms, eller balansering
              – de äldre genom att pensionerna sänks och de yngre genom att
              deras pensionsrättigheter inte räknas upp lika mycket som de skulle
              ha gjort utan denna inbromsning. Det är negativt för alla generationer.
            </seg>
            <seg n="6fa7df90">
              Nu är det så att Vänsterpartiet inte har en helt fix och färdig
              lösning för hur pensionerna bör förändras, men vi vet hur vi vill
              att det ska fungera för att det ska utjämnas och för att människor
              ska kunna ha ett aktivt och värdigt ekonomiskt liv efter att de
              har slutat jobba. Det duger inte längre att de fem partier som
              står bakom systemet sitter i slutna rum. Ni må komma och ge aldrig
              så bra utredningar, men man har alltid en fördel av att vara med
              där själva idéerna man sedan lägger på bordet formas. Jag tycker
              att det är ett odemokratiskt sätt.
            </seg>
            <seg n="3737c120">
              Det är nu 19 år sedan Vänsterpartiet hoppade av den pensionsuppgörelse
              som var, eftersom vi redan då såg att bristerna skulle uppkomma.
              Vi tycker att det är dags att utvärdera och analysera pensionssystemet,
              som inte är så himla nytt längre. Vi tycker att det borde göras
              i god parlamentarisk ordning, på riktigt. Vi tycker nämligen inte
              att det fungerar när så många som varannan kvinnlig pensionär
              ligger under fattigdomsgränsen. Då tycker vi att det finns någonting
              att göra åt systemet. Pensionärer går back, och mest back går
              kvinnorna.
            </seg>
          </u>
          <note n="f3866679">
            Herr talman! Jag yrkar bifall till reservationerna 30 och 31.
          </note>
          <note type="speaker" n="5933f463">
            Anf. 85 KURT KVARNSTRÖM (S) replik:
          </note>
          <u who="kurt_kvarnstrom_a18356" xml:id="i-1c0310728c6988ed-3" n="dad7421b">
            <seg n="9ea745fa">
              Herr talman! Wiwi-Anne uppehöll sig rätt mycket kring förutsättningar
              som ligger vid sidan om pensionssystemet och som påverkar pensionerna
              mycket. I mycket av det Wiwi-Anne Johansson har sagt kan vi instämma.
              Som jag sade tidigare är arbetslivet en spegelbild av den pension
              som blir, i och med att det är ett system som finns under hela
              livet.
            </seg>
            <seg n="54c6b7f1">
              Löneskillnadsfrågan är naturligtvis väldigt svår. Då tycker jag
              att det känns bra att komma från Avesta. Det är den kommun i det
              här landet som kanske ligger allra längst fram och där i princip
              alla som jobbar i kommunen har rätt till heltid. Det vill jag
              framhålla. Det är, precis som Wiwi-Anne Johansson har tagit upp,
              en oerhört viktig del hur det ser ut i arbetslivet och vilka förutsättningar
              det faktiskt finns för människor att få en löneinkomst och få
              en rimlig pension.
            </seg>
            <seg n="d557eea8">
              Sedan kommer Wiwi-Anne Johansson lite grann in på pensionssystemet
              och lyfter fram föräldralediga kvinnors situation. Hon säger att
              även de som är föräldralediga missgynnas av pensionssystemet,
              och där vill jag ställa en fråga. Vi har konstruerat en lösning
              som egentligen ger kvinnorna – det är främst kvinnor som tar föräldraledigt,
              men det gäller även killarna – en möjlighet att faktiskt på tre
              olika sätt få en fördel i de olika modeller man har tagit fram,
              för att verkligen lyfta in pensionsrätten på ett mycket bättre
              sätt än tidigare. Jag funderar på hur Wiwi-Anne Johansson egentligen
              ser på det när hon är kritisk mot lösningen kring vad man ska
              göra för justeringar där. Det är nämligen en fråga som har diskuterats
              väldigt lite.
            </seg>
            <seg n="69d514e3">
              Den andra delen är PPM-systemet och de avgifter som finns. Där
              gjorde vi en förändring för ungefär tre år sedan, så att Sjunde
              AP-fonden Såfa, med en mycket låg administrativ avgift, står öppen
              för de allra flesta att välja.
            </seg>
          </u>
          <note type="speaker" n="e6ed97a3">
            Anf. 86 WIWI-ANNE JOHANSSON (V) replik:
          </note>
          <u who="wiwi-anne_johansson_946962" xml:id="i-237fddf6927b5471-10" n="f6489098">
            <seg n="45c50eb6">
              Herr talman! Jag börjar med de föräldralediga. Jag kanske var
              otydlig. Jag menar att föräldraförsäkringen i sig, så som den
              ser ut i dag, inte gynnar ett jämställt uttag. På sikt är det
              alltså så. Jag menar inte att pensionssystemet borde ändras, utan
              det är en av de andra saker vi ändå är hyggligt överens om – massarbetslöshet
              och annat befrämjar inte en bra pension. Jag vill bara säga det,
              så att det blir rätt.
            </seg>
            <seg n="58063d1c">
              När det gäller löneskillnader är det jättebra att det är så himla
              bra i Avesta. I Malmö där vi är med och styr är det också rätt
              sjyst; där har alla rätt till heltid som vill ha det.
            </seg>
            <seg n="2c619f9e">
              När det gäller PPM får Kurt Kvarnström gärna stå för vad S egentligen
              tycker. Jag har nämligen hört Tomas Eneroth säga att vi nog borde
              se över PPM-systemet och om vi inte ska lyfta in de 2 ½ procenten
              – eller någon del av procenten – i inkomstpensionssystemet. Jag
              tyckte nog att Kurt Kvarnström slirade lite grann och undvek att
              säga vad han tyckte och i stället pekade på Såfa. Ja, man kommer
              in i Såfa. Jag har väl i stort sett mina pengar i Såfa, antar
              jag, för jag har inte brytt mig om det. Jag ägnar mig inte åt
              spekulationer på börsen – inte för att det inte är fint nog, men
              vem har tid med det? Man har ju fullt upp med att jobba.
            </seg>
            <seg n="4fbd82dc">
              Vad jag förstår är dock inte Såfa den bästa fonden. Det är en
              högriskfond. Det kanske inte är riktigt så att man om man inte
              är intresserad av att spekulera med de pensionspengar man har
              skulle vilja ha dem i en högriskfond. Jag vill gärna höra vad
              Kurt Kvarnström säger om det. Hur ska ni ha det med PPM egentligen?
              Vi och LO är överens. Var står ni?
            </seg>
          </u>
          <note type="speaker" n="1d0e3b36">
            Anf. 87 KURT KVARNSTRÖM (S) replik:
          </note>
          <u who="kurt_kvarnstrom_a18356" xml:id="i-1c0310728c6988ed-4" n="dad7421b">
            <seg n="ab26ad7c">
              Herr talman! Premiepensionen, PPM, är väl än så länge rätt enkel
              att ta ställning till på sitt sätt. Vi har i grunden, som Wiwi-Anne
              Johansson säkert vet, sedan många år ett kongressbeslut där vi
              har tyckt att 2 procent inledningsvis skulle räcka när det gäller
              premiepensionen. Kompromissen och överenskommelsen mellan partierna
              landar på 2 ½.
            </seg>
            <seg n="571f5a93">
              Det är precis som jag nämnde naturligtvis en fråga som verkligen
              behöver diskuteras, för vi kan väl vara överens om att det utfall
              som de allra flesta som trodde på utvecklingen väntade sig skulle
              fortsätta vara inte har varit under de ungefär tio år som har
              gått sedan pensionssystemet föddes. Det fanns väl en grundtanke
              där att kapitalet historiskt har växt mer än löneutvecklingen.
              Men så har inte varit fallet nu, och då blir det en annan utveckling.
              Det är alltså en av de frågor som absolut fortsatt behöver diskuteras
              när det gäller den delen.
            </seg>
            <seg n="80899a40">
              Vi kan ha en diskussion om huruvida högriskdelen är relevant
              eller inte över tid. Det är inget politiskt beslut utan ett beslut
              av dem som förhoppningsvis förstår sig på placeringarna bättre
              än jag. Där kan man ha mycket att önska. Men modellen att man
              växlar över successivt från 55 år i den lösning vi valde för dem
              som inte bryr sig alls, så att människor har en säkrare och tryggare
              premiepension den dagen de behöver sin pension, tycker jag var
              ett steg i rätt riktning när det gäller den utveckling som har
              varit. Den försvarar jag. Sedan behöver man se på det här framöver,
              definitivt.
            </seg>
            <seg n="b730b979">
              Det jag var lite konfunderad över i Vänsterpartiets motion var
              att pensionssystemet helt och fullt skulle följa löneutvecklingen.
              Det finns inget sådant system i världen, och jag funderar på hur
              man har tänkt att man över huvud taget ska klara en finansiering
              av ett sådant system.
            </seg>
          </u>
          <note type="speaker" n="7eb83a61">
            Anf. 88 WIWI-ANNE JOHANSSON (V) replik:
          </note>
          <u who="wiwi-anne_johansson_946962" xml:id="i-237fddf6927b5471-11" n="f6489098">
            <seg n="afe2805c">
              Herr talman! Man ska inte se det som att det ska följa löneutvecklingen
              krona för krona, men det är i alla fall uppskjuten lön och bör
              hänga med. Det ska inte vara som i dag, när vi ser hur varje jobbskatteavdrag
              urholkar pensionen i förhållande till vad vi som arbetar och tjänar
              pengar har. Det är alltså på det sättet. Vi är naturligtvis för
              en likvärdig beskattning, men det är också så att det för varje
              jobbskatteavdrag blir allt svårare att hänga med. Det kostar mer
              att ha lika beskattning, men det tycker vi att vi ska ha.
            </seg>
            <seg n="49a07b07">
              När det gäller placeringarna tycker vi naturligtvis att man ska
              ha etiska fonder och annat. Vi inser också att vi inte kan ligga
              med våra pengar i madrassen; det tycker inte vi heller. Men man
              måste ha koll på det, och det tycker vi att man inom den lilla
              Pensionsgruppen – de fems gäng, som Gunvor kallade er – ska ha.
              Det är inte så att vi är så himla sugna på att sitta med er. Det
              är visserligen ganska trevligt att umgås med några av er, men
              det handlar om insyn och möjlighet att vara med och påverka utvecklingen.
              Vi kan väl inte ha det på det viset att varannan kvinna får garantipension
              och lever på fattigdomsgränsen. Det vet ni med.
            </seg>
            <seg n="ea3e6563">
              Jag får heller inget svar på hur ni ska ha det med PPM. Jag har
              i alla fall läst att Tomas Eneroth, som nu inte kan svara, har
              sagt att man kanske skulle ha lite mer av PPM-pengarna till inkomstpensionssystemet.
              Kurt Kvarnström duckar, och Stefan Löfven har väl duckat också.
              Vi är dock överens med LO om det.
            </seg>
            <seg n="9c6857f0">
              Det finns alltså en del att göra i pensionssystemet. Vi är gärna
              med och bidrar.
            </seg>
          </u>
          <note type="speaker" n="4d3c4e47">
            Anf. 89 LARS-ARNE STAXÄNG (M):
          </note>
          <u who="lars-arne_staxang_b1500a" xml:id="i-0869c6fc2b9af3f8-0" n="59919ef3" next="i-b5b529171b086f38-0">
            <seg n="2f466c54">
              Herr talman! Vi ska nu debattera pensionssystemet, ett område
              som är en av grundpelarna i den svenska socialförsäkringen.
            </seg>
            <seg n="a7ef873f">
              Nästan alla människor och partier har väl uppfattningen att vi
              ska ha bra och generösa pensioner, som kan ge medborgarna en tillräckligt
              bra ersättning för att kunna leva på och även kunna ha pengar
              till de nödvändigaste utgifterna. Då är frågan: Har vi det i dag,
              och hur kommer det att se ut i framtiden?
            </seg>
            <seg n="01a594b9">
              Det som kommer att vara helt avgörande är hur stor sysselsättning
              vi har och kommer att ha i framtiden i Sverige. Den ekonomiska
              politiken kommer att ha avgörande betydelse för hur stora pensioner
              vi kommer att kunna skaffa oss. För man en politik i landet som
              till exempel medför att tiotusentals jobb försvinner, på grund
              av höjda skatter eller någonting annat, slår det direkt på pensionssystemet.
              Därför är det av stor vikt att våra ungdomar kommer i arbete så
              tidigt som möjligt, såväl för dem själva som för samhället i stort.
              Vi kommer att behöva varje arbetad timme vi kan uppbåda framåt.
            </seg>
            <seg n="dc6ed5ba">
              Därför är det av synnerlig vikt att skolsystemet fungerar och
              att vi kan integrera våra nysvenskar på arbetsmarknaden. Det är
              viktigt för Sverige, för människorna själva och inte minst för
              pensionssystemets uthållighet att kunna ge bra pensioner. Dessutom
              måste fler människor jobba lite längre om denna ekvation ska gå
              ihop.
            </seg>
            <seg n="4a1c7c43">
              Tittar vi utanför Sverige behöver vi inte leta länge förrän vi
              hittar system som inte är finansierade och som kommer att krascha
              om det inte tillförs mycket pengar från staten eller någon annan.
              Många stater, även här i Europa, kommer att ställas inför svåra
              politiska avvägningar och prövningar av det finansiella systemet
              där man kommer att ifrågasättas inför förslag om kraftiga sänkningar
              av pensioner och höjda pensionsåldrar. Det är frågor som påverkar
              hela EU, och därför har man tagit upp dessa frågor på dagordningen.
            </seg>
            <seg n="7374cd1b">
              Hur ser det då ut i Sverige? Ja, den raka sanningen är att vi
              har ett system som kommer att hålla i många år, men även här har
              vi utmaningar och påfrestningar som kan ge sänkta pensioner om
              vi inte gör någonting alls.
            </seg>
            <seg n="f0e96ae1">
              Vi ska vara tacksamma mot våra företrädare som på ett bra sätt
              tog ansvar för kommande generationer genom att i grunden ändra
              pensionssystemet. Det gamla ATP-systemet hade naturligtvis sina
              fördelar för den enskilde på det viset att det lättare gav full
              pension vid färre arbetade år. Men det hade också ett kraftigt
              systemfel som hade gjort att det finansiellt hade gått så att
              säga i väggen om det inte hade fått årliga tillskott i form av
              allt högre avgifter. Det hade ingen koppling till tillväxten och
              livslängden och heller ingen koppling till arbetade timmar. Därför
              kan man lite vanvördigt säga att ATP-systemet verkligen skickade
              sin nota till våra barn och barnbarn.
            </seg>
            <seg n="d2457435">
              Herr talman! Det innebär inte att vi inte också har utmaningar
              i vårt nuvarande pensionssystem. Det är därför som Pensionsgruppen,
              som företräds av fem partier, följer utvecklingen och har tagit
              fram ett antal utredningar som alla på olika sätt ska förstärka
              och förbättra pensionssystemet totalt sett. Det är en stor styrka
              att vi så här kan arbeta över blockgränserna för att det ska resultera
              i långsiktiga lösningar som håller i många år.
            </seg>
            <seg n="c161f4bd">
              En av de viktigaste utredningarna är den så kallade Pensionsåldersutredningen.
              Eftersom vi har glädjen att få bli äldre och äldre ökar medellivslängden,
              och har gjort så under många år. Men det riskerar också att sänka
              pensionerna så kraftigt att många får en för liten pension för
              att kunna leva på. Därför är det så viktigt att hitta en bred
              överenskommelse för att fler som är friska och vid god vigör ska
              kunna bli kvar i arbetslivet längre än vad som nu är fallet. Det
              är bra för den enskilde, för arbetslivet och för samhället i stort,
              men det är också bra för dem som inte orkar ända fram till en
              så kallad normal pensionsålder, eftersom det ger mer resurser
              i alla system så att vi får pengar även till dessa människor.
              Men det är också viktigt att få fram bra förslag för att förbättra
              arbetsmiljön i många arbeten för att man ska kunna orka arbeta
              lite längre.
            </seg>
            <seg n="c8f83d21">
              Herr talman! En av delarna i det nya pensionssystemet är premiepensionsdelen,
              som vi varit inne på här tidigare. Självklart kan man diskutera
              och utreda om man kan förenkla och förbättra premiepensionen.
              Det är just därför som vi har utrett detta inom Pensionsgruppen.
            </seg>
            <seg n="be3ace24">
              Men när man som pensionärsorganisationerna, LO och nu även Socialdemokraterna
              säger sig vilja avskaffa hela premiepensionen och överföra den
              till inkomstpensionssystemet för att förstärka detta tror jag
              inte att man riktigt satt sig in i alla konsekvenser av ett sådant
              beslut.
            </seg>
            <seg n="de80c342">
              En av huvudpunkterna för att man ville ha ett system med premiepension
              var att man ville ha en riskdelning mellan det sedvanliga inkomstpensionssystemet
              och det finansiella systemet. Tittar man i det långa perspektivet
              bakåt i tiden ser man att det finansiella systemet alltid har
              gett mer än andra system.
            </seg>
            <seg n="afcb577f">
              I dagarna kommer årets tilldelningar till alla arbetstagare.
              Det är i år 33,5 miljarder som tillförs premiepensionssystemet.
              Till detta har 2013, vilket ingen har nämnt tidigare, varit ett
              mycket bra börsår. Systemet kommer säkert att öka med mer än 70
              miljarder.
            </seg>
            <seg n="c39bfa0a">
              Detta gör att premiepensionssystemet vid årsskiftet 2014 kommer
              att ha över 500 miljarder i tillgångar som är allas våra premiepensionstillgångar.
              Däremot är det riktigt att det fortfarande bara är en liten rännil
              av dessa tillgångar som sipprar ut till dagens pensionärer, nämligen
              någonstans mellan 2 och 3 miljarder.
            </seg>
            <seg n="235bb65a">
              Här ligger en del av problematiken. Premiepensionen kommer i
              huvudsak att vara riktigt viktig för våra barn och barnbarn. Pensionsmyndigheten
              har räknat på detta och säger att det vid en beräkning av en försiktig
              värdetillväxt av fonderna kan röra sig om 1 000–2 000 kronor i
              månaden mer för dem än om avgifterna hade inbetalats till det
              traditionella inkomstpensionssystemet.
            </seg>
            <seg n="54a169ed">
              Dessutom kommer det att skaka om den finansiella marknaden väldigt
              mycket om så mycket som 500 miljarder ska flyttas till inkomstpensionssystemet.
              Detta kommer att leda till en så stor oro att det påverkar näringslivet,
              ekonomin och sysselsättningen. Det vill i alla fall inte jag medverka
              till. De som föreslår avskaffad premiepension vill jag uppmana:
              Tänk till, tänk om och tänk rätt!
            </seg>
            <seg n="022883ff">
              Herr talman! Nu kommer mina frågor till oppositionen.
            </seg>
            <seg n="fad635cb">
              Min första fråga är till Socialdemokraterna. Först och främst
              måste ni sätta ned foten när det gäller premiepensionen. I dag
              får vi olika signaler, att vi ska fortsätta på den inslagna vägen
              eller att vi helt ska ta bort den. Svara gärna i dag på frågorna:
              Hur ska vi fortsätta? Vad ska vi göra med premiepensionen?
            </seg>
            <seg n="a69cb4a3">
              Det är också väl bekant att ni har varit kritiska till Alliansens
              jobbskatteavdrag, men ni har sedan godtagit dem i er budgetmotion.
              Trots att det är på detta vis låter det i er retorik om jobbskatteavdraget
              som att ni vill ta bort denna skattereform om ni skulle få makten.
              Dessutom låter det som om pensionärerna fått höjd skatt jämfört
              med under den tid då ni hade makten, före 2006, när ni mycket
              väl vet att skatten kommer att sänkas med 16,45 miljarder, om
              vi tar med sänkningen vid årsskiftet. Det är betydligt mer än
              ni någonsin har sänkt skatten för pensionärer, även om ni denna
              gång faktiskt har kommit med en ytterligare sänkning i ert förslag.
            </seg>
            <seg n="684cf52e">
              Nu är frågan, med tanke på hur ni svänger fram och tillbaka,
              hur ni kommer att göra om ni skulle få makten igen. Kommer ni
              att höja jobbskatteavdraget? Kommer ni att höja skatten för pensionärer?
              Kommer ni även att ta bort det dubbla jobbskatteavdraget som nu
              finns för alla som är över 65 år?
            </seg>
            <seg n="a732e285">
              Min andra fråga går till Vänstern. Ni har sedan det nya pensionssystemet
              infördes kritiserat detta och har ofta sagt att man borde införa
              ett helt nytt system, så även i år. Ni klagar även på nivåerna
              i pensionssystemet och vill helst ha tillbaka ett gammalt förmånsbestämt
              system. Det skulle innebära att systemet måste förstärkas med
              flera tusen miljarder om alla människor skulle omfattas nu och
              i framtiden.
            </seg>
            <seg n="c839918f">
              Jag förstår att det är ett välvilligt önsketänkande, men ni är
              ett riksdagsparti som måste ta ansvar. Ett seriöst riksdagsparti
              måste titta på konsekvenserna av ett sådant förslag, precis som
              Kvarnström sade i sin fråga i repliken. Var ska ni ta de pengarna,
              och vem ska betala?
            </seg>
            <seg n="c48b12b7">
              Jag skulle också vilja ställa en fråga till Sverigedemokraterna.
              Jag noterar att ni även i år har gjort en kraftig satsning på
              garantipensionärerna i ert budgetförslag. Det låter också välvilligt
              och bra för gruppen. Men har ni verkligen tänkt igenom hur ert
              förslag slår totalt med och utan bostadstillägg?
            </seg>
            <seg n="8c8147cf">
              Alla som sysslar med pensionsfrågor vet att skillnaden i pension
              och bostadstillägg mellan de som enbart har garantipension och
              de som har låg inkomstpension är mycket liten. Därför blir min
              fråga följande: Är ni medvetna om att ert förslag kan ge konstiga
              effekter mellan olika grupper av pensionärer? Ja, det kan faktiskt
              ge effekten att en garantipensionär med fullt bostadstillägg får
              ett betydligt större totalbelopp än en människa med en större
              pension som jobbat heltid hela livet.
            </seg>
            <seg n="8025dd36">
              Herr talman! Pensionärer är ingen enhetlig grupp. Där finns människor
              som under åren skaffat sig en bra ekonomisk situation, inte minst
              med hjälp av olika tjänstepensionslösningar. Dessutom utnyttjar
              allt fler människor möjligheten att jobba lite till även efter
              att de har börjat ta ut pension. Detta är extra gynnsamt för den
              enskilde, eftersom man då uppbär dubbelt jobbskatteavdrag.
            </seg>
            <seg n="b815c5c0">
              Nästa år kan även de som uppbär bostadstillägg tjäna upp till
              24 000 kronor utan att det minskar tillägget. Alla dessa åtgärder
              kom till för att människor ska kunna skaffa sin försörjning utan
              marginaleffekter, och det gynnar jobblinjen och ger möjligheter
              att klara sig själv.
            </seg>
            <seg n="dfc458a3">
              Men det finns också grupper som är ekonomiskt utsatta och får
              vända på varje krona och som kanske inte har möjlighet att förbättra
              sin egen situation. Det gäller inte minst kvinnor som kanske varit
              hemma ett antal år i arbetsför ålder och sedan arbetat deltid.
            </seg>
            <seg n="a62ee17c">
              Där är det viktigt att pensionerna kan hållas intakta och inte
              sjunker på grund av bromsar och annat. Därför är det bra att vi
              även nästa år 2014 kan göra en skattesänkning som är den femte
              sedan år 2006 där denna lindrar effekten av bromsen.
            </seg>
            <seg n="c58beaab">
              Det är viktigt att framhålla att det nya uppräkningssystemet
              för pensioner faktiskt gett betydligt mer trots bromsar än det
              gamla ATP-systemets prisbasbeloppshöjning. Det är också roligt
              att konstatera att Pensionsmyndigheten räknar med att åren 2015–2017
              kommer att leverera höjningar på inkomstpensionen.
            </seg>
            <seg n="515c02db">
              Ett annat mycket roligt konstaterande är att Sverige faktiskt
              är ett av de allra bästa länderna i hela världen för pensionärer
              att bo i och att de är tillfreds med tillvaron i stort.
            </seg>
          </u>
          <note n="743212a2">
            Herr talman! Jag yrkar med dessa ord bifall till utskottets förslag
            i socialförsäkringsutskottets betänkande 2013/14:SfU1 i sin helhet
            och avslag på motioner och reservationer.
          </note>
          <u who="lars-arne_staxang_b1500a" xml:id="i-b5b529171b086f38-0" n="59919ef3" prev="i-0869c6fc2b9af3f8-0">
            <seg n="4d1e8236">
              Jag skulle vilja avsluta mitt anförande med detta. Det viktigaste
              för att vi ska ha kvar hyggliga pensioner i framtiden är att vi
              säger ja till en fortsatt arbetslinje och stabila statsfinanser.
            </seg>
          </u>
          <note n="920355a7">
            I detta anförande instämde Gunilla Nordgren (M).
          </note>
          <note type="speaker" n="4d4dc05d">
            Anf. 90 KURT KVARNSTRÖM (S) replik:
          </note>
          <u who="kurt_kvarnstrom_a18356" xml:id="i-1c0310728c6988ed-5" n="dad7421b">
            <seg n="7ae66157">
              Herr talman! Din vana trogen svarar du inte på någon av mina
              frågor, Lars-Arne Staxäng. Jag får väl göra på samma sätt med
              dina frågor. Det för debatten långt framåt, eller hur?
            </seg>
            <seg n="c8e74aaa">
              Jag kan upprepa mina frågor. Hur stor ska skillnaden vara i beskattning
              mellan pensionärer och löntagare? Hur länge ska Sverige vara det
              enda land i världen som beskattar pensionärerna högre än löntagarna?
              Det var de två frågor jag ställde.
            </seg>
            <seg n="3f44f9ff">
              När det gäller mitt svar på hans fråga om premiepensionen vet
              Lars-Arne Staxäng mycket väl att vi har lyft in hela den diskussionen
              precis som du har sagt. Ska vi justera med 0,5 procent eller ska
              vi justera med det hela?
            </seg>
            <seg n="7a4253ea">
              Jag skulle vilja ställa en motfråga på det området. Vad finns
              det för fördelar de åren som pensionssystemet har funnits med
              att vi har haft premiepensionen?
            </seg>
            <seg n="4a26cb4a">
              Jag har en andra fråga som är relevant i sammanhanget. Det är
              väldigt viktigt att vi har arbetade timmar som grund för att vi
              har bra pensioner. Sysselsättningen är oerhört viktig.
            </seg>
            <seg n="187a8f4a">
              Facit efter de sju år som ni regerat är att det går precis åt
              fel håll. Sysselsättningen sjunker, Lars-Arne Staxäng. Det är
              fler som inte har något jobb och någon grund för sin pension fortsättningsvis.
              Det var det ni skulle mätas av på efter de år som ni regerat.
            </seg>
            <seg n="d4d78ebe">
              Min följdfråga i det sammanhanget är: Hur länge tycker Staxäng
              att vi ska arbeta?
            </seg>
          </u>
          <note type="speaker" n="6696bf8a">
            Anf. 91 LARS-ARNE STAXÄNG (M) replik:
          </note>
          <u who="lars-arne_staxang_b1500a" xml:id="i-357f59e7d024347c-0" n="59919ef3">
            <seg n="2ddc8f19">
              Herr talman! Det blir väl alltid så att man håller sitt anförande
              om det man vill föra fram. Sedan får vi ta replikerna här. Jag
              ska försöka svara.
            </seg>
            <seg n="4189de1f">
              Hur stor ska skillnaden vara mellan pensionärer och löntagare?
              Målet är – och det har jag sagt förut – att den ska minska och
              helst försvinna på sikt. Under denna mandatperiod 2010–2014 har
              den minskat gentemot tidigare period.
            </seg>
            <seg n="9ba7f735">
              När det gäller premiepensionen kan man titta på några år där
              det gått väldigt dåligt i det ekonomiska systemet. Då har också
              premiepensionen gått dåligt. Men börjar man titta i det långa
              loppet från 2001, 2002 och även tar med åren 2012 och 2013 börjar
              det rätta till sig. Efter detta år, som har varit ett väldigt
              bra börsår, har det tydligt visat att premiepensionen ger betydligt
              mer än inkomstindex.
            </seg>
            <seg n="441897cc">
              Det är ett sista svar jag vill ge. Kvarnström och även hans kolleger
              tar ofta upp massarbetslösheten. Ett land som precis drivit politiken
              som ni driver i opposition, att med kraftigt höjda skatter göra
              återställare i bidragssystem och politiska styrsystem, är Frankrike.
            </seg>
            <seg n="99d8bc6e">
              Går vi till den politik som presenterades i valet för Frankrike
              visar det sig nu efter att man har drivit politiken i regeringsställning
              ett och ett halvt år med den nya presidenten att arbetslösheten
              är 11–12 procent. Frankrike är riktigt på dekis. Alla kurvor visar
              sig till och med för närvarande vara sämre än i Spanien och Italien.
            </seg>
            <seg n="d1616afa">
              Den franske socialistpresidenten har förtroende från 15 procent.
              Detta är väl allvarligt. Man kan tala om massarbetslöshet om man
              är uppe i 11–12 procent. Det är 50–60 procent mer än i Sverige.
              Frankrike är riktigt illa ute.
            </seg>
            <seg n="5dd6c3fb">
              Är det de som ni har till föredöme om ni skulle få makten nästa
              år?
            </seg>
          </u>
          <note type="speaker" n="3f5acc57">
            Anf. 92 KURT KVARNSTRÖM (S) replik:
          </note>
          <u who="kurt_kvarnstrom_a18356" xml:id="i-1c0310728c6988ed-6" n="dad7421b">
            <seg n="943e4260">
              Herr talman! Jag förstår mycket väl att Lars-Arne Staxäng gärna
              vill tala om hur det är i andra länder i förhållande till hur
              det är i det egna landet och med den egna politiken. Det vore
              mer på sin plats att ni talade om den politik som ni har drivit
              under dessa år när arbetslösheten mer än fördubblats.
            </seg>
            <seg n="f50d58ea">
              Det som oroar mig allra mest, om vi ska uppehålla oss vid det,
              är den ungdomsarbetslöshet vi har. Det är de ungdomar som på sikt
              ska ha en bra pension. Det oroar mig väldigt mycket. Men det vill
              inte Lars-Arne Staxäng tala om. Han vill tala om ytterligheter
              i andra länder i stället. Det är definitivt inget föredöme för
              oss.
            </seg>
            <seg n="d0152c29">
              Vi anser att det behöver satsas betydligt mer på utbildning och
              sysselsättning för ungdomarna. Det har vi lagt konkreta förslag
              om i kammaren och också lagt betydligt mer resurser från samhället
              i stället för att bara fortsätta med jobbskatteavdragen.
            </seg>
            <seg n="071aa05e">
              Lars-Arne Staxäng måste ändå inse och hålla med om att alla de
              jobbskatteavdrag som nu har genomförts med över 100 miljarder
              som man delar ut till enskilda personer inte har gett något resultat
              på sysselsättningen. Vi har 8 procents arbetslöshet i dag mot
              tidigare 4 procent. Detta facit kan vi tala länge om i debatten.
              Hur sysselsättningen förändras i vårt land är en viktig grund
              för hur pensionerna ska se ut på sikt. Det allra största bekymret
              är ungdomsarbetslösheten.
            </seg>
            <seg n="54bcb290">
              Min fråga kvarstår. Hur länge tycker Lars-Arne Staxäng att vi
              ska arbeta? Ska vi arbeta till 75 år eller 70 år? Hur länge ska
              vi hålla på att jobba, tycker Lars-Arne Staxäng? Det är tydligen
              den fråga som är bland de viktigaste för de borgerliga partierna
              att ha som grund för att förändra i pensionssystemet.
            </seg>
          </u>
          <note type="speaker" n="5ef1507d">
            Anf. 93 LARS-ARNE STAXÄNG (M) replik:
          </note>
          <u who="lars-arne_staxang_b1500a" xml:id="i-357f59e7d024347c-1" n="59919ef3">
            <seg n="fdee28d3">
              Herr talman! Jag tänkte ta frågorna bakifrån. Det är viktigt
              att de som har möjlighet i framtiden, har kapacitet och är friska
              nog jobbar några år till. Det kan vara till 67, 69 eller kanske
              till och med 70 år och över det. Då får vi in mer pengar i systemet,
              som också gagnar dem som inte orkar ända fram. Det var svar på
              den frågan.
            </seg>
            <seg n="d0526cae">
              I er budgetmotion har ni förslag på över 30 miljarder i skattehöjningar.
              Enligt Finansdepartementet skulle detta ge som effekt att minst
              80 000 arbeten försvinner. Om det nu skulle vara så har RUT räknat
              på vad detta skulle få för effekt för pensionärerna. Mellan 130
              och 265 kronors sänkning i månaden beroende på hur stor pensionen
              är skulle detta ge. Det finns nämligen en direkt koppling mellan
              hur många arbeten det finns och hur mycket ekonomin växer eller
              krymper och pensionerna.
            </seg>
            <seg n="91609268">
              Kvarnström säger att man inte har Frankrike som förebild. De
              drev exakt samma förslag när de kom i regeringsställning där som
              ni nu försöker presentera för svenska folket. Det är relevant
              att jämföra detta: Med höjda skatter minskar antalet jobb i Sverige,
              vilket också gör att pensionerna minskar.
            </seg>
          </u>
          <note type="speaker" n="ccb3186c">
            Anf. 94 DAVID LÅNG (SD) replik:
          </note>
          <u who="david_lang_c2b3c8" xml:id="i-fa7ed88756c45a91-4" n="64d51e39">
            <seg n="ca718179">
              Herr talman! Lars-Arne Staxäng frågade om höjda anslag för garantipensioner.
              Det framgår att vi höjer garantipensionen till ålderspension med
              6,7 miljarder. Det leder till att kostnaden för bostadstilläggen
              minskar därför att det är färre som kommer att bli berättigade,
              eller så blir fler berättigade till lägre bostadstillägg.
            </seg>
            <seg n="d6a29459">
              När det gäller dem som har låga inkomstpensioner är tanken att
              det ska bli fler garantipensionärer, det vill säga att de som
              har lägst inkomstpensioner lyfts upp på samma nivå som de nya
              garantipensionsnivåerna.
            </seg>
            <seg n="971bda38">
              Jag kunde inte låta bli att lägga märke till att Lars-Arne Staxäng
              menade att finansieringen av pensioner sker genom att det jobbas
              mer. Han nämnde bland annat just att vi måste få in fler nysvenskar
              på arbetsmarknaden, som han uttryckte det. Faktum är att man har
              försökt verkställa denna plan tidigare, men det har aldrig lyckats.
              Det är inte så att fler nysvenskar på arbetsmarknaden är det som
              på något sätt bidrar till att vi får råd med pensioner. Vi har
              pensionärer som lever på fattigdomsgränsen, och samtidigt finns
              det obegränsat med resurser till massinvandring och mångkultur.
            </seg>
            <seg n="8b980763">
              Lars-Arne Staxäng kanske minns valrörelsen, då Sverigedemokraterna
              hade en film där vi menade att man kan välja mellan pensionsbroms
              och invandringsbroms. Vi valde invandringsbromsen, men ni väljer
              tydligen att fortsätta satsa på pensionsbromsen. Jag skulle gärna
              vilja höra Lars-Arne Staxäng redogöra lite grann för filosofin
              bakom den principen.
            </seg>
          </u>
          <note type="speaker" n="87d5cf78">
            Anf. 95 LARS-ARNE STAXÄNG (M) replik:
          </note>
          <u who="lars-arne_staxang_b1500a" xml:id="i-357f59e7d024347c-2" n="59919ef3">
            <seg n="c91f29b7">
              Herr talman! Även när det gäller era frågor och en höjning av
              garantipensionen är det lätt att säga så här. Det är lätt att
              säga att man ska höja garantipensionen, och sedan ser man detta
              som en isolerad företeelse. Hela pensionssystemet hänger ihop
              som ett nätverk. Om man börjar höja på ett ställe måste man också
              höja i nästa steg även för inkomstpensionärerna. Då får man ett
              system som hänger ihop.
            </seg>
            <seg n="15116530">
              Vi lät RUT räkna lite på hur er höjning skulle bli, precis som
              ni har gjort. Den blir väldigt konstig. Såsom ni har utformat
              systemet nu medför det att vissa inkomstpensionärer får ut sämre
              pension än garantipensionärer med bostadstillägg. Det blir väldigt
              knepigt. Jag tror att ni ska gå hem till er kammare och räkna
              om förslaget eller komma med ett mer genomarbetat förslag till
              nästa år. Det är ett litet tips. Jag tror inte att detta förslag
              håller. Det skulle bli ett ramaskri ute bland vanliga människor,
              inte minst pensionärer, om detta skulle komma ut.
            </seg>
            <seg n="0303b572">
              Att få fler människor i jobb är en av de allra viktigaste delarna.
              Vi debatterar just nu den svenska skolan. Vi måste få den att
              bli bättre. Det är viktigt för hela Sverige, men det är också
              viktigt för pensionssystemet i framtiden.
            </seg>
            <seg n="1dc48150">
              Det är precis samma sak med integrationen. Sverige har varit
              ett av de sämre länderna med att integrera våra nya invånare.
              Det finns siffror på detta. Det är en av de saker vi måste bli
              mycket bättre på. Vi måste kunna anpassa oss, och vi måste lära
              oss av vad man har gjort i andra länder med de här sakerna. Vi
              behöver varenda en som bor här i Sverige för att kunna klara framtiden.
              Det kommer att råda brist på arbetskraft i framtiden, inte minst
              inom det offentliga. Det gäller det kommunala, det landstingskommunala
              och även i viss mån inom staten. Vi kommer att behöva varje person,
              och just därför måste vi skola in de nya i arbeten.
            </seg>
          </u>
          <note type="speaker" n="c6916bde">
            Anf. 96 DAVID LÅNG (SD) replik:
          </note>
          <u who="david_lang_c2b3c8" xml:id="i-fa7ed88756c45a91-5" n="64d51e39">
            <seg n="23705eb0">
              Herr talman! Lars-Arne Staxäng vill att vi ska dra lärdom av
              andra länder när det gäller integration. Huvudlärdomen man kan
              dra är att de tar in färre.
            </seg>
            <seg n="0db3c907">
              Jag tror knappast att jag har sett den RUT-utredning som han
              hänvisade till. Men vi har också gjort RUT-utredningar, och vi
              kanske skulle ta och jämföra våra respektive utredningar.
            </seg>
            <seg n="32296cb4">
              Visst – mer arbete och höjd pension! Vi har till och med i ett
              tidigare utgiftsområde som vi debatterade i förmiddags, utgiftsområde
              10, satsningar på just småföretag för att skapa fler arbetstillfällen.
              Vi har, som jag sade, också ganska rejäla nedskärningar på onödiga
              kostnader som borgarna uppenbarligen inte tycker är onödiga. Det
              tycker i och för sig inte de rödgröna heller när vi talar om invandring.
              Det är i alla fall sådant som kan finansiera såväl pensioner som
              förbättrad levnadsstandard för pensionärer och dessutom satsningar
              på jobb och tillväxt.
            </seg>
            <seg n="c4cb2913">
              Det är Sverigedemokraternas politik, och jag tycker att det är
              tråkigt att det än så länge inte är någon annan som har tagit
              till sig det.
            </seg>
          </u>
          <note type="speaker" n="3e9fffee">
            Anf. 97 LARS-ARNE STAXÄNG (M) replik:
          </note>
          <u who="lars-arne_staxang_b1500a" xml:id="i-357f59e7d024347c-3" n="59919ef3">
            <seg n="d937bb42">
              Herr talman! Jag konstaterar att jag tror att ni ska räkna än
              en gång på de höjningar och de förslag ni har lagt fram. Jag tror
              att det blir bättre om ni även får med hela pyramiden på alla
              grupper – både dem som har ganska låg inkomstpension och dem som
              har garantipension. Jag vill bara mana till det till nästa år.
            </seg>
            <seg n="9bbb7718">
              Integrationspolitiken kan naturligtvis bli bättre. Det säger
              i princip alla, och det har man kommit fram till i flera utredningar.
              Det är en av de viktigaste delar vi har. Vi kan gå utanför Europa.
              Vi kan gå till Australien, till USA och till Kanada, där man kanske
              har haft mycket bättre integration. Vi måste lära oss av dessa
              länder. Om vi gör det på rätt sätt kommer vi att få ett Sverige
              där det fungerar, där vi kommer in i arbetskraft och där alla
              kommer att behövas. Det är detta Sverige som vi vill se i en framtid
              där allt fungerar.
            </seg>
          </u>
          <note type="speaker" n="912a6977">
            Anf. 98 ULF NILSSON (FP):
          </note>
          <u who="ulf_nilsson_b2871f" xml:id="i-6fd3afa8ca5df7ab-0" n="85bcbe60">
            <seg n="1eaef438">
              Herr talman! Det är verkligen viktigt att vi har ett pensionssystem
              som ger en garanterad trygghet men som också lämnar möjlighet
              för individen att påverka den framtida pensionen. Precis som när
              det gäller socialförsäkringarna i övrigt är det väsentligt att
              det finns ett allmänt pensionssystem som alla tillhör och som
              innebär garantier och trygghet. Det är en gammal liberal idé.
              I år firar vi hundraårsjubileet av den första folkpensionen i
              Sverige, som genomfördes av liberalen Karl Staaff.
            </seg>
            <seg n="f0c0ff4c">
              Som har nämnts här i debatten ser vi runt om i Europa att många
              länder har ofinansierade system. På olika sätt måste de snabbt
              och drastiskt höja pensionsåldrarna och minska nivåerna. Det är
              naturligtvis oerhört osäkert för vanliga människor med medelinkomster
              och låga inkomster att leva i sådana pensionssystem, som lovar
              mer än de håller.
            </seg>
            <seg n="2326d0d3">
              Man får ändå säga att Sverige har ett stabilt pensionssystem,
              som det principbeslutades om i en bred uppgörelse på 90-talet.
              Några viktiga inslag var att systemet ska vara långsiktigt hållbart
              och stabilt. Inga ogenomtänkta beslut ska fattas, pensionssystemet
              ska ligga utanför den vanliga statsbudgeten och det ska ha inbyggda
              balanssystem – det som ibland lite föraktfullt kallas för bromsen
              – så att förhållandet mellan tillgångar och skulder är tryggt.
            </seg>
            <seg n="439abea0">
              Därför har också vårt pensionssystem uppmärksammats på många
              håll i världen och i många andra länder som själva har problem
              att betala ut sina en gång beslutade pensioner.
            </seg>
            <seg n="b2995c19">
              När detta, att vi på många sätt har anledning att vara glada
              över vårt svenska pensionssystem, är sagt ska vi naturligtvis
              tänka på att många pensionärer har svårt att få pengarna att räcka
              till. De lever på små marginaler. Särskilt gäller det äldre pensionärer
              med garantipension eller äldreförsörjningsstöd, och det gäller
              inte minst många kvinnor som har levt i ett ojämställt samhälle
              och haft litet utrymme till förvärvsarbete. De som lever på garantipension
              minskar i antal för varje år, eftersom allt fler jobbar ihop till
              en rimlig pension. Men det är viktigt att inte glömma bort dem.
            </seg>
            <seg n="e6b6bc8a">
              Därför har regeringen också sänkt skatten för pensionärerna,
              allra mest för dem med låg pension. Och därför har regeringen
              höjt bostadstillägget för pensionärer som har rätt till det.
            </seg>
            <seg n="b9bba5fd">
              Det är ingen tvekan, herr talman, om att pensionärerna i Sverige
              har mer i plånboken i dag än vad de hade haft om den socialdemokratiska
              skattepolitiken hade fått fortsätta som den såg ut före valet
              2006. Det fanns inga förslag till skattesänkningar för pensionärer
              från Socialdemokraterna 2006. Dem har Alliansen genomfört. I årets
              budget föreslår dessutom regeringen att en ålderspensionär med
              bostadstillägg ska få behålla en del av det även om personen jobbar
              extra och tjänar lite mer.
            </seg>
            <seg n="91b9ab75">
              Gunvor G Ericson och även Wiwi-Anne Johansson tog upp de dåliga
              pensionerna för kvinnorna. Som sagt var är det ett problem att
              vi har ett så ojämställt samhälle som vi har i Sverige och att
              både männen och kvinnorna kommer in i en struktur som gör att
              kvinnor hela tiden får uppoffra sina studier, sin karriär och
              sitt arbete för familjen. Det speglas i pensionssystemet. Själva
              pensionssystemet i sig är inte orättvist mot kvinnor, men det
              är en oerhört viktig fråga där olika intressen och ideologiska
              utgångspunkter – valfrihet, strikta regler för att uppnå jämställdhet
              och så vidare – ofta står mot varandra.
            </seg>
            <seg n="280530d8">
              Vi i Folkpartiet har, som ni säkert vet, på vårt senaste landsmöte
              konstaterat att det går för långsamt. Därför har vi beslutat att
              driva införandet av ytterligare en pappa- och en mammamånad, så
              att vi delar mer på föräldraförsäkringen. Det var ju faktiskt
              Folkpartiet som med en borgerlig regering och med Bengt Westerberg
              som partiledare en gång införde den första pappamånaden i Sverige.
              Frågan är viktig och hör hemma i diskussionen om pensionssystemet.
            </seg>
            <seg n="83c2a773">
              Som Lars-Arne Staxäng sade har det satts i gång en hel del utredningar,
              för även om vi kan säga att systemet som helhet fungerar bra finns
              det hela tiden utrymme för att göra översyner och justeringar.
              De utredningar och beredningar som har gjorts handlar, som vi
              har hört, om pensionsrelaterade åldrar, om hur AP-fonderna ska
              placera sina tillgångar, om teknisk översyn över balanstal, broms
              och så vidare och också en översyn av premiepensionens utformning.
            </seg>
            <seg n="864006b2">
              Ålderspensionsutredningen har redovisat förslag som utgår från
              den positiva förändringen att vi människor lever längre. Det är
              i första hand någonting att glädjas åt, men det får också konsekvensen
              att pensionen ska räcka till fler år om man inte jobbar längre.
              Det är en utgångspunkt som jag tror att ingen kan säga emot.
            </seg>
            <seg n="90a340a0">
              I motsats till för kanske bara några år sedan är det många människor
              som vill jobba längre än till de fyllt 67, där ju rätten att jobba
              längre i dag upphör. Det är många som känner att de har mycket
              kvar att bidra med långt senare än dagens pensionsålder. Vi har
              många trista exempel på att duktig arbetskraft som har mycket
              kvar att ge tvingas sluta, ofta på ett oflexibelt sätt. Vi måste
              helt enkelt sluta med att vara så åldersfixerade i Sverige. Vi
              måste också inse att antalet jobb inte är konstant utan att jobb
              skapar andra jobb och att fler äldre som jobbar inte nödvändigtvis
              tar jobb från unga. Som helhet är det bara bra att fler jobbar
              längre, men förutom det är det också så att om fler lever längre
              måste också fler jobba längre, om inte pensionerna ska urholkas.
            </seg>
            <seg n="455d7be3">
              Ålderspensionsutredningen har ett antal förslag som går ut på
              att successivt flytta upp de olika gränser som gör att människor
              ofta uppmuntras att sluta jobba. Det handlar om gränser för när
              man får söka bostadstillägg, om rätt till a-kassa som i dag upphör
              vid 65 år, om sjukförsäkringen som i dag trappas av från 65 år
              och om att höja gränsen för anställningsskydd till 69 år.
            </seg>
            <seg n="21f96b6c">
              Det här är intressanta förslag till lösningar på utmaningarna
              i pensionssystemet. Det är någonting som ska diskuteras brett
              och som partierna som stod bakom pensionsuppgörelsen också ska
              diskutera i Pensionsgruppen.
            </seg>
            <seg n="5763d0ac">
              Folkpartiets utgångspunkt är att man principiellt borde sträva
              efter att koppla den genomsnittliga pensionsåldern till höjningen
              av den genomsnittliga livslängden. Det är en naturlig utgångspunkt,
              tycker jag, och det är detta, riktålder, som utredaren talar om.
              Det talas inte nödvändigtvis om att tvinga folk att gå i pension
              vid en viss ålder men att anpassa systemen så att man uppmuntrar
              folk som vill det att jobba längre. Det kommer att bli en spännande
              diskussion om hur vi går vidare med Ålderspensionsutredningen.
            </seg>
            <seg n="fc596a7e">
              En annan diskussion handlar om bromsen, som egentligen heter
              balanseringen, för att balanseringen kan både göra att löneindex
              slår igenom kraftigt men också hålla igen ökningar när marginalerna
              blir för små i pensionssystemet. Det är just den balanseringen
              som kan bromsa, och att den kan göra det är en garanti för att
              framtidens pensionärer ska få tillräckliga pensioner. Därför ska
              den vara kvar.
            </seg>
            <seg n="ad096d88">
              Däremot är vi många som är positiva till att se över hur den
              utformas tekniskt. Det finns nu ett antal förslag på tekniska
              lösningar som gör att bromsen kanske inte slår till lika hårt
              eller utjämnas och sprider effekterna över flera år så att vi
              inte får så stor slagighet som det är i dag. Men att ta bort gränsen
              för att man inte tömmer pensionssystemet för framtida generationer
              är helt fel tänkt, enligt min uppfattning.
            </seg>
            <seg n="77362ec6">
              Vänsterpartiet vill i sin reservation avskaffa premiepensionssystemet.
              Det är, som Lars-Arne Staxäng förklarade, att ta pengar från dem
              som är unga i dag. För folk som är i min ålder har premiepensionen
              en ganska liten betydelse. Men när de som nu är i 20–30-årsåldern
              blir pensionärer kommer det som genereras från premiepensionssparandet
              att vara en viktig del av deras pension. Enligt vad myndigheterna
              beräknar kan det handla om flera tusen kronor i månaden i mindre
              pension om man tar bort premiepensionssparandet från pensionssystemet.
            </seg>
            <seg n="9d6b5928">
              Många säger i debatten att det är hemskt att man ska behöva spekulera
              på börsen, men då ska jag påminna om att det finns ett tryggt
              icke-valssystem i det statliga icke-valsalternativet som man både
              kan välja till och välja bort. De har haft en bra utveckling av
              sina placeringar genom åren. Där kan man sätta sin premiepension
              om man inte har lust att fundera på placeringar. Jag har full
              respekt för det. Jag är själv ingen aktiv spekulant när det gäller
              pensionssparande, men jag tycker att det är viktigt att det i
              ett obligatoriskt pensionssystem, som vi har i Sverige, ändå finns
              en liten möjlighet för dem som vill vara med och tänka lite själva
              och fundera på hur de vill placera en del av sitt sparande att
              göra det. Det är för mig en ideologiskt viktig del. Det var en
              bra kompromiss som Socialdemokraterna och de borgerliga kom fram
              till med den här delen av premiepensionssparandet.
            </seg>
            <seg n="27952948">
              Herr talman! Vi kan göra mycket inom olika politikområden för
              att äldre ska leva bra, och ännu bättre, i vårt land. Just det
              allmänna pensionssystemet ger en viktig och stabil trygghetsgrund
              även om det för många fortfarande handlar om så små marginaler
              att samhället måste komplettera även utanför pensionssystemet.
            </seg>
            <seg n="54222168">
              När vi diskuterar förändringar i pensionssystemet ska vi även
              i framtiden ha breda överenskommelser om pensionen för att garantera
              den långsiktiga tryggheten.
            </seg>
            <seg n="27694510">
              Avslutningsvis, herr talman, har Folkpartiet särskilt tre viktiga
              utgångspunkter för sin politik när det gäller pensionen. Den första
              är att arbete och bra ekonomi är en självklar förutsättning för
              trygga pensioner. Den andra är att det ska finnas en koppling
              mellan inbetalda avgifter och pensionsnivå, och den tredje är
              vi inte ska ta från dagens 20- och 30-åringars framtida pension.
            </seg>
            <seg n="e16d177e">
              Med det yrkar jag bifall till förslaget i betänkandet och avslag
              på de reservationer som finns.
            </seg>
          </u>
          <note n="9f2982f9">
            I detta anförande instämde Anna Steele (FP).
          </note>
          <note type="speaker" n="8d2f0523">
            Anf. 99 KURT KVARNSTRÖM (S) replik:
          </note>
          <u who="kurt_kvarnstrom_a18356" xml:id="i-1c0310728c6988ed-7" n="dad7421b">
            <seg n="f55b3962">
              Herr talman! Ulf Nilsson talar sig varm för premiepensionerna.
              Jag har förstått att det är en viktig utgångspunkt för Folkpartiet
              att hålla fast vid det.
            </seg>
            <seg n="24f97cda">
              Mycket beror på de analyser man gör och de tidpunkter man väljer
              för att starta sin analys. Premiepensionssystemet bygger på att
              kapitalet ständigt har en mycket stor tillväxt. Nu har vi tio
              år bakom oss med en helt annorlunda situation. Då ifrågasätter
              jag vad man bygger den starka analysen på, att premiepensionerna
              har ett sådant stort värde.
            </seg>
            <seg n="8612c8db">
              Det finns också ett annat värde i premiepensionerna, med en annan
              konstruktion. Om man flyttar över en del till det allmänna systemet
              stärker det både dagens pensioner och morgondagens pensioner.
            </seg>
          </u>
          <note type="speaker" n="77d33fe1">
            Anf. 100 ULF NILSSON (FP) replik:
          </note>
          <u who="ulf_nilsson_b2871f" xml:id="i-6fd3afa8ca5df7ab-1" n="85bcbe60">
            <seg n="d83b545e">
              Herr talman! För det första ska det påpekas – Kurt Kvarnström
              påstår visserligen inte det, men många tror att det är något slags
              kris i pensionssystemet – att över lång sikt håller pensionssystemet
              ihop. Inget talar för att det kommer att bli kriser med ständiga
              balanseringar på lång sikt.
            </seg>
            <seg n="73109a15">
              För det andra finns det naturligtvis inga penningplaceringar,
              i någon form, som någon objektivt kan säga självklart är de allra
              bästa. Erfarenheten talar för att börsen har gått bättre än löneutvecklingen
              generellt i 50–60 år, i varje fall räknat från 30-talskrisen.
              Ingen ekonom kan säga att det är garanterat bäst om vi placerar
              pensionspengar på det ena eller det andra sättet. Då är kompromissen
              att låta just 2,5 procent följa börsutvecklingen en rimlig avvägning.
              Det är ingen stor del, men om börsen går bra är det ändå en betydande
              del.
            </seg>
            <seg n="af44b7b3">
              Pensionsmyndigheten räknade med att om börsen under de närmaste
              30 åren kommer att gå som den har gjort under de senaste 50 kommer
              framtidens pensionärer att förlora några tusen i månaden på att
              vi avskaffar premiepensionssystemet. Den risken vill jag inte
              ta.
            </seg>
            <seg n="09b70d70">
              Naturligtvis har Kurt Kvarnström rätt i att det inte finns någon
              hundraprocentig garanti för vilken placering som är den bästa,
              oavsett vilken linje man driver. Icke-valsalternativet har dock
              haft en god utveckling hittills i Sverige.
            </seg>
            <seg n="1fbf3225">
              Sedan har vi det lilla utrymmet – som man ideologiskt kan försvara
              – som innebär att enskilda individer själva ska ha en liten möjlighet
              att försöka påverka det obligatoriska sparandet, om de vill.
            </seg>
            <seg n="7f5fb20d">
              Jag ser det som en uppenbar risk att Kurt Kvarnströms tanke om
              att föra över delar av premiepensionssystemet kommer att drabba
              framtidens pensionssparare.
            </seg>
          </u>
          <note type="speaker" n="547e0eb1">
            Anf. 101 KURT KVARNSTRÖM (S) replik:
          </note>
          <u who="kurt_kvarnstrom_a18356" xml:id="i-1c0310728c6988ed-8" n="dad7421b">
            <seg n="369c139b">
              Herr talman! Det bygger på den borgerliga tesen om att kapital
              är viktigt. Det är viktigt, men det finns faktorer i detta som
              jag tycker att man bortser från. Avgifterna i premiepensionssystemet
              är väl ändå dyra?
            </seg>
            <seg n="12c78d18">
              Ett annat faktum som tydligt har kommit fram i utredningarna
              är att under de år som vi har haft pensionssystemet har AP-fondernas
              tillväxt varit dubbelt så stor som premiepensionernas. Tänk om
              man i stället hade valt att använda dem som den större bufferten.
              Utredningarna talar också för att det gemensamma allmänna sparandet
              har varit mycket mer framgångsrikt, och om jag skulle bygga på
              den tesen är din tes när det gäller den här delen helt felaktig,
              Ulf Nilsson.
            </seg>
            <seg n="d76e9b79">
              Jag måste säga att jag är lite överraskad över att de borgerliga
              partierna driver dessa frågor, i debattartiklar och andra forum,
              med sådan kraft och emfas över hela landet. Då är det viktigt
              att det framkommer här att det bygger på en tro om att kapitalet
              på börsen, och de placeringar som görs där, ska växa kraftigt.
            </seg>
            <seg n="3c35e82c">
              När jag ser på pensionerna och pensionssystemet oroar jag mig
              också mycket för de avtalade pensionerna som inte heller har haft
              den utvecklingen under den här tiden. En allt större del av våra
              pensioner ska ut på den spekulativa marknaden. Det är i grunden
              oansvarigt att leda utvecklingen framåt genom att tro att kapitalet
              ska ge en tillväxt utöver allt annat. Det måste finnas andra och
              tryggare sätt att ge människor en trygghet i pensionen på längre
              sikt.
            </seg>
            <seg n="0cb3e6bf">
              I tio år har vi sett hur kortsiktigheten i det ekonomiska tänkandet
              har sett ut. Det är förvånande att de borgerliga partiföreträdarna,
              med sådan kraft och med den tesen driver frågorna i hela landet.
            </seg>
          </u>
          <note type="speaker" n="0ceb3cb8">
            Anf. 102 ULF NILSSON (FP) replik:
          </note>
          <u who="ulf_nilsson_b2871f" xml:id="i-6fd3afa8ca5df7ab-2" n="85bcbe60">
            <seg n="e56e4cf2">
              Herr talman! Kurt Kvarnström säger att det bygger på tro. Ja,
              Kurt Kvarnströms resonemang bygger på spekulation och tro, nämligen
              på tron att de senaste 50 årens statistik över att börsutvecklingen
              har varit bättre än löneutvecklingen kommer att brytas. Det är
              inte heller något annat än tro. Det går inte att fastställa någonting
              objektivt hundraprocentigt säkert i en sådan fråga.
            </seg>
            <seg n="c0af8aad">
              När det ändå har varit så framgångsrikt finns det ingen som helst
              anledning att inte behålla denna lilla del, som bara utgör en
              liten men viktig del, av premiepensionssparandet – om det fortsätter
              att gå bra på börsen på lång sikt.
            </seg>
            <seg n="d93c78de">
              Det är fel att påstå att mitt resonemang skulle vara mer tro
              eller spekulation än vad Kurt Kvarnströms är. Det bygger också
              på något slags bedömning. Många års statistik talar dessutom snarare
              för min bedömning.
            </seg>
            <seg n="64004d98">
              Det är sedan en helt annan sak att man kan göra justeringar;
              det är också det som utredningen av premiepensionssystemet visar.
              Det är vi alla i Pensionsgruppen – tror jag – beredda att resonera
              kring. Det kan handla om avgifter som begränsar antalet fonder
              i viss utsträckning. Det kan handla om bättre information, och
              det kan handla om andra åtgärder – utredaren kanske föreslår vissa
              gränser för hur höga riskerna ska vara och så vidare. Där är vi
              från Folkpartiet öppna för en bred diskussion över parti- och
              blockgränser.
            </seg>
            <seg n="941b2b12">
              Vi slår dock vakt om själva grundidén att valfriheten och möjligheten
              att spara på det sättet ska finnas kvar. Det var en kompromiss
              som var ett viktigt inslag i pensionsuppgörelsen.
            </seg>
          </u>
          <note type="speaker" n="c2f9bd29">
            Anf. 103 SOLVEIG ZANDER (C):
          </note>
          <u who="solveig_zander_28a62c" xml:id="i-b4096005bf3ac4db-9" n="104a6761">
            <seg n="4b83a655">
              Herr talman! Nu handlar det, som vi har hört, om pensioner. Till
              att börja med föreslår man i betänkandet att Pensionsmyndigheten
              ska få mer pengar till information. Det är viktigt att vi uppmärksammar
              det. Pensionsmyndigheten skulle verkligen behöva informera mer,
              inte minst om pensionssystemets konstruktion. Den är oerhört dåligt
              känd bland Sveriges befolkning. Ändå är det viktigt att vi känner
              till hur det fungerar för att vi själva ska kunna påverka vilken
              pension vi får. Jag tänker inte minst på dagens ungdomar som ska
              in på arbetsmarknaden, eller som redan har kommit in, och hur
              viktigt det är att de känner till hur pensionssystemet fungerar
              för att också kunna få en inkomst när de inte längre kan arbeta.
            </seg>
            <seg n="5c48592e">
              Det finns fler saker som handlar om information. Vad gäller bostadstillägget,
              som vi har diskuterat tidigare i dag, kommer vi att höja bostadstillägget
              eller förändra det en del även nästa år på ett positivt sätt.
              Jag är övertygad om att det bland de pensionärer som vi alla slår
              mest vakt om, de som har de lägsta pensionerna, finns många som
              är berättigade till bostadstillägg men inte känner till att de
              har möjlighet att få det. Där skulle Pensionsmyndigheten behöva
              göra ännu mer, gå igenom underlag och uppmuntra dem som inte sökt
              bostadstillägg att göra det. Det skulle verkligen förbättra deras
              pension.
            </seg>
            <seg n="a90132db">
              De som har de lägsta pensionerna är som vi hört kvinnor. Vad
              gör vi åt det? Ja, det kan man verkligen undra. Vi centerkvinnor
              är i färd med att slutsignera en rapport med 36 förslag om hur
              kvinnor kan få högre pension. Det är en cliffhanger; ni får höra
              mer om det senare.
            </seg>
            <seg n="abab7f13">
              Pensionssystemet har vi hört mycket om. Detsamma gäller de utredningar
              som är på gång. Jag har förmånen att vara Centerns representant
              i Pensionsgruppen. Det uppskattar jag oerhört mycket, för det
              är ett viktigt område att jobba med. Vi vill alla att vi ska få
              högre pension.
            </seg>
            <seg n="d4471884">
              Vi har talat om Ålderspensionsutredningen, som kom med förslag
              om att vi ska höja pensionsåldern. Det är inte bara vi i Pensionsgruppen
              som kan påverka så att vi får fler arbetade år och fler arbetade
              timmar. Nej, skolsystemet behöver göras om. I dag är man 28–29
              år innan man är fast förankrad på arbetsmarknaden. Det beror på
              att många av oss pluggar länge. Vi måste genomföra studierna på
              kortare tid, men det är ingenting som vi i Pensionsgruppen kan
              påverka, alltså hur fort vi passerar genom skolsystemet.
            </seg>
            <seg n="8b251df7">
              En annan uppgift som vi har gäller föräldraförsäkringen. Där
              måste vi se till att vi delar den mer jämnt så att kvinnor också
              får högre lön. Och lönerörelsen ska vi bara inte tala om! Vi har
              redan hört hur viktigt det är att kvinnors löner blir högre, men
              det kan inte vi i Pensionsgruppen påverka. Att dela pensionen
              med mannen man lever med, mannen man har barn med, är ytterligare
              ett alternativ, men inte heller det kan vi påverka i dagsläget.
            </seg>
            <seg n="0b2c56f6">
              Det finns mycket vi kan göra, men inte allt. Jag önskar att vi
              hade fler hängrännor i det politiska systemet i stället för stuprör,
              som nu är fallet. Det tar alltför lång tid att få igenom saker
              när många från våra departement är inblandade.
            </seg>
            <seg n="1c8344b5">
              Vi tjänar som sagt på att arbeta. I dag har vi även talat om
              arbetsmiljön, hur oerhört viktig den är för att kunna arbeta längre.
              Vi har hört att det inte längre finns någon forskning på det området.
              Det gör det visst! Vi har i Pensionsgruppen fått oss till del
              hur man vid Uppsala universitet bland annat undersökt vad det
              är som hindrar människor från att arbeta längre upp i åren. Det
              är beklagligt att behöva inse att när man är 55-plus är man inte
              längre intressant för sin arbetsgivare. Det är något som vi kan
              påverka i andra positioner i samhället och därmed medverka till
              att vi har möjlighet att jobba längre.
            </seg>
            <seg n="485fbcd8">
              Att kunna byta arbete är också mycket viktigt. Där finns en villfarelse
              om att det blir dyrt för arbetsgivaren vad gäller tjänstepensionen
              när man är äldre och byter arbete och arbetsgivare. Den villfarelsen
              vill jag härmed avfärda. Så är nämligen inte fallet. Det skulle
              dock vara bättre om vi fick en flexibel LAS som gjorde det enklare
              att byta arbete än i dag.
            </seg>
            <seg n="9f18665d">
              Kurt Kvarnström tar upp det som vi säger om att sänka skatten
              ytterligare för pensionärer. Sedan säger han att jobbskatteavdraget
              skulle vara det som förhindrar att vi sänker skatten för pensionärer.
              Socialdemokraterna finansierar sina reformer med pengar som inte
              finns. Att trolla fram resurser genom att säga nej till jobbskatteavdraget,
              som ni sedan lovar att acceptera, Kurt Kvarnström, är som att
              bjuda på valfläsk med hjälp av monopolpengar, eller vad jag ska
              jämföra det med.
            </seg>
            <seg n="162ce2c8">
              Vad kommer ni att välja bort, Kurt Kvarnström, när ni säger att
              ni accepterar jobbskatteavdraget? Ska ni inte sänka pensionsskatten?
              Ska ni inte satsa på skolan? Ni har redan sagt att ni ska ta bort
              de sänkta arbetsgivaravgifterna för ungdomar – och så oroar sig
              Kurt Kvarnström för att det inte är lätt för ungdomar att komma
              in på arbetsmarknaden. Den möjlighet som i dag finns och som gett
              ett bra resultat vill Kurt Kvarnström ta bort. Då säger jag: För
              pensionssystemet är det oerhört viktigt att vi behåller de sänkta
              arbetsgivaravgifterna för ungdomar. Det om något bidrar till att
              de får pension den dag de kommer upp i pensionsåldern.
            </seg>
          </u>
          <note n="bf444b17">
            Därmed yrkar jag bifall till utskottets förslag i betänkandet
            och avslag på samtliga motioner.
          </note>
          <note n="920355a7">
            I detta anförande instämde Gunilla Nordgren (M).
          </note>
          <note type="speaker" n="b5298f35">
            Anf. 104 LARS GUSTAFSSON (KD):
          </note>
          <u who="lars_gustafsson_67f4c5" xml:id="i-fe0162c4d88d032f-3" n="46795804">
            <seg n="b9e0bf41">
              Herr talman! Vi får höra många slirningar på sanningar eller
              fakta, men jag ska inte gå in på det, för då skulle jag få hålla
              på länge.
            </seg>
            <seg n="d7258f2b">
              För femte gången sänker nu Alliansen skatten för pensionärer.
              Sammanlagt har vi då, nästa år, sänkt skatten med 16 miljarder
              kronor de senaste sju åren. Det är glädjande att de svenska finanserna
              är i så god ordning att dessa förbättringar går att göra. Det
              finns anledning att glädjas.
            </seg>
            <seg n="b36f778a">
              De försök som ibland görs för att förminska dessa förbättringar
              blir rent patetiska. Den som verkligen anser att en förbättring
              av garantipensionen med en hel månadslön varje år inte är något
              att yvas över måste i så fall förklara varför man själv tidigare
              inte gjort något som ens kommer i närheten av nu genomförda förbättringar.
              För inkomstpensionärer innebär förslagen sammantaget en förbättring
              av inkomsten med upp till 11 000 kronor om året. När man säger
              att det senaste jobbskatteavdraget skulle öka klyftorna mellan
              pensionsbeskattning och inkomstbeskattning av löntagare är det
              en ren osanning. Under denna mandatperiod har, i och med det nu
              föreliggande förslaget, 1,7 miljoner pensionärer fått sänkt skatt
              med 11 miljarder kronor medan 4,1 miljoner löntagare fått sänkt
              skatt med 12,5 miljarder. Skatten för pensionärerna har alltså
              sänkts med mer än det dubbla i förhållande till löntagarna. Det
              vore bra om man sade som det var, herr talman.
            </seg>
            <seg n="85e57989">
              Det svenska pensionssystemet är utformat för att motverka att
              det långsiktigt utbetalar mer än vad tillgångarna tillåter. Det
              är alltså inget politiskt styrsystem som i Grekland. Det kallas
              för balansering. Mycket av den senaste tidens diskussioner om
              pensioner har riktat in sig mot denna nödvändiga funktion. Därmed
              inser man inte att tilltron till systemet skulle minska om kopplingen
              mellan inkomster och utgifter upphörde. Om man vill stärka tillgångarna
              i systemet får det göras på annat sätt.
            </seg>
            <seg n="f438fe87">
              Ett annat förslag som har framförts är att avveckla premiepensionen
              och överföra dess medel till inkomstpensionssystemet. Syftet med
              den åtgärden vore att ge dagens pensionärer högre pension. Resultatet
              av en sådan manöver skulle avhända dagens sparare möjligheterna
              att själva påverka en del av sin framtida pension, ungefär 13
              procent. Därutöver skulle principen om att inte föra över skulder
              mellan generationer urholkas. Frågan varför dagens sparare skulle
              avsätta ytterligare 2,5 procent till dagens pensionärer skulle
              uppkomma och riskera att skapa en olycklig generationsdebatt.
            </seg>
            <seg n="d2416a5d">
              Pensionsgruppen har initierat ett antal utredningar på ett flertal
              områden för att inventera olika frågeställningar och framtida
              utmaningar. Den största utredningen, Pensionsåldersutredningen,
              har presenterat ett stort antal förslag som kan ligga till grund
              för beslut och belyser på ett förtjänstfullt sätt vilka områden
              som måste uppmärksammas. Den demografiska utmaningen gör att pensionssystemet
              utmanas om vi vill ha rimliga pensioner även i framtiden.
            </seg>
            <seg n="95517c99">
              Många av svaren på frågorna finns inte inom pensionssystemet
              utan på andra områden, som företagande och arbetsmarknad. Att
              fler bör få möjlighet att arbeta längre är inte den enda lösningen.
              Viktigare är att yngre personer tidigare kommer in på arbetsmarknaden.
              Insatser för att få ungdomar i arbete ger minst lika god utdelning
              i form av bättre inkomstpension. Det är också därför Alliansen
              satsar på att underlätta anställningar av ungdomar på olika sätt.
            </seg>
            <seg n="d001fdc5">
              Pensionsfondernas funktionssätt måste effektiviseras, så att
              de ger bättre utdelning till pensionssystemet. Här finns konkreta
              förslag, och jag hoppas att det inte dröjer alltför länge innan
              ett förslag kan presenteras.
            </seg>
            <seg n="1ada1e08">
              Likaså finns det förslag om teknik för balanseringen som bättre
              svarar mot den ekonomiska verklighetens svängningar. I detta sammanhang
              kan det fordras en förklaring, med tanke på tidigare inlägg. Om
              man tänker sig detta som balansering på en planka spelar det ingen
              roll hur högt upp man lyfter plankan; det kommer ändå in en balansering
              i sammanhanget, eftersom man vill ha intäkter och utgifter på
              samma nivå. Balanseringen kommer att finnas kvar oavsett hur man
              gör, om man nu vill ha det systemet.
            </seg>
            <seg n="089d59ee">
              Det finns även andra sätt att förbättra tillgångarna i systemet
              som på sikt svarar bättre mot de utmaningar som vi står inför.
              Det finns taknivåer, beräknade intäkter och så vidare som man
              kan titta på. Men den allra viktigaste komponenten är även på
              detta område likväl arbete och företagande. Det är pensionärernas
              bästa garanti inför framtiden.
            </seg>
            <seg n="11193b94">
              Med detta yrkar jag bifall till förslaget i betänkandet.
            </seg>
          </u>
          <note type="speaker" n="7ccb8ec8">
            Anf. 105 ANN-BRITT ÅSEBOL (M):
          </note>
          <u who="ann-britt_asebol_7428c6" xml:id="i-e36a1823d069f22a-0" n="5b3726bf">
            <seg n="beecb4eb">
              Herr talman! Världens första pensionssystem kom till 1889, brukar
              vi säga. Det var under Otto von Bismarcks tid i Tyskland. Pensionsåldern
              var 65 år, medellivslängden 66 år. I Sverige firar vi 100-årsjubileum
              i år, som vi nyss hörde här i talarstolen – vårt pensionssystem
              startade 1913. Vår pensionsålder var då 67 år, och medellivslängden
              för män var en bra bit under 60. Från 1900-talets början och fram
              till i dag har den återstående medellivslängden vid födseln ökat
              med smått otroliga 30 år. Dagens nyblivna pensionärer kan vid
              65 års ålder se fram emot att få leva ytterligare i snitt 21 år
              om de är kvinnor och 18 år om de är män. Den ökade medellivslängden
              kombinerat med låga födelsetal innebär att antalet personer i
              arbetsför ålder per pensionär, det vill säga person över 65 år,
              år 2060 kommer att ha halverats från dagens fyra personer till
              två personer.
            </seg>
            <seg n="9227364a">
              Pensionssystemet och pensionsåldern har växt fram under 1900-talets
              olika årtionden. Det är klart att det innebär utmaningar för vårt
              pensionssystem då allt färre i arbetsför ålder ska försörja oss
              pensionärer. Det är då viktigt att vi har ett långsiktigt system
              som är tryggt och förutsägbart och där reglerna inte ändras vid
              olika majoriteter i denna kammare.
            </seg>
            <seg n="077438bc">
              Vi lever allt längre och är allt friskare, och det är självklart
              glädjande. Samtidigt innebär det ett högre tryck på pensionssystemet
              när färre ska försörja allt fler. Den rådande arbetslinjen i svensk
              politik är alltså oerhört viktig och betydelsefull för dagens
              och morgondagens pensionärer. Jag har många i min närhet som gärna
              vill arbeta efter 65 års ålder, också i min gamla profession som
              lärare.
            </seg>
            <seg n="9f9a3cf5">
              Vi kan i den vitbok som Socialdepartementet lade fram för snart
              två år sedan läsa om pensionssystemets utmaningar inför framtiden.
              Det gäller att anpassa pensionsåldern till den ökade förväntade
              livslängden, begränsa tillgången till förtida pension och andra
              möjligheter till tidigt utträde från arbetsmarknaden, stödja ett
              längre yrkesliv genom att ge bättre tillgång till livslångt lärande,
              anpassa arbetsplatserna till ökad mångfald i arbetsstyrkan, skapa
              sysselsättningsmöjligheter för äldre arbetstagare och stödja ett
              hälsosamt åldrande.
            </seg>
            <seg n="2fc7d8b1">
              Sedan Alliansen tillträdde 2006 har vi sänkt skatten för pensionärer
              vid tre tillfällen med sammanlagt 12,8 miljarder kronor. I genomsnitt
              har en pensionär fått 5 000–10 000 kronor – beroende på kommunalskatten
              – mer i plånboken varje år tack vare dessa skattelättnader. I
              flera andra europeiska länder har utvecklingen under de senaste
              åren i stället gått åt motsatt håll. Tillvaron för pensionärerna
              har i dessa länder försämrats kraftigt, och även själva pensionsåldern
              har i vissa fall behövt justeras upp. Att Sverige i stället klarat
              av att göra förbättringar är glädjande och är ett resultat av
              en ansvarsfull ekonomisk politik.
            </seg>
            <seg n="17945f97">
              I vårt betänkande gör vi ytterligare förstärkningar till de pensionärer
              som har lägst pension. Vi höjer bostadstillägget, och vi höjer
              fribeloppet på arbetsinkomster på upp till 24 000 kronor vid beräkningar
              av bostadstillägg för ålderspensionärer.
            </seg>
            <seg n="b90e911e">
              Alla människor ska kunna åldras i trygghet med bibehållen värdighet.
              Därför är det viktigt med ett robust pensionssystem som håller
              över tid och en stark arbetslinje som leder till hög sysselsättning
              och därmed stärkta pensioner. För oss moderater och för Alliansen
              är arbetslinjen central. Alla som kan och vill ska ha möjlighet
              att arbeta. Den möjligheten ska finnas även för de äldre.
            </seg>
            <seg n="cbe89587">
              Därför har vi gjort det mer lönsamt att arbeta efter 65. Den
              som fortsätter att arbeta efter 65 års ålder får ett högre jobbskatteavdrag
              och slipper dessutom den särskilda löneskatt som arbetsgivaren
              annars får betala. För personer födda före 1937 tas inga sociala
              avgifter ut alls. Det här innebär att det är billigare att behålla
              och nyanställa äldre medarbetare och att den som jobbar efter
              65 års ålder får mer av sin lön. Att underlätta för äldre att
              jobba längre är en stor utmaning och en av våra mest prioriterade
              frågor. Den som vill och kan jobba längre ska också få göra det.
            </seg>
          </u>
          <note n="867cc4a8">
            Därmed, herr talman, yrkar jag bifall till förslaget i utskottets
            betänkande och avslag på samtliga motioner och reservationer.
          </note>
          <note n="920355a7">
            I detta anförande instämde Gunilla Nordgren (M).
          </note>
          <note n="cb6c5890">
            Utgiftsområde 12
          </note>
          <note type="speaker" n="446419c2">
            Anf. 106 ANNELIE KARLSSON (S):
          </note>
          <u who="annelie_karlsson_0f140d" xml:id="i-bb6cf827011b22e9-0" n="f9d1989f">
            <seg n="a6384664">
              Herr talman! Varje gång vi pratar familjepolitik i denna kammare
              får vi höra hur viktigt det är med valfrihet. Vi får höra att
              föräldrar avgör bäst själva och att politiken inte ska lägga sig
              i. Jag är helt övertygad om att vi även i dag kommer att få höra
              detta.
            </seg>
            <seg n="b289ba3d">
              När jag skrev valfrihet på Google fick jag förklaringen: Valfrihet
              innebär att man själv kan välja hur man ska handla. Valfrihet
              är frihet från tvång och omständigheter som begränsar handlingsalternativen.
            </seg>
            <seg n="ee982f60">
              Jag skulle vilja uppehålla mig en liten stund vid detta, herr
              talman. Ska man ha valfrihet ska den vara fri från omständigheter
              som begränsar handlingsalternativen. Där kommer den första haken.
            </seg>
            <seg n="79440fb4">
              Barnfamiljers situationer ser oerhört olika ut, men det som ger
              störst skillnader i uttaget av föräldraförsäkring är kön, utbildningsbakgrund
              och inkomst. Valfriheten för den ensamstående föräldern skiljer
              sig givetvis från den i familjer med två vårdnadshavare. Valfriheten
              för föräldrar med låga inkomster är betydligt mer begränsad än
              den för föräldrar med höga inkomster. Valfriheten att göra flexibla
              uttag där man kombinerar jobb och ledighet skiljer sig mycket
              mellan olika yrkesgrupper. Detta är exempel på några omständigheter
              som begränsar valfriheten.
            </seg>
            <seg n="3d0694db">
              När det gäller vårdnadsbidraget är det tydligt att det är till
              för dem med hög inkomst och för familjer som är fattiga. För de
              allra flesta barnfamiljer är en ersättning på 3 000 kronor inte
              ett ekonomiskt alternativ. Så valfrihet är väl knappast ett begrepp
              som stämmer in på denna reform.
            </seg>
            <seg n="ba163522">
              Herr talman! Vi ser hur klyftorna ökar i vårt land. När klyftorna
              ökar minskar valfriheten för några.
            </seg>
            <seg n="6128a9cb">
              Jag besökte i måndags Familjens hus i Hässleholm. Det är en fantastisk
              verksamhet, en familjecentral som jag önskar att alla barnfamiljer
              hade tillgång till.
            </seg>
            <seg n="b5892c02">
              Där finns mödravård, BVC, öppen förskola, familjeutbildningar
              och socialt stöd när man så behöver. Men det var en sak som berörde
              mig mer än allt annat där. Där fanns en stor och fräsch toalett.
              En stång var upphängd där inne och på den hängde det en massa
              barnkläder – alltifrån body och pyjamas för bebisar till vinterjackor
              för 2–3-åringar.
            </seg>
            <seg n="3c5da863">
              Detta var kläder som föräldrar lämnat in efter det att deras
              barn hade vuxit ur dem. Det är en god tanke att dessa kläder kan
              komma till nytta och användas av ett annat barn. Det var inte
              detta jag reagerade mot. Nej, det var personalens förklaring till
              varför kläderna hängde just där.
            </seg>
            <seg n="b5218d77">
              Jo, på så sätt slipper man visa att man är i behov av hjälp.
              Man slipper skämmas över att man behöver plocka ned ett plagg
              till sina barn. Att vara fattig är så skamfyllt.
            </seg>
            <seg n="05f3322c">
              Det är som sagt inte fel att man kan dela med sig av det som
              blir över; det tror jag att vi alla tycker är bra. Men att vi
              har en växande fattigdom i vårt välfärdsland är inte acceptabelt,
              och här förväntar jag mig att vi känner ett gemensamt ansvar.
              Några ska inte vara beroende av andras givmildhet. Fattighjälpen
              borde vi ha lämnat bakom oss i vårt land.
            </seg>
            <seg n="04063b87">
              Barnfattigdom beror på att föräldrar är fattiga, och där måste
              politiken ta sitt ansvar. Höjda barnbidrag och studiebidrag, höjt
              underhållstöd, en fungerande arbetsmarknadspolitik, en arbetslöshetsförsäkring
              värd namnet och en fungerande sjukförsäkring är åtgärder som krävs.
            </seg>
            <seg n="4b100e9f">
              Barnfattigdom i Sverige handlar sällan om att barn får gå hungriga
              och frysa för att deras föräldrar inte har råd att köpa mat och
              kläder åt dem. Allt oftare handlar det om att man inte har samma
              möjligheter som de flesta andra barn tar för självklart.
            </seg>
            <seg n="466ef6b3">
              Att leva i en familj som har det dåligt ställt påverkar ofta
              barnets hela vardag. Rent statistiskt är det då större risk att
              bli mobbad och att få sämre resultat i skolan. Man har också färre
              möjligheter till en aktiv fritid än ett barn från en familj med
              stabil ekonomi.
            </seg>
            <seg n="4fe0ac99">
              Barnen begränsas bland annat av att avgifter för fritidsaktiviteter,
              bussbiljetter och dyr utrustning är en omöjlighet. De kan inte
              följa med sina vänner på biobesök eller ta en fika, och de kan
              därför hamna utanför gemenskapen.
            </seg>
            <seg n="9391e54d">
              Sverige har ingen officiell definition på fattigdom. De barn
              som räknas som fattiga enligt Rädda Barnen lever i en familj som
              antingen har låg inkomststandard – alltså så låg inkomst att pengarna
              inte täcker nödvändiga kostnader – eller får försörjningsstöd.
            </seg>
            <seg n="31011f46">
              En kvarts miljon barn lever i fattigdom, det vill säga 13 procent
              av alla barn i Sverige. Bakom siffror och procentsatser finns
              det barn som många gånger diskrimineras för att föräldrarna inte
              har tillräckligt med pengar. Föräldrarna vill men kan inte ge
              barnen det som de behöver. Dessa barn och deras föräldrar har
              väldigt liten valfrihet.
            </seg>
            <seg n="450f25e8">
              Barn tillbringar under sina första år betydligt mer tid med sina
              mammor än med sina pappor. Uttaget av föräldraförsäkringen är
              ojämställt, det vet vi alla.
            </seg>
            <seg n="fe1d03f7">
              När jag gång på gång här i kammaren har hört argumentet att politiken
              inte ska lägga sig i hur föräldrarna väljer att dela föräldraförsäkringen
              blir jag fundersam över hur man resonerar.
            </seg>
            <seg n="dcd848fe">
              Tror man att det är en valfrihet när man följer normer som är
              rotade långt tillbaka med mammor som huvudförälder och pappor
              som familjeförsörjare?
            </seg>
            <seg n="99423c63">
              Tror man verkligen att svenska byggnadsarbetare är mindre intresserade
              av att vara en aktiv del av barnens första tid än vad tjänstemännen
              i Regeringskansliet är?
            </seg>
            <seg n="2cc588e1">
              Tror man att jobbaren på Volvo väljer att ta ut färre dagar av
              föräldraförsäkringen än tjänstemannen på kontoret därför att papporna
              på golvet har ett mindre intresse av att vara med sina barn?
            </seg>
            <seg n="a3d0400d">
              Eller tror ni att det finns ett uns av sanning när jag påstår
              att det är invanda mönster och gamla normer som råder?
            </seg>
            <seg n="3eddba4b">
              När vi debatterade föräldraförsäkringen förra veckan fick vi
              som alltid lyssna på argument om att familjen alltid väljer bäst
              själv.
            </seg>
            <seg n="7614f214">
              Nu stred ju i och för sig den diskussionen och det beslutet mot
              den fullständiga valfriheten, att familjen ska välja själv, eftersom
              vi där var överens om en begränsning, max 96 dagar efter barnets
              fyraårsdag, så riktigt konsekvent är ju inte borgerligheten.
            </seg>
            <seg n="54c7fe5e">
              Men vi får som sagt alltid lyssna till att familjen själv avgör
              bäst.
            </seg>
            <seg n="9d0fc17c">
              Det finns nog ingen i denna kammare – det är jag helt övertygad
              om – som har en annan syn på föräldraförsäkringen än att den är
              till för barnen. Vi har en generös föräldraförsäkring i detta
              land eftersom vi alla tycker att det är en oerhört viktig prioritering
              att ge föräldrar möjlighet att knyta an till sina barn under barnens
              första tid.
            </seg>
            <seg n="2bdac63f">
              Men så fort vi börjar prata om det ojämställda arbetslivet börjar
              andra prata om barnens rätt.
            </seg>
            <seg n="4a825896">
              För mig och för oss socialdemokrater är det självklart att vi
              vill se en modern familjepolitik, där barnen har samma rätt till
              båda sina föräldrar.
            </seg>
            <seg n="dbc123a7">
              För mig och för oss socialdemokrater är det självklart att vi
              vill se en arbetsmarknad där män och kvinnor jobbar under samma
              villkor, med lika lön, med lika möjligheter till heltid, med möjlighet
              till karriärvägar och med en sjyst arbetsmiljö, oavsett om man
              är man eller kvinna.
            </seg>
            <seg n="86b4484a">
              Vi tror att ett jämställt föräldraskap påverkar arbetslivet,
              och vi är helt övertygade om att arbetslivets villkor också påverkar
              familjer och barn.
            </seg>
            <seg n="a4e9fffb">
              Så även om det finns de i denna kammare som vill påstå att barnens
              och familjens situation inte ska blandas samman med arbetslivet
              så ser det ut så i verkligheten.
            </seg>
            <seg n="a715f68b">
              Fattiga barn har fattiga föräldrar. Inte sällan är det ensamstående
              föräldrar eller föräldrar som har deltidsarbete. Det kan vara
              föräldrar som saknar jobb eller föräldrar som är utförsäkrade.
            </seg>
            <seg n="d09cf185">
              En modern familjepolitik formar vi bara om vi ser verkligheten
              så som det är. Sverige behöver breda överenskommelser med reformer
              som ger barn rätt till båda sina föräldrar och en politik som
              sluter klyftor, så att alla barn får förutsättningar för ett bra
              liv.
            </seg>
            <seg n="07e35a37">
              Folkpartiet har varit tydligt. På sin stämma sade man att föräldraförsäkringen
              ska delas jämställt och att vårdnadsbidraget ska avskaffas. Jag
              ser fram emot att vi i denna kammare kan bli överens om nästa
              steg mot en jämställd föräldraförsäkring och ett avskaffande av
              vårdnadsbidraget. För inte kan väl Folkpartiets samverkan med
              KD vara viktigare än jämställdheten?
            </seg>
            <seg n="0d36a953">
              Herr talman, så här strax före jul har jag passat på att skriva
              en önskelista. Den blev ganska lång, men jag väljer att bara att
              nämna en liten del: höjda barnbidrag, höjda studiebidrag, höjt
              underhållsstöd, höjt tak i den tillfälliga föräldrapenningen,
              en jämställd föräldraförsäkring, en jämställd arbetsmarknad, avskaffade
              vårdnadsbidrag och avskaffad barnfattigdom.
            </seg>
            <seg n="7af21104">
              Herr talman! Även om tomten finns och vill oss gott tror jag
              att det krävs en ny regering för att min lista ska kunna uppfyllas.
              De flesta av förslagen finns färdigfinansierade i vår budget och
              kostar väsentligt mindre än jobbskatteavdrag eller restaurangmoms.
            </seg>
            <seg n="fa3ee05d">
              Politik är att välja. Jag står givetvis bakom alla S-reservationer,
              men för tids vinnande yrkar jag bifall bara till reservation 36.
            </seg>
          </u>
          <note type="speaker" n="16c764a4">
            Anf. 107 MAGNUS EHRENCRONA (MP):
          </note>
          <u who="magnus_ehrencrona_161a69" xml:id="i-9e9e43312df55ba4-0" n="5a04a648">
            <seg n="b351a96b">
              Herr talman! Jag står självfallet bakom alla Miljöpartiets reservationer,
              men för tids vinnande yrkar jag bifall till reservationerna 33,
              34 och 36.
            </seg>
            <seg n="809f7ab1">
              Snart är det jul, och i dessa dagar är det många föräldrar som
              oroar sig över hur de ska få ekonomin att gå ihop. Hur ska de
              ha råd med det julfirande som andra tar för en självklarhet? Hur
              ska julklapparna betalas? Hur ska julbordet leva upp till namnet?
              Ekonomisk utsatthet är något politiken borde ägna större uppmärksamhet
              åt i vårt land.
            </seg>
            <seg n="2468d9fc">
              Den ekonomiska familjepolitiken har betydelse för att omfördela
              resurser och minska klyftor. Dess värre har den omfördelande effekten
              minskat över tid. Detta är något som inte bara vi i oppositionen
              säger, utan det bekräftas också i Försäkringskassans rapport Resultatindikatorer
              för den ekonomiska familjepolitiken som kom i juni. Den är ett
              svar på ett regeringsuppdrag, och i den rapporten finns en hel
              del intressant. Jag rekommenderar er att läsa den om ni inte redan
              har gjort det.
            </seg>
            <seg n="9d9ab3a0">
              Bilden bekräftar det vi har läst förut från bland annat Rädda
              Barnen. Det är stora skillnader i villkor mellan olika hushåll.
              Andelen ekonomiskt utsatta är mycket högre bland ensamstående
              än bland sammanboende, och andelen ekonomiskt utsatta är också
              högre i hushåll med flera barn än i hushåll med färre barn.
            </seg>
            <seg n="4892709a">
              Här är några talande exempel från den nämnda rapporten som gäller
              perioden 2007–2011.
            </seg>
            <seg n="07909340">
              Bland ensamstående med minst två barn var 44 procent ekonomiskt
              utsatta någon gång under dessa år, och 22 procent var ekonomiskt
              utsatta under mer än halva perioden.
            </seg>
            <seg n="344fd631">
              Bland sammanboende utan barn var det bara – bara och bara, men
              relativt sett är det färre – 10 procent som var ekonomiskt utsatta
              någon gång under perioden, och 4 procent var ekonomiskt utsatta
              under mer än halva den perioden.
            </seg>
            <seg n="4a5712ba">
              Det är alltså stor skillnad om man har barn eller inte har barn
              och hur många barn man har.
            </seg>
            <seg n="0318aed1">
              Herr talman! Regeringen gör enligt Miljöpartiets mening insatser
              med ett alltför snävt perspektiv. En samordnad analys och politik
              som berör ett flertal politikområden behövs. Det har vi tjatat
              om under hela mandatperioden.
            </seg>
            <seg n="015adf9b">
              Den omfördelande profilen i den ekonomiska familjepolitiken har
              successivt avtagit under det senaste årtiondet. Målet för ekonomisk
              familjepolitik måste återigen bli att ge barn i ekonomiskt utsatta
              hushåll stöd och att motverka ekonomiska orättvisor.
            </seg>
            <seg n="b369903d">
              Målet för utgiftsområde 12 bör revideras så att det framgår att
              den ekonomiska familjepolitiken dels kan motverka ekonomiska orättvisor,
              dels kan verka för jämställdhet. Målet måste vara att skillnaderna
              i ekonomiska villkor mellan familjer med och utan barn ska minska
              och att jämställdheten mellan könen ska uppmuntras inom ramen
              för den generella politiken. Jämställdhet mellan föräldrar kan
              uppmuntras exempelvis genom att man avskaffar det kommunala vårdnadsbidraget,
              som nämndes här, eller genom att man inför en tredelad föräldraförsäkring,
              eller bägge delarna. På så vis förbättras mammornas situation
              på arbetsmarknaden liksom pappornas förutsättningar att vara närvarande
              i sina barns vardag.
            </seg>
            <seg n="f6fd3511">
              Reformer riktade till ensamstående är av särskild vikt, och vi
              vill därför höja underhållsstödet med 250 kronor per månad. Sedan
              1994 har det endast höjts med 100 kronor i månaden, och var och
              en förstår att värdet urholkas. Vi föreslår vidare, utöver den
              satsning regeringen gör på bostadsbidraget, att en höjning av
              det så kallade taket görs. Fler hushåll kommer därmed att omfattas
              av rätten till bostadsbidrag.
            </seg>
            <seg n="8bd145b7">
              Herr talman! Miljöpartiet har tidigare lagt förslag om att regeringen
              borde ta fram en nationell handlingsplan mot barnfattigdom. Utskottets
              majoritet hänvisar i betänkandet till regeringens mening: att
              det är viktigt att se den ekonomiska familjepolitiken i ett större
              sammanhang. Man anför bland annat att arbetslöshet eller brist
              på heltidsarbete samt låg utbildning kan vara orsaker till en
              låg ekonomisk standard. Man skriver därför: Lösningarna på dessa
              problem finns däremot inte inom den ekonomiska familjepolitiken
              utan inom andra områden, såsom arbetsmarknads- och utbildningspolitiken
              samt samhällsekonomin i stort.
            </seg>
            <seg n="855bcfd8">
              Det kan man ju tycka. Men jag vill påstå att majoriteten i utskottet
              helt har missförstått vårt förslag om en nationell handlingsplan
              mot barnfattigdom. Läs gärna reservation nr 34 återigen! Själva
              poängen bakom att vi miljöpartister menar att detta behov finns
              är just att frågan är så komplex att man inte bara kan hantera
              den inom ett specifikt utgiftsområde. Vi vill ta ett helhetsgrepp
              om uppväxtvillkoren för våra barn.
            </seg>
            <seg n="45b1ac81">
              Herr talman! Miljöpartiets samlade budgetförslag innehåller därför
              förslag också på andra politikområden än enbart den ekonomiska
              familjepolitiken. Den kanske absolut viktigaste framtidssatsningen
              är att ge varje barn en ärlig chans i skolan. Situationen i den
              svenska skolan är mycket ojämlik. Det visar inte minst den i veckan
              presenterade PISA-undersökningen. Vi måste vända denna utveckling
              för att kunna bryta det sociala arv där arbetslöshet och sociala
              problem cementeras. Vi skulle vilja se mer av socialliberalism
              i det borgerliga blocket – vi har sett för lite av det, tycker
              vi.
            </seg>
            <seg n="bad31906">
              Varje individ måste mötas med uppmuntran, respekt och en tilltro
              om att kunna lyckas. Vårt land kan vara ett framgångsrikt land
              också i framtiden, men då måste vi ta till vara talanger hos alla
              barn – med extra resurser till dem som saknar studievana i familjen
              liksom en generellt förstärkt elevhälsovård för att fånga upp
              de ohälsoproblem som finns och som i vissa fall är växande.
            </seg>
            <seg n="d1aec4e1">
              Herr talman! En väl fungerande och flexibel barnomsorg är en
              förutsättning för att föräldrar ska få vardagen och ekonomin att
              gå ihop. Detta är också ett exempel på någonting som har direkt
              koppling i den helhet som vi vill se och som motiverar vår handlingsplan
              mot barnfattigdom. Kommunerna är inte skyldiga att erbjuda barnomsorg
              på obekväma tider. Detta skapar problem för föräldrar som arbetar
              kvällar, nätter och helger eller mycket tidigt på morgonen.
            </seg>
            <seg n="30baed62">
              Skolverket presenterade under hösten sin kanske största föräldraundersökning
              någonsin, med 227 000 tillfrågade, och det framgår att 6 procent
              av föräldrar till barn i åldern ett till tolv år har behov av
              omsorg under obekväma tider. Variationen är stor mellan olika
              föräldragrupper och mellan kommuner. Vi har som bekant en bostadssegregation.
            </seg>
            <seg n="763de805">
              Behovet av omsorg på obekväma tider skiljer sig mellan olika
              föräldragrupper. Behovet är större bland ensamstående föräldrar
              och föräldrar som båda är födda utomlands, med de jobb där de
              är sysselsatta. Behovet av omsorg på obekväma tider varierar.
              I den kommun där behovet är störst anger 20 procent av föräldrarna
              att de har behov av omsorg på obekväma tider, och i den kommun
              där behovet är lägst är det 2 procent. Behovet är inte täckt i
              dag, som vi ser det.
            </seg>
            <seg n="17754b59">
              Vidare redovisar rapporten att endast ett av tio barn med behov
              av omsorg på obekväma tider får hjälp genom kommunen. Ibland förekommer
              termen nattis i debatten. Men det stämmer inte riktigt, för det
              täcker inte in hela frågans dimension. Det vanligaste är vardagskvällar,
              och behovet nattetid, av nattis, är inte alls lika vanligt.
            </seg>
            <seg n="1027c658">
              Miljöpartiet anser att kommunerna ska tillhandahålla barnomsorg
              på obekväm arbetstid. Regeringen har på senare år efter oppositionens
              påtryckning börjat avsätta resurser för att öka tillgången, men
              vi tycker inte att det är tillräckligt. Men det tas steg, då Alliansen
              har fört upp frågan.
            </seg>
            <seg n="ae8bf93d">
              Vi vill från MP satsa ytterligare resurser på stimulansbidrag
              för barnomsorg på obekväm tid. Om kommunerna trots en ytterligare
              satsning på detta inte lever upp till det här tycker vi att lagstiftning
              måste övervägas. Kommunerna bör inte fortsatt ha rätt att förvägra
              omsorg utanför traditionella kontorstider.
            </seg>
            <seg n="e0815636">
              Herr talman! Avslutningsvis kan jag i den sista budgetdebatten
              för mandatperioden på det här utgiftsområdet konstatera att Miljöpartiet
              haft inflytande i viss mån, åtminstone i två sakfrågor. Det är
              dels avskaffandet av de så kallade VAB-intygen vid tillfällig
              föräldrapenning, som många föräldrar och lärare tidigare har tvingats
              administrera, dels höjningen av grundnivån i föräldraförsäkringen
              med 25 procent, som ni själva lyfter fram och som vi också har
              varit med om att driva på. Det är viktigt för dem som lever på
              marginalerna.
            </seg>
            <seg n="0e2ec8f8">
              Vissa steg har alltså tagits i en mer hållbar riktning, som vi
              ser det, men i alldeles för långsam takt.
            </seg>
            <seg n="79445f0d">
              Tyvärr brukar statsrådet inte ha för vana att delta i debatten
              på detta utgiftsområde utan begränsar sig till utgiftsområde 10,
              och det är lite synd. Efter valet nästa år kommer vi förhoppningsvis
              att få en annan ordning, där man prioriterar utgiftsområde 12
              lite högre, med en tydlig inriktning mot klyftor och för jämställdhet.
              Vår förhoppning är naturligtvis att politiken ska styras in på
              det efter riksdagsvalet.
            </seg>
          </u>
          <note type="speaker" n="0d50c438">
            Anf. 108 DAVID LÅNG (SD):
          </note>
          <u who="david_lang_c2b3c8" xml:id="i-fa7ed88756c45a91-6" n="64d51e39">
            <seg n="b37395d8">
              Herr talman! Efter att ha tillbringat närmare sju timmar här
              i kammaren är det inte utan att man avundas dem som har kunnat
              avlösa varandra – och vi är ju inte klara än på ett tag.
            </seg>
            <seg n="d466024d">
              En tidigare talare har påpekat att dålig ekonomi kan begränsa
              valfriheten, inte minst för barnfamiljer. Jag vill därför börja
              med att påpeka att Sverigedemokraterna satsar drygt 1 miljard
              kronor mer än regeringen under det första året, alltså 2014. Jag
              kommer i övrigt att bekräfta vissa tidigare uttryckta fördomar
              om att tala om valfrihet.
            </seg>
            <seg n="1b445384">
              När det gäller utgiftsområde 12, ekonomisk trygghet för familjer
              och barn, vill jag framhålla att Sverigedemokraterna betraktar
              sig och gärna vill bli betraktat som ett familjevänligt parti.
              Många av de nyheter som vi presenterade i vår höstbudget var riktade
              till just familjer, i synnerhet småbarnsfamiljer.
            </seg>
            <seg n="6b588fb5">
              Vi vill höja föräldraförsäkringen med över ½ miljard kronor jämfört
              med regeringen för 2014. Utöver det vill vi höja underhållsstödet,
              bostadsbidraget och graviditetspenningen.
            </seg>
            <seg n="05a86201">
              Under småbarnsåren behöver familjer kunna känna trygghet i att
              de kan leva och försörja sina barn på det stöd de får från samhället.
              Jag tror att det finns många som delar den uppfattningen.
            </seg>
            <seg n="6ace8fe3">
              Vad vi dessutom inser är att det för barnfamiljer förutom pengar
              också handlar om tid – föräldrarnas tid för varandra och sina
              barn. Som ett resultat av det presenterade vi i vår senaste höstbudget
              flera nya satsningar för att skapa utrymme för just tid.
            </seg>
            <seg n="66642a73">
              För det första vill vi återinföra de allmänna kontaktdagarna.
              Det är inget nytt förslag; det har funnits i Sverige tidigare
              under olika perioder. Vi ser det dock som en viktig del i föräldrarnas
              delaktighet och inblick i förskolans och grundskolans verksamhet.
            </seg>
            <seg n="6d6926c0">
              Kontaktdagar syftar till att en förälder till varje barn i åldern
              6–12 år erhåller en kontaktdag per år mot föräldrapenning, som
              exempelvis kan användas vid inskolning, klassbyte eller annan
              händelse där barnet kan behöva extra stöd. Bra insikt i barnets
              lärande ger också bättre förutsättningar för delaktighet och stöd
              från hemmet.
            </seg>
            <seg n="d8e5a78a">
              För det andra vill vi inrätta vad vi kallar förskoledagar. Det
              är en helt valfri möjlighet, där en förälder i varje hushåll får
              rätt till fem dagars tjänstledighet om barnet är i åldern 1–5
              år och går i förskola. Syftet med det är att råda bot på problemet
              med sommarstängda förskolor.
            </seg>
            <seg n="646f8e73">
              Föräldrar känner ibland både ovilja och oro inför att lämna sina
              barn på sommaröppna jourdagis med vikarier och annan för dem okänd
              sommarpersonal. I stället delar många föräldrar upp sina semestrar
              för att täcka de veckor då ordinarie förskola är stängd. Resultatet
              av det blir att de får en väldigt kort period då hela familjen
              är tillsammans. Med det här förslaget finns möjligheten att utöka
              perioden tillsammans med ytterligare en vecka.
            </seg>
            <seg n="fe901e96">
              För det tredje vill vi utöka antalet dubbeldagar, det vill säga
              dagar då föräldrarna får vara föräldralediga tillsammans. I dag
              får varje familj 30 sådana dagar per barn. Vi ser gärna en utökning
              till 60 dagar.
            </seg>
            <seg n="63ba9cdf">
              För det fjärde vill vi höja vårdnadsbidraget från dagens 3 000
              kronor till 6 000 kronor. Det ger en större möjlighet för dem
              som vill vara hemma längre med sina barn innan barnen börjar på
              förskolan. Vårdnadsbidrag kan erhållas för barn i åldern 1–3 år.
              Vi menar att samtliga kommuner bör kunna erbjuda det, vilket inte
              är fallet i dag.
            </seg>
            <seg n="b90026d6">
              För det femte vill vi utöka rätten till att arbeta deltid under
              barnets första åtta år från dagens 75 procent till 50 procent.
              Många föräldrar vittnar om svårigheter att få ihop familjepusslet
              med heltidsanställningar, hem och barn. Rätten till utökad deltid
              är – eller kan i alla fall bli – ett viktigt redskap för att öka
              flexibiliteten för familjerna.
            </seg>
            <seg n="eab64bdc">
              Herr talman! Som jag inledde med: Sverigedemokraterna är ett
              familjevänligt parti. Jag menar att de förslag som vi har redogjort
              för indikerar detta.
            </seg>
            <seg n="43fba6fa">
              Jag ber att få yrka bifall till reservationerna 37 och 41 i betänkandet
              och hänvisar i övrigt till mitt särskilda yttrande.
            </seg>
          </u>
          <note type="speaker" n="add8fcdf">
            Anf. 109 WIWI-ANNE JOHANSSON (V):
          </note>
          <u who="wiwi-anne_johansson_946962" xml:id="i-237fddf6927b5471-12" n="f6489098">
            <seg n="9899ab0f">
              Herr talman! Vi har varit här i kammaren i snart sju timmar.
              Jag minns faktiskt inte riktigt om jag gjorde det i mitt förra
              anförande, så för säkerhets skull yrkar jag bifall till reservationerna
              30 och 31. Jag passar på att yrka bifall till reservationerna
              38 och 45 också så att det är gjort.
            </seg>
            <seg n="3fc74847">
              Det finns skäl att upprepa att förlorarna efter sju år med borgerlig
              politik framför allt är kvinnor. Inkomstklyftan mellan män och
              kvinnor har ökat med 40 procent sedan Reinfeldt blev statsminister.
            </seg>
            <seg n="dcafb4ac">
              Anledningen är bland annat att jobbskatteavdragen mest har gynnat
              välavlönade män. Kvinnor har oftare osäkra anställningar, deltidsarbete
              och jobb i sektorer som sliter på både den fysiska och den psykiska
              hälsan på grund av underbemanning. De blir därför oftare sjuka
              – och dessutom fattiga av låga ersättningar.
            </seg>
            <seg n="cb7e377e">
              Ingen annan enskild åtgärd, menar Vänsterpartiet, skulle betyda
              lika mycket för jämställdheten mellan män och kvinnor som en tvådelad
              föräldraförsäkring. De senaste uppgifterna från Pensionsmyndigheten,
              som visar att hälften av dagens kvinnliga pensionärer lever på
              fattigdomsgränsen, gör det ännu viktigare att få ett jämställt
              arbetsliv och ett jämställt familjeliv.
            </seg>
            <seg n="ce5b5eed">
              Kvinnor tar i dag ut drygt tre fjärdedelar av dagarna i föräldraförsäkringen.
              Det vet förstås arbetsgivarna. Arbetsgivarna gör sina rationella
              val och ser att det innebär en risk för frånvaro från jobbet om
              de anställer en kvinna i fertil ålder. Det innebär inte nödvändigtvis
              att arbetsgivarna medvetet vill diskriminera. Deras handlande
              beror på att de ogillar frånvaro. De handlar rationellt på basis
              av befintlig kunskap och även utifrån de föreställningar och normer
              som säger att det är kvinnorna som ytterst är ansvariga för barnuppfostran.
            </seg>
            <seg n="c65b4195">
              På motsvarande sätt räknar arbetsgivare med att män som blir
              föräldrar ska jobba på i oförändrad takt och inte vara frånvarande
              för att ta hand om sina barn. Arbetsvillkoren på manligt dominerade
              arbetsplatser är inte heller alltid anpassade till att anställda
              också ska kunna ta föräldraansvar. Undersökningar från bland annat
              Göteborgs universitet har visat att många arbetsgivare dessutom
              är direkt negativt inställda till att män tar ut föräldraledighet.
            </seg>
            <seg n="6f014f99">
              De här förväntningarna och strukturerna återskapar det förlegade
              mönstret att hem och barn är kvinnors ansvar medan mäns huvuduppgift
              är att arbeta och försörja familjen. Ska vi någon gång kunna ändra
              det mönstret krävs en radikal förändring av det faktiska uttaget
              av föräldraledigheten och det dagliga ansvaret för barn och hemarbete.
            </seg>
            <seg n="5639932c">
              Herr talman! De enda större förändringarna i fördelningen av
              mäns och kvinnors uttag av föräldraledighet som åstadkommits sedan
              försäkringen infördes på 1970-talet har skett som följd av ökad
              kvotering. Den första pappamånaden och den andra, som infördes
              för tio år sedan, har tillsammans gradvis fått effekt under det
              senaste decenniet.
            </seg>
            <seg n="af6779c1">
              Men nu kan man säga att ökningen av pappors uttag mattats av
              något. Inte heller har regeringens jämställdhetsbonus som infördes
              under förra mandatperioden inneburit någon större ökning av mäns
              uttag av föräldraledighet.
            </seg>
            <seg n="1112bee3">
              Institutet för arbetsmarknadspolitisk utvärdering, IFAU, har
              publicerat flera rapporter om hur fördelningen av föräldraansvar
              och föräldrapenning kan påverka såväl inkomster som andra förhållanden
              för kvinnor och män.
            </seg>
            <seg n="ac676014">
              Att kvinnor generellt tar ett större ansvar för såväl barn som
              hem leder till en sämre löne- och inkomstutveckling. På lång sikt
              blir könsskillnaderna i lön 10 procentenheter, enligt IFAU. Inkomstskillnaderna
              blir ännu större och är 50 procentenheter 10 år efter första barnets
              födelse, och efter 15 år är skillnaden 35 procentenheter.
            </seg>
            <seg n="c9ccf74a">
              Den som är föräldraledig får en lägre framtida lön, och det gäller
              både män och kvinnor. För kvinnor kan löneutvecklingen däremot
              påverkas positivt om pappan ökar sitt uttag. Varje månad som pappan
              är hemma ökar den framtida lönen med 7 procent för mamman enligt
              samma undersökning. Att kvinnor dessutom har en högre sjukfrånvaro
              verkar också mest bero på att de tar större ansvar för familj
              och barn. På grund av sjukfrånvaron sjunker kvinnors inkomster
              ytterligare.
            </seg>
            <seg n="6163087f">
              Vi i Vänsterpartiet anser att det är dags att ta konsekvenserna
              av vad vi nu vet och göra om föräldraförsäkringen så att den delas
              lika mellan föräldrarna. I de familjer som består av bara en förälder
              ska naturligtvis alla dagar kunna tas ut av den föräldern.
            </seg>
            <seg n="f0474748">
              Herr talman! Den absoluta motsatsen till en jämställd föräldraförsäkring
              är vårdnadsbidraget. I fem och ett halvt år har vårdnadsbidraget
              funnits i Sverige, och det gäller föräldrar med barn från ett
              till tre år. För 3 000 kronor i månaden kan man vårda sitt eget
              barn fram till dess att barnet är tre år. Det är inte pensionsgrundande.
            </seg>
            <seg n="f70fa21b">
              Jag undrar hur många ensamma mammor som fixar hushållskassan
              med den budgeten. Det går naturligtvis inte, utan man måste se
              till att man har någon annan som man blir försörjd av, precis
              som det var förr. Reformen ökar kvinnors beroende av en partner
              som försörjer dem. De ca 2,5 procent av föräldrarna som tar ut
              vårdnadsbidrag är främst kvinnor. Det är kvinnor med låg utbildning,
              kvinnor som är ej sysselsatta, det vill säga arbetslösa, unga
              mellan 25 och 29 år och kvinnor med utländsk bakgrund. Regeringens
              egen expertgrupp för studier i offentlig ekonomi har också konstaterat
              att vårdnadsbidraget är en fattigdomsfälla för invandrade kvinnor
              utan arbete och föreslår att bidraget tas bort. Vi tycker också
              att vårdnadsbidraget ska avskaffas.
            </seg>
            <seg n="9d77daed">
              Herr talman! Det heter att människor måste få göra sina egna
              val och vara flexibla. Men jag undrar uppriktigt sagt hur denna
              önskan om valfrihet och flexibilitet rimmar med beslutet att begränsa
              familjers uttag av föräldraförsäkringen så att merparten måste
              tas ut före fyra års ålder i stället för som i dag vid åtta års
              ålder. Det är klart att det inte rimmar. Jag säger inte att man
              inte ska använda politiken för att förändra, men man kan inte
              samtidigt säga att man bara är för flexibilitet när man inskränker
              på det här sättet.
            </seg>
            <seg n="76165df0">
              Regeringen har med stöd av Sverigedemokraterna dessutom motiverat
              detta med att det hindrar nyanlända kvinnors möjlighet att komma
              ut i arbetslivet. Det är ju inte där skon klämmer. Det är inget
              problem för någon i dag att man kan ta ut föräldraledighet fram
              till dess att barnet är åtta år.
            </seg>
            <seg n="27872464">
              I verkligheten har de flesta tagit ut det mesta långt före fyra
              års ålder. Redan när barnen är tre år är det genomsnittliga uttaget
              av föräldrapenning 360 dagar. Inte heller invandrade kvinnor fängslas
              av föräldraförsäkringen. De flesta tar ut föräldrapenning i normal
              omfattning för barn som fötts i Sverige. Omkring 700 kvinnor per
              år tar ut fler än 200 dagar för barn som inte är födda i Sverige,
              barn som då i de flesta fall är yngre än fyra år. Här är det största
              problemet att männen inte tar ansvar för föräldraskapet i större
              utsträckning.
            </seg>
            <seg n="5ac522f4">
              Herr talman! Vi vet att de barnfamiljer som har det svårast ekonomiskt
              är de ensamstående, oftast mammor med barn, som har det absolut
              tuffast. Underhållsstödet har, som tidigare påpekats, inte höjts
              sedan 2005, och då med blygsamma 100 kronor. Det ligger i dag
              på 1 273 kronor per månad. Vänsterpartiet vill höja det med 400
              kronor per månad och värdesäkra det genom att knyta det till prisbasbeloppet.
              Vi vet också att alla att tonåringar är dyrare, och därför vill
              vi höja det med ytterligare 200 kronor per barn och månad från
              det året barnet fyller 13 år. En sådan riktad höjning skulle göra
              verklig skillnad för de mest ekonomiskt utsatta, det vill säga
              de ensamstående mammorna i de flesta fall.
            </seg>
            <seg n="dfd55008">
              Nej, det är inte konserverande och bakåtsträvande vårdnadsbidrag
              som familjer och barn behöver för ekonomisk trygghet. Det är arbete
              som behövs, med heltid som norm och deltid som möjlighet och med
              jämställda villkor för kvinnor och män. Det behövs barnomsorg
              på obekväm arbetstid och bra förskolor. Det behövs högre tak i
              föräldraförsäkringen. Vi vill börja med att höja taket i den tillfälliga
              föräldraförsäkringen till 29 600 kronor nästa år. Vi vill höja
              grundnivån i föräldraförsäkringen till 250 kronor per dag, men
              vi vill ta bort jämställdhetsbonusen och vårdnadsbidraget. Vi
              behöver en tvådelad föräldraförsäkring, och det behöver vi inte
              minst för barnens skull.
            </seg>
            <seg n="240afc38">
              Eftersom det snart är jul önskar jag mig en ny politik – jag
              säger inte att jag vill byta regering, men det kunde ju ligga
              något i det också.
            </seg>
          </u>
          <note type="speaker" n="da745741">
            Anf. 110 GUNILLA NORDGREN (M):
          </note>
          <u who="gunilla_nordgren_c2faf6" xml:id="i-e2d0d54109e4f770-1" n="ea8e1f85">
            <seg n="af2de13e">
              Herr talman! Jag ska börja med att yrka bifall till utskottets
              förslag och avslag på samtliga motioner.
            </seg>
            <seg n="6ecd56b8">
              Ja, Annelie och Wiwi-Anne, Sverige har en ambitiös familjepolitik
              som ska göra det möjligt att förena familjeliv och yrkesliv för
              både kvinnor och män och bland annat bidra till ökad valfrihet
              och makt över den egna livssituationen för samtliga familjer.
            </seg>
            <seg n="2515e74d">
              Vår svenska ekonomiska familjepolitik är en av världens absolut
              mest generösa, och det ska vi vara glada och stolta över. Ser
              man sig om inom EU förvånas man ibland över hur långt vi kommit
              i Sverige såväl ur ekonomisk synpunkt som ur ett jämställdhetsperspektiv.
              Regeringens familjepolitik tar sin utgångspunkt även i barnens
              möjlighet att utvecklas tillsammans med sina föräldrar.
            </seg>
            <seg n="925408cc">
              Sverige är jämfört med de allra flesta andra länder ett bra land
              att leva i som barnfamilj, men allting kan alltid bli än bättre.
              Vi har varit inne på att barnens familjesituationer ser väldigt
              olika ut. Då är det också viktigt att familjepolitiken utgår från
              familjens egen situation och ska vara anpassad till att familjer
              i dag ser väldigt olika ut. Därför behöver barnfamiljernas möjligheter
              till flexibla val vara goda.
            </seg>
            <seg n="3cbb78d4">
              Den ekonomiska familjepolitiken ska även ses i ett större sammanhang
              med andra områden som också ger möjligheter till god ekonomisk
              standard och som ger möjligheter för bägge föräldrarna att kombinera
              förvärvsarbete eller studier även medan barnen är små. Jag tänker
              då bland annat på allmän förskola, hälso- och sjukvård och fritidshem.
            </seg>
            <seg n="72be5c7a">
              Herr talman! Målet är att skapa goda och trygga uppväxtvillkor
              för barn och ungdomar och att ge förutsättningar för familjer
              att få tid tillsammans och att uppmuntra jämställda familjer.
            </seg>
            <seg n="b4c6b426">
              Allt fler barn bor i dag med särlevande föräldrar – det är ungefär
              en halv miljon – och allt fler bor i dag växelvis hos sina föräldrar.
              Det är bra för barnen, och det är bra att föräldrarna fortsätter
              att ta sitt gemensamma ansvar för sina barn även om man inte längre
              lever tillsammans med den andre föräldern.
            </seg>
            <seg n="c2acb6e3">
              Herr talman! Vid separation eller skilsmässa är det viktigt att
              utifrån en helhetssyn på barnets situation ge föräldrarna hjälp
              och stöd att fatta beslut och ta ansvar med barnets bästa i fokus.
            </seg>
            <seg n="cd57694c">
              Vår tids familjepolitiska utmaningar handlar även om att skapa
              tid för både familjeliv och yrkesliv på lika villkor för både
              män och kvinnor och om att ge alla barn ekonomisk och social trygghet
              och förutsättningar för en god relation till båda sina föräldrar.
              Eftersom behov och önskemål varierar över tid och mellan olika
              familjer måste samhällets stöd till barnfamiljerna vara organiserat
              så att det kan användas på ett flexibelt sätt. Det är då viktigt
              att familjepolitiken präglas av ett barnperspektiv.
            </seg>
            <seg n="6498ac31">
              Därför har alliansregeringen satsat på valfrihet och jämställdhet
              inom familjepolitiken. Den är inriktad på att ge bättre förutsättningar
              för föräldrarna att få vardagen att gå ihop och en ökad flexibilitet
              – en politik som ska passa så många familjer som möjligt och där
              många olika former av barnomsorg ges utrymme.
            </seg>
            <seg n="07cdf03a">
              När kvinnor och män delar makt och inflytande i alla delar av
              samhällslivet, inklusive familjelivet, får vi ett mer rättvist
              och demokratiskt samhälle. Jämställdhet bidrar också till ekonomisk
              tillväxt genom att människors kompetens och skaparkraft främjas.
              Målet för jämställdhetspolitiken ska ju vara att kvinnor och män
              ska ha samma makt att forma samhället och sina egna liv.
            </seg>
            <seg n="12d2e86f">
              Herr talman! Vi ser i flera andra länder att födelsetalen sjunker,
              till stor del, tror jag, beroende på en dålig och snål familjepolitik
              samt en ej tillgänglig och dyr barnomsorg – det gäller också fritidshem.
              Medan vi pratar om reserverade månader för pappor är det många
              länder även i EU där pappan inte ens har rätt till någon ledighet,
              förutom de tio dagarna i samband med förlossningen.
            </seg>
            <seg n="27f3793e">
              Låga födelsetal – ca 1,2–1,5 barn per kvinna – som en del länder
              har, till exempel Japan, Italien och Spanien, resulterar så småningom
              i en befolkningsminskning. Samtidigt ökar andelen äldre i befolkningen.
              Detta kommer att bli ett stort problem så småningom. I Sverige
              ligger födelsetalen på ca 1,9–2,0 barn per kvinna. Jag är övertygad
              om att en bra och jämställd familjepolitik bidrar till det.
            </seg>
            <seg n="bca6cf7d">
              Ett steg i rätt riktning för att uppnå ökad jämställdhet och
              valfrihet är införandet av vårdnadsbidrag och jämställdhetsbonus.
              Dessa introducerades 2008. Man antog också förenklade regler för
              jämställdhetsbonusen 2012. Därefter har utnyttjandet av den ökat.
            </seg>
            <seg n="89c9df18">
              Vi anser att det är föräldrarna som väljer. Vårdnadsbidraget
              är faktiskt en frivillig reform såväl för kommunerna som för föräldrarna.
              Grejen är bara att vi anser att föräldrarna kan välja själva.
              Det är en stor skillnad mellan oss.
            </seg>
            <seg n="fd716c9a">
              Vi anser alltså att de här reformerna ger möjligheter för föräldrar
              att vara tillsammans med små barn under mer tid. Oavsett anledning
              kan man välja att vara hemma tills barnet är tre år.
            </seg>
            <seg n="faf8bdd3">
              Jämställdhetsbonusen ska också förbättra förutsättningarna för
              ett jämställt uttag. Vi ser nu när vi har förenklat reglerna att
              användandet av jämställdhetsbonusen ökar.
            </seg>
            <seg n="1386a619">
              Vi tror att det är bra både för barnen och för deras föräldrar
              att de får mer tid att umgås. Det påverkas av en bra familjepolitik.
            </seg>
            <seg n="4f498f69">
              Den ekonomiska familjepolitiken består av tre stora delar. Det
              är de generella bidragen, där barnbidragen är störst. Vi har försäkringen
              – det är föräldraförsäkring och tillfällig föräldraförsäkring.
              Och vi har behovsprövade bidrag, såsom bostadsbidrag och underhållsstöd.
            </seg>
            <seg n="e4ba70c0">
              Under de senaste åren har olika förbättringar inom familjepolitikens
              område beslutats. Vi beslutade i förra veckan om förändringar
              av åldersgränser och ökad flexibilitet i föräldraförsäkringen
              samt om en jämnare fördelning av utbetalning av barnbidrag.
            </seg>
            <seg n="118dd2bc">
              Detta får man till att det skulle vara minskad valfrihet. Till
              Sverigedemokraterna kan jag säga: Man kan ju spara några av dagarna
              tills barnet är tolv år och använda som kontaktdagar. De blir
              en liten ersättning för det.
            </seg>
            <seg n="59d1885f">
              Inriktningen har varit mycket tydligt fördelningspolitisk. I
              de tre senaste årens budgetar – 2012, 2013 och 2014 – har vi satsat
              på bland annat det särskilda bostadsbidraget till barnfamiljer.
              Vi vet nämligen att den ekonomiska standarden är lägre bland ensamstående
              kvinnor, bland unga och bland utlandsfödda. Vi är helt överens
              om det.
            </seg>
            <seg n="d3a2f008">
              När man då går in och höjer det särskilda bostadsbidraget riktar
              man sig till dem som är mest ekonomiskt utsatta. Det är en tydlig
              fördelningspolitisk inriktning.
            </seg>
            <seg n="48351952">
              Med höjningarna av det särskilda bostadsbidraget till barnfamiljer,
              2014 och 2012, då vi dessutom sänkte gränsen för när bostadsbidrag
              betalas ut, får en tvåbarnsfamilj 975 kronor mer i månaden i disponibel
              inkomst.
            </seg>
            <seg n="d4d1649e">
              År 2013 höjdes grundnivån i föräldraförsäkringen från 180 kronor
              till 225 kronor. Det riktar sig också till dem som inte har lyckats
              arbeta upp en sjukpenninggrundande inkomst utan har en väldigt
              låg inkomst. Det är faktiskt en höjning på 25 procent.
            </seg>
            <seg n="7c0ccd25">
              Herr talman! Jag nämnde inledningsvis att Sverige har en generös
              familjepolitik. Det är jag glad för. Vi är helt medvetna om att
              vissa grupper är mer ekonomiskt utsatta än andra. Jag nämnde det
              förut. Det är ensamstående, oftast kvinnor, utlandsfödda samt
              unga. Ju fler som kan komma i arbete av dessa desto bättre är
              det. Inkomst från arbete är ju det bästa sättet att nå en bättre
              ekonomisk standard.
            </seg>
            <seg n="4e97f117">
              En god ekonomisk familjepolitik ska underlätta och ge förutsättningar
              för föräldrar att kunna kombinera arbete och studier med sitt
              föräldraskap i kombination med en valfrihet och flexibilitet.
              Jag anser faktiskt att de satsningar som vi gör i den här budgeten,
              i kombination med övriga satsningar som har gjorts de övriga åren,
              kommer att medföra att andelen hushåll som är ekonomiskt utsatta
              kommer att minska. Det tycker jag är bra.
            </seg>
          </u>
          <note type="speaker" n="e16f5a47">
            Anf. 111 ANNA STEELE (FP):
          </note>
          <u who="unknown" xml:id="i-9d65369d09a0d3b7-9" n="dfeb01af">
            <seg n="62e4fad4">
              Herr talman! Målet med familjepolitiken är att skapa de förutsättningar
              som behövs för att barn och ungdomar ska få en trygg uppväxt.
              Män och kvinnor ska dessutom ha tid för yrkesliv och familjeliv
              på lika villkor. Det är viktigt att barnen får en möjlighet att
              ha en god relation med båda sina föräldrar.
            </seg>
            <seg n="08e8d5fc">
              Den svenska föräldraförsäkringen är mycket generös. Vi har lyckats
              bättre än de flesta andra länder att förena yrkesliv och föräldraskap.
              Dock finns det en del att göra.
            </seg>
            <seg n="857ab55f">
              Det ojämlika uttaget av föräldraförsäkringen leder till en skev
              fördelning av ansvar som präglar hela livet, främst för kvinnor.
              Barn och hem blir i hög grad kvinnornas ansvarsvarsområde under
              föräldraledigheten. Det leder i sin tur ofta till att de efter
              föräldraledigheten arbetar deltid. I förlängningen tar de då en
              avsevärt större andel av det obetalda hemarbetet. Detta får långtgående
              konsekvenser för deras ekonomi.
            </seg>
            <seg n="6e3dee8a">
              Löneskillnaderna kommer inte att minska förrän skillnaderna i
              ansvaret för barn och det obetalda arbetet minskar. Därför måste
              vi fokusera insatserna på att föröka minska dessa skillnader.
            </seg>
            <seg n="955cd9c5">
              Alliansen har sedan sitt tillträde 2006 genomfört flera viktiga
              reformer för att möjliggöra en god ekonomi när man får barn och
              också uppmuntra ett mer jämlikt uttag. En mycket viktig reform
              är att vi har höjt inkomsttaket för beräkning av sjukpenninggrundande
              inkomst, SGI, från 7,5 till 10 basbelopp. Tack vare den höjningen
              ligger taket i föräldraförsäkringen i dag på drygt 37 000 kronor
              per månad. Detta betyder att 90 procent av alla kvinnor och 75
              procent av alla män under 45 år omfattas. Vi har också infört
              en jämställdhetsbonus på 13 500 kronor.
            </seg>
            <seg n="ca8ddbcb">
              Tillsammans har det gjort att barnfamiljer har bra ekonomiska
              förutsättningar. Möjligheten att dela mer jämnt på föräldraledigheten
              utan att det behöver påverka familjekonomin har klart förbättrats.
            </seg>
            <seg n="64237c6a">
              Ytterligare en viktig reform som kommer att minska löneskillnaderna
              är att 80 procent av dagarna i föräldraförsäkringen ska tas ut
              innan barnen fyller fyra år. Jag återkommer snart till varför.
            </seg>
            <seg n="0867dbda">
              Flexibiliteten ökar genom detta, eftersom övriga 20 procent,
              96 dagar, får användas tills barnet fyllt tolv år. Det är för
              att föräldrarna ska kunna vara lediga från arbetet även för äldre
              barn, exempelvis under lov och studiedagar eller för att delta
              i skolans verksamhet.
            </seg>
            <seg n="7494791f">
              Att föräldraförsäkringen är flexibel är positivt på många sätt,
              men den är i huvudsak avsedd för att man ska kunna ta hand om
              små barn. Genom att begränsa tiden så att man använder huvuddelen
              av dagarna innan barnet är fyra år kommer vi att minska effekterna
              av kvinnors långa frånvaro från arbetsmarknaden. Det var det jag
              syftade på tidigare. Det kommer att ha en positiv påverkan på
              löneskillnader och arbetsgivarens förväntningar på den kvinnliga
              arbetskraften.
            </seg>
            <seg n="3d4a8d3a">
              Folkpartiet är stolt över att vara del i en regering som genomfört
              dessa viktiga reformer. Vi ser dock att vi skulle behöva gå längre
              för att nå regeringens mål om ekonomisk jämställdhet mellan män
              och kvinnor.
            </seg>
            <seg n="39eb1986">
              Det är viktigt att föräldrar kan vara föräldrar på samma villkor.
              Resultatet av utvärderingen av jämställdhetsbonusen är att den
              har haft begränsad effekt.
            </seg>
            <seg n="efe508b0">
              Statistiken visar tydligt att när barnen kommer börjar kvinnor
              tappa i löneutveckling och sjuktalen går upp. Detta får enorma
              konsekvenser för kvinnors inkomster under ett yrkesliv, och de
              tjänar i genomsnitt 3,6 miljoner mindre än männen.
            </seg>
            <seg n="6507aacc">
              Eftersom huvudansvaret för barnen hamnar på kvinnan är det vanligare
              att kvinnor arbetar deltid, vilket gör att hälften av alla kvinnor
              kommer att bli fattigpensionärer med en beräknad pension under
              8 000 kronor i månaden.
            </seg>
            <seg n="ac4f83a2">
              Men det handlar också om männens rätt till sitt föräldraskap!
            </seg>
            <seg n="c875fbcf">
              Normer och förväntningar är många gånger det som styr hur ledigheten
              delas mellan föräldrar. Män som vill ta ut en större andel och
              vara mer med sina barn upplever att de blir motarbetade, och förväntningarna
              att snabbt vara tillbaka på jobbet är starka. De män som vill
              dela föräldraledigheten mer jämlikt med sina partner får ofta
              se konsekvenser där karriär och löneutveckling försämras drastiskt.
            </seg>
            <seg n="af940794">
              Detta är inte rimligt. Barn har rätt till båda sina föräldrar.
              Männen måste få vara med sina barn också. Vi skulle ha ett mycket
              bättre samhälle om både män och kvinnor kunde vara med sina barn
              under småbarnsåren på lika villkor. Arbetsgivarna skulle inte
              längre kunna utgå från det normativa att kvinnor är föräldralediga
              längre. Löneutvecklingen för kvinnor skulle komma i kapp männens
              löneutveckling. Männen skulle må bättre.
            </seg>
            <seg n="780325b6">
              Forskning från Island visar att män som är mer med sina barn
              blir mindre riskbenägna, mindre våldsbenägna och intar mindre
              alkohol.
            </seg>
            <seg n="f000049b">
              Folkpartiet vill därför gå vidare med en tredje öronmärkt månad
              eftersom vi tycker att det är en rimlig balans mellan målen om
              jämställdhet och valfrihet för familjerna.
            </seg>
            <seg n="6c1eae84">
              Alliansen höjer det särskilda bidraget i bostadsbidraget med
              200 kronor till 1 500 kronor för ett barn, med 250 kronor till
              2 000 kronor för två barn och med 300 kronor till 2 650 kronor
              för tre eller fler barn. Bostadsbidraget har stor betydelse för
              de ekonomiskt svaga grupperna, häribland ensamstående mammor,
              vilket är angeläget och viktigt att prioritera. Tillsammans med
              sänkningen av gränsen för att få bidraget har situationen för
              denna grupp stärkts. Dessutom höjs grundnivån i föräldraförsäkringen
              från 180 till 225 kronor.
            </seg>
            <seg n="1a464337">
              Sammantaget för Alliansen fram ett flertal reformer som syftar
              till föräldraskap under ekonomiskt rimliga former.
            </seg>
          </u>
          <note n="975b76b1">
            Jag yrkar bifall till utskottets förslag och avslag på samtliga
            motioner.
          </note>
          <note type="speaker" n="3d80f2fb">
            Anf. 112 SOLVEIG ZANDER (C):
          </note>
          <u who="solveig_zander_28a62c" xml:id="i-7fae2127b36c2096-0" n="104a6761" next="i-49f406bf65495d5a-0">
            <seg n="e4e36de0">
              Herr talman! Vi har kommit till den viktiga delen av betänkandet
              som handlar om familjepolitiken. Det är viktigt att det finns
              en ekonomisk trygghet för våra familjer. Vi har ju hört att föräldraförsäkringen
              är generös i vårt land. Om det bara handlade om den generösa föräldraförsäkringen
              skulle alla barn i Sverige växa upp under trygga förhållanden.
              Men det handlar inte bara om ekonomi utan om så mycket mer. Det
              främsta ämnet i det här betänkandet är ekonomi.
            </seg>
            <seg n="6ae490c4">
              Jag trodde först att det inte var så stora skillnader mellan
              oss i Alliansen och de rödgröna. Där hade jag fel, herr talman.
              Det finns stora skillnader. Några av förslagen som jag förundras
              över kommer från Socialdemokraterna och Miljöpartiet.
            </seg>
            <seg n="242306dd">
              Socialdemokraterna föreslår att man ska höja ersättningen för
              vård av sjukt barn. Jag förmodar att det i sammanhanget handlar
              om att man vill öka jämställdheten. Vi vet att av de 120 dagar
              som vi har rätt att vara hemma för att vårda sjukt barn tar vi
              i genomsnitt ut sju dagar per barn. De sju dagarna med högre ersättning
              kan inte vara livsavgörande för jämställdheten.
            </seg>
            <seg n="b578bfcd">
              I stället måste jag säga att den jämställdhetsbonus som Alliansen
              och Centerpartiet har genomfört är betydligt bättre när det gäller
              att uppmuntra jämställdhet. Den kan bli bättre och ska bli bättre.
              Vi har föreslagit att det ska vara lättare att få ut bonusen i
              samband med det jämställda uttaget av föräldraförsäkringen. Vi
              anser att det ännu är för tidigt att se de absoluta effekterna
              av vad jämställdhetsbonusen ger.
            </seg>
            <seg n="721071f6">
              Miljöpartiet föreslår att jämställdhetsbonusen ska styras till
              företagen. Det förvånar oss i Centerpartiet oerhört. Ska man överlåta
              till arbetsgivare att bestämma vem som ska vara hemma och ta hand
              om barnen? Vilka incitament finns då för föräldrarna att dela
              föräldraledigheten? Ska jämställdhetsbonusen användas för att
              företagen, arbetsgivarna, ska se till sin personalförsörjning?
              På det sättet tycker vi i Centerpartiet att det är bättre att
              göra LAS flexiblare.
            </seg>
            <seg n="85eac414">
              Vilken arbetsgivare ska få del av jämställdhetsbonusen? Mammans
              eller pappans? För vem av parterna i det enkönade föräldraparet?
              Hur mycket kommer det att kosta om det ska vara intressant för
              företagen att ta hand om jämställdhetsbonusen? Det är ett konstigt
              förslag, men vi kan få höra mer om det.
            </seg>
            <seg n="95b96fad">
              Observera nu från de rödgrönas sida att vi från Centerpartiet
              vill fördubbla jämställdhetsbonusen. Vi centerpartister vill det.
              Det är inte något förslag som Alliansen för fram. Nu är jag kristallklar
              i mina uttalanden om vad Centerpartiet vill.
            </seg>
            <seg n="6c95cb99">
              Barnbidraget debatterade vi i förra veckan. Det ska delas mellan
              föräldrarna. Det är ett bra sätt att medverka till att det ska
              framgå att båda föräldrarna är viktiga. I det sammanhanget inser
              vi från Alliansen att det är viktigt med ett riktat bostadstillägg
              till familjer med hemmavarande barn. Det om något ger familjer
              med låga inkomster en bra ekonomisk tillgång. Att få hyran betald
              när barnen är hemma är viktigt.
            </seg>
            <seg n="1c16b16c">
              Vi har hört tidigare i dag att det framför allt är ensamstående
              mammor med barn som har de lägsta inkomsterna. Socialdemokraterna
              vill höja barnbidraget. Det gynnar inte bara låginkomsttagarna.
              Framför allt är det väl höginkomsttagarna som kan spara mer till
              sina barn när de sätter undan barnbidraget. Det tänkte sig nog
              inte Socialdemokraterna.
            </seg>
            <seg n="aa9de810">
              Det finns faktiskt skäl att vara seriös när det gäller familjer
              med låga inkomster. Att ha ett arbete är A och O är vi alla överens
              om, men det finns också andra saker att fundera över, nämligen
              vilka som ska få underhållsstöd.
            </seg>
            <seg n="33e8543a">
              Det måste vara så att föräldrarna gemensamt, även om de separerar,
              ska betala till sina barn. Vi vet i dag att det inte sker. Då
              vill man i stället höja underhållsbidraget. Men då permanentar
              man hur det är i dag, nämligen att, oftast, papporna inte betalar
              efter betalningsförmåga. Ändå vet vi att det skulle ge tusen kronor
              mer i månaden till de ensamstående mammor med barn som har det
              allra svårast. Det är mycket pengar, mer än att höja det underhållsbidrag
              som Försäkringskassan betalar ut.
            </seg>
            <seg n="0428ecda">
              Det finns mycket mer att göra på föräldraförsäkringens område,
              inte minst ur jämställdhetssynpunkt. Det gäller också hur vi bättre
              kan stödja familjer med låga inkomster. Det vill vi jobba vidare
              med.
            </seg>
          </u>
          <note n="83aac4cd">
            Jag yrkar bifall till förslaget i betänkandet och avslag på samtliga
            motioner.
          </note>
          <u who="solveig_zander_28a62c" xml:id="i-49f406bf65495d5a-0" n="104a6761" prev="i-7fae2127b36c2096-0">
            <seg n="3d327276">
              Eftersom det här är mitt sista anförande önskar även jag god
              jul och gott nytt år.
            </seg>
          </u>
          <note n="920355a7">
            I detta anförande instämde Gunilla Nordgren (M).
          </note>
          <note type="speaker" n="be26a5a7">
            Anf. 113 EMMA HENRIKSSON (KD):
          </note>
          <u who="emma_henriksson_459a1e" xml:id="i-8911b2a10ba19668-0" n="7996c1be" next="i-20696aa8462fe6d9-0">
            <seg n="37731d53">
              Herr talman! Jag som har förmånen att komma upp sist i debatten
              har inte laddat upp sju timmar i kammaren utan haft mer inspirerande
              sju timmar tillsammans med Kristdemokraternas partistyrelse. Det
              var en bra uppladdning för att prata ekonomisk familjepolitik.
            </seg>
            <seg n="7df12633">
              Jag vill börja med det som är målet för den ekonomiska familjepolitiken.
              Familjepolitiken ska bidra till förbättrade förutsättningar för
              en god ekonomisk levnadsstandard, ökad valfrihet och stärkt makt
              över den egna familjesituationen för alla barnfamiljer.
            </seg>
            <seg n="c78265a5">
              Det är viktigt att se till att de hushåll med barn som har en
              sämre ekonomi får en bättre ekonomi. Framför allt vet vi att det
              är de familjer som är bestående av en vuxen tillsammans med barn,
              särskilt om det är fler barn, som har de tuffaste ekonomiska förutsättningarna.
              Men vi vet också att det är unga föräldrar och föräldrar med utländsk
              bakgrund som lite oftare har det lite tuffare.
            </seg>
            <seg n="85870dee">
              Det finns en klar skiljelinje mellan vårt sätt att se på det
              här och Socialdemokraternas sätt. I sin reservation lyfter Socialdemokraterna
              fram att det är resultatet som ska vara i fokus när det gäller
              målet. För oss som strävar efter att utjämna förutsättningar är
              det att det ska finnas förutsättningar för ett annat resultat.
              Om man bara snävar in sig på resultatet och utfallet, utan att
              fundera över vägen dit, riskerar man att trampa på människor på
              vägen.
            </seg>
            <seg n="4f3d7b61">
              I absoluta mått har konsekvensen av vår politik, med målet att
              förbättra förutsättningarna, blivit att andelen hushåll i ekonomisk
              utsatthet har minskat från 19 procent till 11 procent under 2012.
              För ensamhushåll med barn skulle det utan den ekonomiska familjepolitiken
              ha varit så att nästan vart tredje hushåll hade varit ekonomiskt
              utsatt. Nu är det i stället knappt vart femte. Det är viktigt
              att veta var man har sitt fokus så att man inte blir så fokuserad
              på statistiken och utfallet att man missar vad människor har för
              makt att göra sina egna val i livet.
            </seg>
            <seg n="2a03d16c">
              En skillnad i den faktiska politiken handlar om hur vi ska stötta
              ensamstående föräldrar. Många av de ensamstående föräldrarna är
              två, två föräldrar i var sitt hushåll med gemensamma barn. Vi
              vill att fler barn ska känna en ekonomisk trygghet i sin vardag,
              oavsett om de är hos sin mamma eller hos sin pappa. I den utredning
              som vi tillsatte konstaterar man att om föräldrarna själva reglerade
              ekonomin sinsemellan skulle i vart fall 40 procent av barnen få
              en stärkt ekonomi. I stället föreslår vänstersidan att vi ska
              höja nivån i det som Försäkringskassan delar mellan föräldrarna
              med en hundralapp. Det skulle förbättra förutsättningarna för
              några hos den ena föräldern, men den andra föräldern skulle bli
              skyldig att betala tillbaka samma hundralapp. Även den betalande
              föräldern är många gånger i en ekonomiskt utsatt situation.
            </seg>
            <seg n="b93d81e7">
              Vi vet att hos Kronofogdemyndigheten är en av de absolut största
              grupperna pappor som inte kan betala underhållet därför att de
              har fått ändrade ekonomiska förutsättningar sedan man bestämde
              vilken nivå betalningen skulle ligga på. Vi måste se på hela familjens
              situation, och vi måste se på förutsättningarna för både mammor
              och pappor att vara bra föräldrar, att vara närvarande föräldrar
              och att ha råd att ge sina barn det de behöver.
            </seg>
            <seg n="857bd511">
              Vi har redan hört om de viktiga förändringar vi har genomfört.
              Vi har höjt grundnivån i föräldraförsäkringen från 180 kronor
              till 225 kronor om dagen. Jag som själv blev förälder när nivån
              var 60 kronor om dagen och fått leva med de enormt små marginalerna
              vet hur viktig varje femkrona är. Från 180 till 225 kronor om
              dagen – det är fortfarande mycket lite pengar att leva på, men
              det är en enormt viktig förändring för dem som har de absolut
              minsta marginalerna.
            </seg>
            <seg n="c364f6b8">
              Den 1 januari 2014 höjer vi barndelen i bostadsbidraget. Det
              är ett sätt att komma åt alla de familjer som har den mest utsatta
              ekonomiska situationen oavsett hur familjerelationen ser ut. Första
              barnet, ytterligare 200 kronor; andra barnet, ytterligare 250
              kronor; tredje barnet, ytterligare 300 kronor – en åtgärd som
              inte är stigmatiserande, som inte ger de svåra tröskeleffekterna
              men som ger stödet direkt där det behövs som mest.
            </seg>
            <seg n="ffee6663">
              Jag är glad att vi kommer att fortsätta att jobba i den här riktningen
              och också titta på underhållsstödet: Hur kan vi fortsätta att
              utveckla det så att det stärker familjerna som är i behov av det
              och ger förutsättningar för både mammor och pappor att även efter
              en separation vara lika delaktiga i sina barns liv?
            </seg>
            <seg n="bbec0746">
              Herr talman! Jag skulle vilja ta upp några motioner i betänkandet
              som handlar om förutsättningar för föräldrar att vara tillsammans
              med sina barn. Det finns förslag om att föräldraledigheten ska
              kunna ges till någon helt annan, vem som helst. Det finns också
              förslag om att ett företag ska kunna välja att betala för att
              någon annan ska ta hand om de anställdas barn när barnen är sjuka.
            </seg>
            <seg n="5ca94ec5">
              Jag skulle vilja varna för en sådan utveckling. Jag gör det inte
              för att jag inte som förälder har känt hur otroligt frustrerande
              det kan vara när barnen blir sjuka igen när man redan har varit
              hemma flera gånger, i vårt fall båda föräldrarna, och man känner
              att det skulle vara så skönt att inte behöva hacka upp arbetsveckan
              en gång till. Jag förstår absolut de arbetsgivare som skulle tycka
              att detta var bekvämt. Men någonstans måste vi gå tillbaka till
              vem föräldraförsäkringen och den tillfälliga föräldraförsäkringen
              är till för. Om vi skulle acceptera att vem som helst skulle kunna
              vara hemma med barnen kommer snart kraven från arbetsgivaren som
              säger: Nej, vill du ha en bra framtid på den här arbetsplatsen
              förväntar jag mig att du låter någon annan torka den snoriga näsan
              och trösta det gråtande och febriga barnet.
            </seg>
            <seg n="024782b7">
              Föräldrar ska inte behöva känna att de slits itu mellan sitt
              föräldraskap och sin arbetsgivare. Vi krisdemokrater vill att
              vi ska fortsätta kämpa för en arbetsmarknad som har utrymme och
              tolerans för att vi är mer än bara arbetskraft. Föräldraskapet
              är den viktigaste rollen i vårt liv.
            </seg>
            <seg n="62a2a048">
              Småbarnsåren är en väldigt intensiv period som aldrig kommer
              tillbaka och som aldrig får passera obemärkt förbi. Barn är det
              viktigaste i föräldrars liv och föräldrar är det viktigaste i
              barns liv. Vi måste låta barnen ta plats, vi måste låta dem få
              vår tid. Mammor och pappor är lika viktiga för sina barn.
            </seg>
            <seg n="75f96df5">
              Jag tyckte mig höra Wiwi-Anne Johansson påstå att det var först
              vid kvoteringen som vi fick en utveckling i Sverige där fler pappor
              tar ut mer av föräldraförsäkringen. Det är i så fall ett helt
              felaktigt påstående. Senaste gången statistik över det visades
              vid en offentlig hearing här i riksdagen kunde man se hur uttaget
              av föräldradagar från pappor har ökat. Från den första dagen med
              föräldraförsäkringen i den form som fortfarande finns har det
              ökat steg för steg från, medger jag, en fruktansvärt låg nivå.
              Men successivt har antalet dagar som pappor tar ut ökat. Det har
              funnits ett enda hack i den kurvan då pappors totala uttagna dagar
              minskade, och det var just vid införandet av den första kvoterade
              månaden. Det var fler pappor som tog ut dagar. Ja, de blev tvungna
              att ta ut dagar.
            </seg>
            <seg n="373c834a">
              Men innan den kvoteringen kom var det fler pappor som tog ut
              mer. De var inte styrda att ta ut just 30 dagar eller någon annan
              mängd dagar, utan de kunde ta ut hälften av dagarna, den halva
              som vardera föräldern hade rätt till.
            </seg>
            <seg n="4c1a54a0">
              Mammor och pappor är viktiga för sina barn. Både mammor och pappor
              ska ha goda förutsättningar att också vara hemma med sina barn
              den första tiden. Det är viktigt eftersom vi vet att det är bra
              för barnen att ha en nära anknytning till båda sina föräldrar.
            </seg>
            <seg n="cd3a3d81">
              Men stirrar vi oss återigen blinda på statistiken kan vi se i
              Inspektionen för socialförsäkringens senaste rapport hur mammor
              och pappor plockar ut sina dagar. Men det rapporten inte ger svar
              på är hur mammor och pappor faktiskt tillbringar tid med sina
              barn.
            </seg>
            <seg n="0df0f8c1">
              Det viktiga för att bygga upp en nära relation till barnet är
              att man är den förälder som också har det fullständiga ansvaret
              för barnen – att man lägger fram kläder till barnet, ser till
              att barnet får mat och ger tröst när barnet ramlar och slår sig.
              Om den ena föräldern bränner ett antal dagar per vecka utan att
              vara den förälder som tar det största ansvaret, vad har vi då
              uppnått?
            </seg>
            <seg n="15ba3d7f">
              Vi kristdemokrater vill skapa bättre förutsättningar för både
              mammor och pappor att vara tillsammans med sitt barn, att ta det
              fulla ansvaret och att framför allt bygga upp en nära relation
              till barnet. Därför vill vi fortsätta titta på hur vi kan göra
              föräldraförsäkringen mer flexibel också den tid då pappor vanligast
              är hemma – inte bara titta på hur vi kan ändra lite statistik
              utan att det påverkar barnens vardag.
            </seg>
          </u>
          <note n="ac4225cc">
            Herr talman! Jag yrkar bifall till utskottets förslag och önskar
            mina utskottskolleger, kammarkansliet och herr talmannen god jul
            och gott nytt år.
          </note>
          <note n="b4619166">
            Överläggningen var härmed avslutad.
          </note>
          <note n="19b9e073">
            Anf. 114 TALMANNEN:
          </note>
          <u who="emma_henriksson_459a1e" xml:id="i-20696aa8462fe6d9-0" n="7996c1be" prev="i-8911b2a10ba19668-0">
            <seg n="c5046806">
              Jag vill för kammarens kännedom meddela att vi i samband med
              voteringen på tisdag kl. 13.30 kommer att ha en tyst minut för
              Nelson Mandela.
            </seg>
          </u>
          <note n="c9483ff5">
            5 § Bordläggning
          </note>
          <note n="9ea276a0">
            Följande dokument anmäldes och bordlades:
          </note>
          <note n="8a8dcbd6">
            6 § Anmälan om frågor för skriftliga svar
          </note>
          <note n="ec707115">
            Följande frågor för skriftliga svar hade framställts:
          </note>
          <note n="3d5057d3">
            den 6 december
          </note>
          <note n="a21c8a65">
            Carina Adolfsson Elgestam
          </note>
          <note n="c37f862d">
            Peter Persson
          </note>
          <note n="c37f862d">
            Peter Persson
          </note>
          <note n="4206361c">
            Hans Hoff
          </note>
          <note n="abec0705">
            Helene Petersson
          </note>
          <note n="1287624d">
            Frågorna redovisas i bilaga som fogats till riksdagens snabbprotokoll
            tisdagen den 10 december.
          </note>
          <note n="e5b0dfa0">
            7 § Kammaren åtskildes kl. 16.32.
          </note>
          <note n="1fae49af">
            Förhandlingarna leddes
          </note>
          <note n="98ea7940">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
