<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2013</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2013</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201314--14</head>
          <docDate when="2013-10-17">2013-10-17</docDate>
        </div>
      </front>
      <body>
        <div>
          <note n="40986d95">
            ﻿
          </note>
          <note n="fe59a87f">
            Riksdagens protokoll
          </note>
          <note n="065002d9">
            2013/14:14
          </note>
          <note type="date" n="3b1cd151">
            Torsdagen den 17 oktober
          </note>
          <note n="52e3ec01">
            Kl. 12:00 - 15:41
          </note>
          <note n="854e182c">
            1 § Anmälan om subsidiaritetsprövning
          </note>
          <note n="41977eae">
            Andre vice talmannen anmälde att utdrag ur följande protokoll
            i ärenden om subsidiaritetsprövning av EU-förslag kommit in:
          </note>
          <note n="72422263">
            2 § Anmälan om faktapromemoria
          </note>
          <note n="b908707b">
            Andre vice talmannen anmälde att följande faktapromemoria om
            förslag från Europeiska kommissionen kommit in och överlämnats
            till utskott:
          </note>
          <note n="7776f2eb">
            KOM(2013) 627 KOM(2013) 634
          </note>
          <note n="f2088b05">
            3 § Svar på interpellation 2013/14:19 om hjärtstartare på allmänna
            platser
          </note>
          <note type="speaker" n="fcc68b92">
            Anf. 1 Socialminister GÖRAN HÄGGLUND (KD):
          </note>
          <u who="goran_hagglund_c76ab9" xml:id="i-7d46d7945536929d-0" n="91a11d58" next="i-09b437ae21687587-0">
            <seg n="f533a68f">
              Herr talman! Phia Andersson har frågat försvarsministern när
              statsrådet avser att börja med att se över möjligheterna att lagstifta
              om att det ska finnas hjärtstartare i miljöer där många människor
              vistas. Arbetet inom regeringen är så fördelat att det är jag
              som ska svara på interpellationen.
            </seg>
            <seg n="79739bb9">
              Jag vill börja med att säga att varje landsting har ansvaret
              för att bedriva hälso- och sjukvård inom sitt regionala ansvarsområde
              i enlighet med hälso- och sjukvårdslagen. I detta ingår att landstingen
              själva ska avgöra hur vården ska utformas och vilka resurser som
              ska vara tillgängliga. Detta gäller också frågan om att avgöra
              vilken tillgång till hjärtstartare som är nödvändig för att kunna
              vårda patienter med akut hjärt-kärlsjukdom.
            </seg>
            <seg n="b04e8934">
              Regeringen har dock bedömt att det finns skäl för att stödja
              landstingen för att öka överlevnaden vid akut hjärt-kärlsjukdom.
              Regeringen beslutade därför den 20 juni 2012 om ett uppdrag till
              Socialstyrelsen att i samråd med Sveriges Kommuner och Landsting
              ta fram ett kunskapsunderlag till landstingen om verktyg för arbetet
              med att minska andelen personer med akuta hjärt-kärlsjukdomar
              som dör innan de kommer till sjukvården. I uppdraget ingår att
              bjuda in landstingen att delta i pilotprojekt samt att stödja
              de landsting som vill delta i genomförandet av pilotprojekten.
              Socialstyrelsen ska också utvärdera pilotarbetet och föreslå hur
              arbetet med att öka överlevnaden i akut hjärt-kärlsjukdom kan
              fortsätta att utvecklas. Uppdraget kommer att slutredovisas den
              31 maj 2015.
            </seg>
            <seg n="5ffdedbe">
              Socialstyrelsen har lämnat två delredovisningar utifrån uppdraget,
              och det framgår där att hjärtstartare ingår som en viktig del
              i hur vården bör vara utformad för att minska dödligheten vid
              hjärtstopp. Regeringen avvaktar med stort intresse kommande utvärderingar
              av de pilotprojekt som nu under 2013 och 2014 bedrivs inom ett
              antal landsting.
            </seg>
            <seg n="287aa936">
              Phia Andersson har i sin fråga klargjort att hon anser att det
              är räddningstjänsten som har ansvaret för utplacering av hjärtstartare
              på allmänna platser.
            </seg>
          </u>
          <note n="d6e096ed">
            Den enskildes, kommunernas och statens ansvar för skydd mot olyckor
            inklusive räddningstjänst regleras i lagen (2003:778) om skydd
            mot olyckor. I lagens 1 kap. 4 § undantas hälso- och sjukvården
            från lagens tillämpningsområde. Tillgång till hjärtstartare i
            samhället regleras inte i lagen (2003:778) om skydd mot olyckor
            och är inte en del av kommunernas eller statens lagstadgade ansvar
            för räddningstjänst.
          </note>
          <u who="goran_hagglund_c76ab9" xml:id="i-09b437ae21687587-0" n="91a11d58" prev="i-7d46d7945536929d-0">
            <seg n="1f1f134b">
              Phia Andersson efterfrågar vidare en översyn av möjligheten att
              begränsa den kommunala bestämmanderätten inom det aktuella området.
            </seg>
            <seg n="8dc995a1">
              Sedan den 1 januari 2011 följer av 14 kap. 3 § i regeringsformen
              att en inskränkning i det kommunala självstyret inte bör gå längre
              än vad som är nödvändigt med hänsyn till de ändamål som har föranlett
              den. I förarbetena anges att det bör vidtas en proportionalitetsprövning
              som bland annat bör innefatta en skyldighet för regeringen att
              undersöka om de ändamål som man vill tillgodose inte kan uppnås
              på ett för det kommunala självbestämmandet mindre ingripande sätt
              än det som föreslås.
            </seg>
            <seg n="bc7f4ebb">
              Det är i detta sammanhang av intresse att belysa att det pågår
              en rad initiativ till att utöka förekomsten av hjärtstartare.
              I februari 2013 hade Civilförsvarsförbundet placerat ut närmare
              2 000 hjärtstartare runt om i landet inom ramen för kampanjen
              Hjärta att hjälpa. Tillsammans med Svenska rådet för hjärt-lungräddning
              driver Civilförsvarsförbundet också Hjärtstartarregistret, ett
              nationellt register över de hjärtstartare som är tillgängliga
              för allmänheten. I januari 2013 inledde Hjärt-lungfonden en ny
              kommunikationskampanj, Hjärtsäkra Sverige, som ska pågå till och
              med 2015. Målet med kampanjen är bland annat att dubblera antalet
              hjärtstartare i samhället.
            </seg>
            <seg n="e0dbbf0b">
              Inom ramen för Myndigheten för samhällsskydd och beredskapsarbete
              med förebyggande och sårbarhetsreducerande åtgärder fördelade
              myndigheten under 2012 ca 33 miljoner kronor till ideella organisationer
              för kursverksamhet till allmänheten, bland annat inom första hjälpen
              och hjärt-lungräddning.
            </seg>
            <seg n="778ded2e">
              Sammantaget ser jag inga skäl att föregå utvärderingarna av de
              projekt som nu bedrivs inom det aktuella regeringsuppdraget. Jag
              ser heller inga skäl att begränsa möjligheten för landstingen
              att utifrån de slutsatser som presenteras besluta om egna åtgärder
              inom sitt ansvarsområde.
            </seg>
          </u>
          <note type="speaker" n="ca4f8dfb">
            Anf. 2 PHIA ANDERSSON (S):
          </note>
          <u who="phia_andersson_8bd6a4" xml:id="i-5b9d645906e8447c-0" n="6e96a81b">
            <seg n="994483fb">
              Herr talman! Tack, socialministern, för svaret! Jag hoppas att
              vi i den här interpellationsdebatten kan reda ut de frågetecken
              som jag tycker fortfarande finns med anledning av svaret.
            </seg>
            <seg n="ff816ee1">
              Anledningen till att jag ställde interpellationen var från början
              Ulricehamn PRO:s initiativ i frågan, som senare ledde till att
              vi väckte en motion i riksdagen – som faktiskt gick igenom i riksdagen.
            </seg>
            <seg n="c38fc9c3">
              För att vi ska ha ett bra grundskydd i samhället vid eventuella
              bränder är det självklart att det finns brandsläckare i offentliga
              lokaler. I dag har den tekniska utvecklingen gjort att hjärtstartare
              är enkla att hantera och enkla att lära sig att använda. De skulle
              också kunna var en utökad del av det samhällsskyddet. Precis som
              brandsläckare kan användas i väntan på att brandkåren kommer handlar
              tillgången till hjärtstartare om samma sak, nämligen vad som görs
              innan ambulansen kommer. Det är helt avgörande minuter för att
              öka överlevnaden för människor som får plötsligt hjärtstopp.
            </seg>
            <seg n="2674ff4c">
              Vi har nog alla hört om den unge killen eller tjejen som ramlar
              ihop och dör på idrottsplatsen eller i badhuset. Vi har också
              hört talas om personer som har överlevt tack vare att det fanns
              en hjärtstartare i närheten.
            </seg>
            <seg n="0518b578">
              Jag är medveten om alla goda projekt, och jag välkomnar de som
              pågår. Ändå välkomnade Hjärt-Lungfonden, som driver kampanjen
              Hjärtsäkra Sverige, att motionen gick igenom i riksdagen. De följer
              debatten på nära håll, och de har också ställt sina tjänster till
              förfogande om de på något sätt kan vara behjälpliga.
            </seg>
            <seg n="e6e1243c">
              Hjärt-lungfonden skriver i Hjärtrapporten 2013 : Vid ett hjärtstopp
              är tiden kritisk. När hjärtat stannar kollapsar den drabbade,
              oftast helt utan förvarning, och chansen till överlevnad är helt
              beroende av att personer i närheten ingriper och ger hjärt-lungräddning
              och använder hjärtstartare. En stöt med en hjärtstartare inom
              180 sekunder ökar chansen till överlevnad med 75 procent.
            </seg>
            <seg n="d0f5423c">
              Även initiativtagarna till Hjärtat slår för Gotland och Brand
              och räddningsakademien har sagt att man bör utreda möjligheten
              att lagstifta om att det finns hjärtstartare på samtliga offentliga
              platser. Ett krav på utbildning bör införas i skolor och på arbetsplatser
              så att alla kan ta del av den.
            </seg>
            <seg n="9e855c33">
              I Sverige omkommer årligen ca 100 personer i bränder och runt
              500 personer dör i trafiken. Detta kan jämföras med att ca 10
              000 personer om året dör i hjärtstopp. 700 ytterligare beräknas
              kunna räddas om hjärtstartare finns som ett grundskydd.
            </seg>
            <seg n="fa860e20">
              Att ägna halva svaret åt att förklara det kommunala självstyret
              och den kommunala bestämmanderätten för en KU-ledamot tänker jag
              inte ens bemöta. Socialministern vet mycket väl att om man lagstiftar
              om hjärtstartare i offentliga miljöer handlar det om att det ska
              bli likvärdigt i hela landet. Det ska inte vara upp till varje
              kommun eller landsting att bestämma om det ska finnas hjärtstartare
              eller inte. Då förlorar de sin plats som grundskydd.
            </seg>
            <seg n="cd21867d">
              Med ökad tillgång till hjärt-lungräddning och tillgång till hjärtstartare
              kan vi rädda många liv varje år. Vad är regeringens strategi för
              att verkställa riksdagens beslut?
            </seg>
          </u>
          <note type="speaker" n="96d79294">
            Anf. 3 Socialminister GÖRAN HÄGGLUND (KD):
          </note>
          <u who="goran_hagglund_c76ab9" xml:id="i-3562f8d130a9c1a5-0" n="91a11d58">
            <seg n="607b5e88">
              Herr talman! Anledningen till att jag i mitt inledande svar försöker
              reda ut de konstitutionella frågorna är att i frågan, som jag
              nu inte ska läsa upp, ägnas en betydande del av utrymmet just
              till en del resonemang om att det borde vara försvarsministern
              som svarar och inte socialministern. Det ägnas en diskussion åt
              att denna fråga inte borde vara landstingens eller regionens sak
              utan någon annans sak. Därför försökte jag lägga till rätta hur
              saker och ting faktiskt ser ut, förhåller sig och ska vara.
            </seg>
            <seg n="d6e9ac30">
              Det centrala är dock, precis som Phia Andersson säger, om det
              finns tillgång till utrustningen och om tillräckligt många människor
              vet hur den används så att de vågar ta initiativ när det plötsliga
              och oväntade inträffar.
            </seg>
            <seg n="589017ee">
              Där finns fortfarande en tröskel. Detta att det finns en maskin
              är ingen garanti för att den kommer att användas. Ett fortsatt
              arbete med att utbilda så många människor som möjligt är otroligt
              viktigt parallellt med det som handlar om att ha utrustningen
              utplacerad.
            </seg>
            <seg n="ded2c69b">
              Jag har försökt beskriva den strategi som vi har när det gäller
              att genom uppdrag till Socialstyrelsen kartlägga hur vi bäst går
              vidare. Det finns ytterligare saker att meddela, till exempel
              inom det arbete som heter IVPA – I väntan på ambulans. Det handlar
              om att räddningstjänstens personal, polis, taxibolag och säkerhetspersonal
              i till exempel köpcentrum eller på flygplatser eller vad det nu
              kan vara utbildas i hjärt- och lungräddning och utrustas med hjärtstartare
              inom ramen för ett projekt som har pågått här i Helsingforssområdet.
              Projektet är nu permanentat och utvidgas under de här åren till
              att bli ett nationellt forskningsprojekt inom något som kallas
              för Sams och som handlar om att rädda fler liv i Sverige.
            </seg>
            <seg n="a4196ae8">
              Ett arbete pågår alltså på många olika håll. Myndigheterna har
              tydliga uppdrag, och vi ser glädjande nog en utveckling som gör
              att det finns allt fler utrustningar utplacerade. Frågan kvarstår:
              Ska det lagstiftas om detta, och hur ser i så fall en lag ut?
              Detta måste vi ha bättre underlag för än vad vi har i dag, herr
              talman.
            </seg>
          </u>
          <note type="speaker" n="f71d599d">
            Anf. 4 PHIA ANDERSSON (S):
          </note>
          <u who="phia_andersson_8bd6a4" xml:id="i-5b9d645906e8447c-1" n="6e96a81b">
            <seg n="73f7498d">
              Herr talman! Anledningen till att jag i min fråga vände mig till
              försvarsministern är helt enkelt att så behandlades motionen i
              försvarsutskottets betänkande Samhällets räddningstjänst. Därav
              leddes jag in på detta.
            </seg>
            <seg n="595b62b0">
              Jag ska villigt erkänna att jag inte bryr mig om vem som genomför
              det här. Det tycker jag är oväsentligt. Frågan i sig är så viktig
              att det inte är det vi ska ägna oss åt att diskutera. Vad jag
              tycker att vi ska diskutera är att om tekniken har kommit så långt
              fram som den har och vi skulle kunna säkerställa en trygghetsnivå
              i samhället där 700 människor ytterligare skulle kunna överleva
              varje år så är det en behjärtansvärd insats. Sedan säger inte
              jag att det måste vara allmänheten som betalar alla dessa hjärtstartare.
              Om någon har en galleria och hyr ut lokaler i den kanske man ska
              ställa samma krav som för brandsläckare – att det ska sitta också
              en hjärtstartare där.
            </seg>
            <seg n="742a75be">
              På arbetsplatser borde det kanske vara ett lagstiftat krav att
              det ska finnas hjärtstartare som en trygghet. Jag jämför med brandsläckare
              därför att vi tycker att det är självklart i dag att det finns.
              Vi ser det inte som landstingets eller räddningstjänstens sak
              att betala och placera ut brandsläckare överallt. Det tillhör
              grundskyddet i samhället.
            </seg>
            <seg n="4249a6e2">
              Jag välkomnar att det kommer en teknik som är enkel och som kan
              läras ut på bra grunder. Jag har själv gått utbildningen under
              Almedalsveckan, så jag vet att det är så. Det finns till och med
              en app i dag att ladda ned i telefonen där man kan få instruktioner.
              Man kan inte göra fel. Det enda fel man kan göra är att inte göra
              något.
            </seg>
            <seg n="af1a1935">
              Återigen: Detta är en behjärtansvärd fråga. Vem som löser den
              tror jag inte att vare sig Ulricehamn PRO, Hjärt-Lungfonden eller
              någon annan bryr sig om. Däremot välkomnar de att detta grundskydd
              finns i samhället. Därför ställer jag min fråga.
            </seg>
          </u>
          <note type="speaker" n="b006a841">
            Anf. 5 Socialminister GÖRAN HÄGGLUND (KD):
          </note>
          <u who="goran_hagglund_c76ab9" xml:id="i-3562f8d130a9c1a5-1" n="91a11d58">
            <seg n="ce045491">
              Herr talman! Det är bra. Då kommer vi in på det som förstås är
              pudelns kärna: Det finns ett otroligt värde i att det i närheten
              av platser där saker och ting har en hygglig risk för att uppkomma
              – alltså där det rör sig många människor – finns tillgång till
              utrustning. Det gäller naturligtvis också att så många som möjligt
              är beredda att använda denna utrustning.
            </seg>
            <seg n="a4c7c2b7">
              Vi ser glädjande nog en positiv utveckling som delvis har kommit
              till stånd och som kanske huvudsakligen finansieras med offentliga
              medel. Men det sker också en rad andra initiativ genom civilsamhällets
              organisationer för att öka säkerheten runt om i vårt land genom
              hjärtstartare. Det blir alltmer av en självklarhet att det ska
              finnas sådana i vår närhet. Däri ligger någonting betydelsefullt.
              Sannolikt räddar detta redan i dag ganska många liv årligen.
            </seg>
            <seg n="869a581a">
              Det går självfallet att komma vidare, och det är det som regeringens
              arbete syftar till genom myndigheterna och de uppdrag som de ska
              rapportera. Utifrån detta får vi sedan underlag som kommer att
              presenteras. Då får vi se hur vi går vidare. Men vi ska inte slå
              oss till ro under tiden utan använda de medel som vi har för att
              se till att utvecklingen fortsätter på det glädjande sätt som
              pågår i dag, nämligen att förekomsten blir allt vanligare och
              att vi av allt att döma genom detta kan rädda allt fler liv.
            </seg>
            <seg n="561baa64">
              Det ligger tyvärr i sakens natur att många av dem som drabbas
              av hjärt- och kärlproblem dör redan innan de har kommit till sjukhuset.
              De får en infarkt i sin bostad, på sin arbetsplats eller någon
              annanstans där de befinner sig. Det kan vara i joggningsspåret
              också, för den delen. Men detta händer. Om man bara har kommit
              under bevakning ökar möjligheten fantastiskt mycket, och vi vet
              att varje minut kan spela en avgörande roll. Det kan vara skillnaden
              mellan liv och död. Därför är detta rasande viktigt för säkerheten
              och tryggheten i samhället i stort, naturligtvis framför allt
              för de personer som någon gång i framtiden kan komma att drabbas
              av hjärtproblem på det här viset.
            </seg>
          </u>
          <note type="speaker" n="437e6166">
            Anf. 6 PHIA ANDERSSON (S):
          </note>
          <u who="phia_andersson_8bd6a4" xml:id="i-5b9d645906e8447c-2" n="6e96a81b">
            <seg n="4bbbd000">
              Herr talman! Jag får tacka för att vi har rett ut begreppen.
              Det känns som om vi har en gemensam ambition att detta ska bli
              bra. Jag välkomnar givetvis alla projekt och alla ideella initiativ
              som tas på området.
            </seg>
            <seg n="0bd5e2d5">
              Jag besökte en arbetsplats i förra veckan. Det var ett badhus,
              där personalen hade fått utbildning men ingen hjärtstartare. Man
              kanske inte ska överlåta till varje kommun att bestämma om det
              ska finnas hjärtstartare eller inte. Riksdagen har redskap att
              säkerställa nivån i hela landet. Ju mer underlag man har för var
              detta kan ske, desto bättre. Men att det ska ske en översyn på
              detta sätt har riksdagen beslutat.
            </seg>
          </u>
          <note type="speaker" n="fcc57be3">
            Anf. 7 Socialminister GÖRAN HÄGGLUND (KD):
          </note>
          <u who="goran_hagglund_c76ab9" xml:id="i-3562f8d130a9c1a5-2" n="91a11d58">
            <seg n="ff139fcd">
              Herr talman! Jag tackar Phia Andersson för att hon har väckt
              frågan. Den är angelägen. Det är viktigt att de uppdrag som har
              delats ut fullföljs, men det är också viktigt att vi uppmuntrar
              de initiativ som har kommit i gång och som kommer att komma i
              gång när det gäller att på andra vägar bidra till att öka förekomsten
              av denna livsviktiga verksamhet.
            </seg>
          </u>
          <note n="936f5ef0">
            Överläggningen var härmed avslutad.
          </note>
          <note n="f1ad9438">
            4 § Svar på interpellation 2013/14:20 om skånsk förlossningsvård
            i Malmö
          </note>
          <note type="speaker" n="0d1e26ef">
            Anf. 8 Socialminister GÖRAN HÄGGLUND (KD):
          </note>
          <u who="goran_hagglund_c76ab9" xml:id="i-3562f8d130a9c1a5-3" n="91a11d58">
            <seg n="1e3ac9ca">
              Herr talman! Marie Granlund har frågat mig vilka åtgärder jag
              avser att vidta för att blivande föräldrar och deras anhöriga
              inte behöver oroa sig för tillståndet i den skånska förlossningsvården
              i Malmö.
            </seg>
            <seg n="985406d1">
              Marie Granlund har också frågat mig vilka åtgärder jag avser
              att vidta för att motverka ökad stress hos vårdpersonalen och
              därmed stärka patientsäkerheten.
            </seg>
            <seg n="1c5abb15">
              I hälso- och sjukvårdslagen står det att hälso- och sjukvården
              ska bedrivas så att den uppfyller kravet på en god vård. Med detta
              avses bland annat att vården ska vara av god kvalitet och tillgodose
              patientens behov av trygghet i vården. En god vård ska också vara
              lättillgänglig, och den ska vara säker.
            </seg>
            <seg n="f36a9695">
              I dag har landstingen och regionerna det huvudsakliga ansvaret
              för finansiering, organisering och utförande av hälso- och sjukvården.
              Som Marie Granlund lyfter fram är det främst deras ansvar att
              alla invånare har tillgång till en god vård.
            </seg>
            <seg n="f7aa745f">
              Den 1 juni i år bildades den nya myndigheten Inspektionen för
              vård och omsorg (IVO). Deras huvuduppgift är att granska att befolkningen
              får en säker vård och omsorg som har en god kvalitet och som bedrivs
              i enlighet med lagar och andra föreskrifter. Genom inspektioner
              och hantering av anmälningar och klagomål granskar IVO vården
              och kan ställa krav på vårdgivaren om brister upptäcks. IVO har
              till exempel granskat förlossningsvården vid Skånes universitetssjukhus
              och krävt att de ska vidta åtgärder.
            </seg>
            <seg n="28fe96e4">
              Regeringen genomför flera reformer och kraftfulla satsningar
              för att stärka och utveckla vården. Vi prioriterar frågor om tillgänglighet,
              kvalitet, effektivitet och säkerhet.
            </seg>
            <seg n="b9d9f01f">
              Vad gäller stress i vården har efterfrågan på högskoleutbildad
              personal inom hälso- och sjukvården länge varit större än tillgången.
              Regeringen har därför under hela mandatperioden satsat på en utbyggnad
              av läkar- och sjuksköterskeutbildningarna. I årets budgetproposition
              föreslår vi medel för ytterligare en ökning av antalet nybörjarplatser
              inom dessa utbildningar.
            </seg>
            <seg n="098abc08">
              Regeringen anser att det finns ett behov av att se över och effektivisera
              användandet av professionens resurser för att fortsatt kunna ge
              en vård av hög kvalitet. Vi har därför i budgetpropositionen för
              2014 avsatt 3 miljoner kronor per år 2014 och 2015 för en analys
              av hur professionens resurser kan användas på det mest ändamålsenliga
              sättet och för rätt uppgifter. Det kan till exempel handla om
              att se över hur personal använder sin tid och ansvarsfördelningen
              mellan olika yrkeskategorier.
            </seg>
            <seg n="ad814761">
              Eftersom Marie Granlund särskilt nämner patientsäkerhet vill
              jag också lyfta fram den nya patientsäkerhetslagen som trädde
              i kraft i januari 2011 med syftet att skapa en säkrare vård. Lagen
              har åtföljts av en särskild patientsäkerhetssatsning för vilken
              regeringen avsatt 2,5 miljard kronor under perioden 2011–2014.
            </seg>
            <seg n="46c2f063">
              Utgångspunkten för satsningen är en nollvision för antalet undvikbara
              vårdskador. Regeringen och Sveriges Kommuner och Landsting har
              genom en årlig patientsäkerhetsöverenskommelse enats om en prestationsbaserad
              ersättning för patientsäkerhetsarbete i landstingen. Överenskommelsen
              innehåller flera frågor såsom patientsäkerhetskultur, strukturerad
              journalgranskning, basala hygien- och klädregler, minskad antibiotikaanvändning
              och säker läkemedelsanvändning.
            </seg>
            <seg n="2a78add5">
              Jag kan försäkra att regeringen jobbar brett och långsiktigt
              med patientsäkerhetsfrågor.
            </seg>
          </u>
          <note type="speaker" n="394d9367">
            Anf. 9 MARIE GRANLUND (S):
          </note>
          <u who="marie_granlund_b3d0da" xml:id="i-ceb0d490b2a9da99-0" n="39bddc38">
            <seg n="bd1bb650">
              Herr talman! Jag vill tacka statsrådet för svaret. Vi har vid
              flera tillfällen det senaste året diskuterat kaoset i den skånska
              sjukvården. Jag delar statsrådets uppfattning att det är mycket
              bra att det finns lagar och myndigheter som har att åtgärda när
              politiker inte håller måttet och när klåfingriga tjänstemän ställer
              till det.
            </seg>
            <seg n="5a06889b">
              Det är mycket bra, men jag skulle också vilja att ministern tog
              ett större ansvar för den uppkomna situationen. Tidigare har jag
              diskuterat med statsrådet om att åtta patienters död i Skåne kan
              kopplas samman med den vårdplatsbrist som finns där. Vi har också
              diskuterat att Arbetsmiljöverket, Socialstyrelsen och Inspektionen
              för vård och omsorg har kritiserat den skånska sjukvården mycket
              kraftigt.
            </seg>
            <seg n="f55ab89a">
              I den här interpellationsdebatten skulle jag vilja lyfta upp
              den skånska förlossningsvården och göra en kort tillbakablick.
              Vi var mycket glada i Malmö när vi fick en ny kvinnoklinik 2009.
              Den gamla var erbarmligt dålig. Vi var glada eftersom det är bra
              att ha en ny klinik men också för att barnafödandet i Malmö ökar
              rekordartat, och det finns ingenting som tyder på att situationen
              kommer att förändras framöver.
            </seg>
            <seg n="9a6ec006">
              Problemet är emellertid att den dröm som skulle kunna bli mycket
              bra med en ny kvinnoklinik har raserats. Anledningen till detta
              är de besparingar som den borgerliga regimen i Skåne driver fram.
            </seg>
            <seg n="8811236b">
              Redan 2008 slutade sju läkare på kvinnokliniken i Malmö på grund
              av alltför hög arbetsbelastning. År 2012 infördes anställningsstopp
              för hela Skånes universitetssjukhus för att få bukt med underskotten
              i budgeten. I september 2012 demonstrerade barnmorskorna vid kliniken
              i Malmö mot besparingskraven på deras verksamhet. De var rädda
              för att de inte skulle kunna ge patienterna den vård som de har
              rätt att kräva.
            </seg>
            <seg n="d28d24f9">
              Chefen för kvinnokliniken i Malmö avgick i protest mot besparingarna.
              I ett brev till sina medarbetare skrev han att han var orolig
              för den sjukvård som erbjuds patienterna. Han ville helt enkelt
              inte ta ansvar för något som han befarade var en nedmontering
              av kvinnosjukvården.
            </seg>
            <seg n="6ed140a6">
              Kaoset har bara förvärrats. Den här sommaren var gräslig. Under
              sommaren i år fick personalen på förlossningskliniken i Skåne
              beordras in eftersom det var brist på personal på grund av anställningsstoppet.
              Akutmottagningen på kvinnokliniken i Lund stängdes, och all akutverksamhet
              skedde i Malmö. Redan ansträngd personal fick inte vila upp sig.
              I början av september i år fick personalen besked om att ytterligare
              60 tjänster skulle försvinna i den här verksamheten.
            </seg>
            <seg n="dbbc55c3">
              Just nu står allting och väger. Regiondirektören har själv uttalat
              att man har saknat en nödvändig överblick. Jag är mycket glad
              att det finns myndigheter som har att påpeka dessa allvarliga
              brister, men det är väldigt mycket resurser som går åt till att
              övervaka detta. Det är bra, men det naturligaste vore väl att
              regionledningen började agera för en likvärdig sjukvård i enlighet
              med hälso- och sjukvårdslagen. Om den inte gör det tycker jag
              att ministern har ett stort ansvar.
            </seg>
          </u>
          <note type="speaker" n="8cc54e1b">
            Anf. 10 ANN-CHARLOTTE HAMMAR JOHNSSON (M):
          </note>
          <u who="ann-charlotte_hammar_johnsson_545fc4" xml:id="i-95ae8a95cbe8d0ab-0" n="f0faa90c">
            <seg n="d3700287">
              Herr talman! Det finns ett dokumenterat svar från den 21 augusti
              2013 angående patientsäkerheten vid förlossningsavdelningen vid
              Skånes universitetssjukhus i Malmö. När jag läser det underlag
              som regionen har lämnat in till det som kallas IVO, Inspektionen
              för vård och omsorg, slås jag kraftigt av skillnaden mellan retoriken
              i debatter och det som sker på riktigt i verksamheten.
            </seg>
            <seg n="01feca8a">
              På punkt efter punkt visar man hur förhållandena på förlossningen
              under sommaren i år inte på något sätt avviker från andra sjukhus
              på andra platser runt om i landet. Det hanteras väldigt väl. Det
              finns inga risker, och det bryter inte på något sätt mot det ministern
              har tagit upp i sitt anförande.
            </seg>
            <seg n="6af6424d">
              Det finns alltid saker att göra, och allting som händer och sker
              som kan ge en signal om att det finns allvarliga saker att hantera
              ska tas på allvar.
            </seg>
            <seg n="50b1d271">
              Jag blir lite beklämd när Marie Granlund skriver att det finns
              brist på personal på förlossningskliniken i Skåne på grund av
              anställningsstopp. Det är ett direkt felaktigt påstående. Det
              har aldrig funnits några restriktioner mot att ta in semestervikarier
              i semestertid. Det är en självklarhet att man ska göra det.
            </seg>
            <seg n="6204e47f">
              Det finns ett problem, och det hanterar man nu. När man utbildar
              barnmorskor deltar de i 50 förlossningar under sin praktik. Problemet
              är att många gånger går de här tjejerna, som är duktiga, vidare
              och jobbar nu på mödravårdscentralerna och är inte aktiva i förlossningsvården.
              Där finns ett arbete att göra för att se till att de kommer in
              i förlossningsvården och blir duktiga. Det innebär att vi kan
              använda de barnmorskor vi har på ett bättre sätt.
            </seg>
            <seg n="386fba5f">
              Marie Granlund nämnde också att det finns ställen som stänger
              under sommaren. Ja, så är det. Under semestern stänger också MVC.
              Då har man sagt, och det är inte regionen eftersom det inte är
              ett politiskt beslut utan handlar om ledning och organisation,
              att man måste samverka med dessa mödravårdscentraler för att vi
              gemensamt ska kunna hitta former att arbeta som innebär att den
              ena har öppet när den andra har stängt så att inte de kvinnor
              som ska gå på vanliga undersökningar tar sig till förlossningen
              och blir en belastning där samtidigt som det finns kvinnor som
              ska föda. Detta är viktiga saker, och dem tar man också upp.
            </seg>
            <seg n="15e8269b">
              Marie Granlund tar också upp ansträngande besparingar. Man kan
              inte alltid jobba för den högsta toppen, men man ska ha en god
              planering för den. Om man använder personal på ett klokt sätt
              kan de vid olika tidpunkter gå in och hjälpa varandra, precis
              som jag precis har beskrivit, vid belastningar. Det innebär att
              man täcker upp för de här belastningarna. Då kan man undvika att
              ha en bemanning som kostar mer och som inte löser uppgiften vid
              andra tillfällen. Man ska hjälpas åt och göra smarta lösningar.
              Man kan inte kalla det en avvikelse att man på olika sätt hjälps
              åt att hantera hur man ska lösa det för kvinnorna.
            </seg>
            <seg n="6b7629fc">
              Ingenstans i det här underlaget kan man se att någon har kommit
              till skada. Allting har skett på ett bra sätt.
            </seg>
            <seg n="b8b0712f">
              Det har varit en ansträngd situation. Man jobbar för att de här
              tjejerna ska kunna hjälpa varandra framöver och hitta smarta former
              för det. Man tittar också på de planeringar man har så att de
              blir extra tydliga. De finns redan i dag. Det finns underlag,
              men man ska göra dem tydligare för att säkerställa att det här
              blir bättre i framtiden. Det är sådana saker man arbetar med varje
              dag i verksamheten, och så även i Skåne.
            </seg>
            <seg n="afa7a704">
              Jag tycker att retoriken med ord som kaos, raseras och nedmonteringar
              inte är riktigt trovärdig, Marie Granlund.
            </seg>
          </u>
          <note type="speaker" n="ada18023">
            Anf. 11 Socialminister GÖRAN HÄGGLUND (KD):
          </note>
          <u who="goran_hagglund_c76ab9" xml:id="i-3562f8d130a9c1a5-4" n="91a11d58">
            <seg n="b3b9a1f9">
              Herr talman! Det är viktigt att påminna om den arbetsfördelning
              vi har mellan de politiska nivåerna. Det är Region Skåne som bedriver
              sjukvårdsverksamheten i Skåne. Det är Västerbottens läns landsting
              som bedriver landstingsverksamheten i landstinget i Västerbotten
              och så vidare. Till det statliga ansvaret hör bland annat att
              ansvara för inspektioner. Utöver det har vi dock gjort ett metodiskt
              och viktigt arbete när det gäller att höja statusen för och uppmärksamheten
              kring patientsäkerhetsarbete över lag inom den svenska hälso-
              och sjukvården.
            </seg>
            <seg n="43b443e0">
              Det beräknas att vi i den svenska hälso- och sjukvården varje
              år skadar ungefär 100 000 personer i onödan. Det låter som förfärliga
              siffror, men när man jämför med andra länder förefaller det som
              att man ligger på ungefär den nivån. Varje gång vi kan minska
              risken för att en skada uppkommer, eller reducera en skada är
              mycket vunnet. 3 000 personer beräknas dö varje år till följd
              av att vi gör fel i vården. Självklart blir det i första hand
              stora mänskliga vinster om vi gör rätt vid varje tillfälle men
              också stora ekonomiska vinster.
            </seg>
            <seg n="0ae8e471">
              Det handlar också om strukturer, om hur mycket pengar vi har
              för att kunna säkerställa att man får en bra arbetsmiljö som medarbetare
              i vården, om hur många arbetskamrater och kolleger man har och
              om hur arbetsfördelningen mellan olika professioner är. Det finns
              mycket att göra där. Det finns det också för att underlätta för
              medarbetarnas arbetssituation genom att ta itu med sådant som
              har blivit till lager på lager av uppgiftslämnande och dokumentation.
              De har säkert kommit till var och en för sig på goda grunder,
              men sammantaget blir det näst intill ogörligt för en del av vårdens
              medarbetare att göra ett riktigt bra jobb just inom det område
              som han eller, vanligare, hon är utbildad för.
            </seg>
            <seg n="e4407f4e">
              När det handlar om att se på arbetsfördelningen mellan olika
              professionsföreträdare och om att avlasta onödiga byråkratiska
              uppgifter utsåg jag förra veckan en samordnare som ska jobba särskilt
              med den frågan. Ytterst handlar det om att säkerställa att den
              duktiga personal vi har inom olika områden ska kunna ägna sig
              åt just det som han eller hon är utbildad för. Det handlar naturligtvis
              också om resurser och om hur många människor som finns i arbete
              för att vi ska kunna få de skatteintäkter vi vill ha för att säkerställa
              en god vård. Hur fördelar vi de resurserna på ett klokt sätt?
              Det är ett arbete som ska ligga huvudsakligen på den regionala
              nivån.
            </seg>
            <seg n="fc6d8360">
              Inspektionen har tittat på Region Skåne och har begärt att de
              ska åtgärda en rad brister. Region Skåne har redovisat de åtgärder
              av allehanda slag som har vidtagits för att göra situationen bättre.
              Det är ett tufft arbete där vi ser att det är tufft framför allt
              i storstadsområden, inte minst under sommarmånaderna då personalen
              naturligtvis vill ha sommarledighet och trycket, särskilt på de
              akuta mottagningarna som förlossningsvården tillhör, är i stort
              sett oförändrat.
            </seg>
          </u>
          <note type="speaker" n="25b3ac2c">
            Anf. 12 MARIE GRANLUND (S):
          </note>
          <u who="marie_granlund_b3d0da" xml:id="i-ceb0d490b2a9da99-1" n="39bddc38">
            <seg n="cf33b4af">
              Herr talman! Ann-Charlotte Hammar Johnssons inlägg förstärker
              det jag säger om att man inte tar ansvar på den regionala nivån.
              Man struntar i det och hänvisar till tjänstemän och tar inget
              politiskt ansvar. Regionstyrelsens ordförande har vid ett flertal
              tillfällen sagt att sjukvården inte är hennes ansvar. Nu finns
              det inte heller något sjukvårdslandstingsråd eftersom han har
              tagit timeout. Situationen börjar bli ganska komplicerad.
            </seg>
            <seg n="69aaacf7">
              Jag upplever ändå att statsrådet förstår det jag säger. Han har
              antytt att ett sätt att ta ifrån till exempel politikerna i Skåne
              ansvaret eftersom de inte klarar av det är att förstatliga akutsjukhusen.
              Man kan ha ett resonemang om vad saker och ting ska vara, alltså
              en ordentlig översyn av uppgifter i Sverige. Detta är dock ett
              långsiktigt projekt. Det kommer att ta 10–15 år innan det skulle
              bli en förändring i den riktningen, om det nu är önskvärt.
            </seg>
            <seg n="5a97c601">
              Vad avser statsrådet att göra under tiden? Situationen är faktiskt
              akut. Det fungerar inte. I somras hänvisades födande kvinnor mellan
              de olika förlossningsklinikerna, mitt i pågående värkarbete. Det
              är inte okej! Inspektionen för vård och omsorg har också tydligt
              kritiserat detta, men det blir inte bättre. Sedan är det nästa
              verksamhet, och nästa verksamhet. Det blir aldrig bra.
            </seg>
            <seg n="98974277">
              Statsrådet verkar argumentera på samma sätt som infrastrukturministern
              som varje år verkar förvånad över att det blir vinter och att
              tågen då uppenbarligen inte går. Statsrådet säger att folk har
              semester på somrarna och att det därför är svårt med vikarier.
              Det är inte någon nyhet. I Sverige har människor lyckligtvis rätt
              att ha semester. Då blir konsekvensen att man måste ha ersättare.
            </seg>
            <seg n="f31cb845">
              Problemet i Skåne är att det snart inte är någon som vill jobba
              där. Det spelar ingen roll om vi utökar antalet platser på läkarutbildningen
              eller sjuksköterskeutbildningen eftersom folk flyr därifrån på
              grund av bristande ledarkunskaper både hos tjänstemän och hos
              ansvariga politiker, om det nu finns några sådana – det är en
              öppen fråga.
            </seg>
            <seg n="c015d474">
              Om jag hade varit i Göran Hägglunds kläder hade jag, kanske inte
              officiellt med pukor och trumpeter, åkt ned dit och sagt att det
              inte är okej; vi ingår i Alliansen i Skåne. Ni sköter er inte.
              Ni har vad jag tror är den lägsta landstingsskatten i Skåne, och
              det räcker inte även om den skulle höjas med 30 öre. Något ordentligt
              måste göras. Skåningarna har rätt till likvärdig vård, precis
              som andra i Sverige har. I dag får de inte det. Åtta dödsfall
              misstänks bero på vårdplatsbrist i Skåne.
            </seg>
            <seg n="fbdcf3af">
              Vi har diskuterat detta många gånger, men det blir inte bättre.
              Man fortsätter på samma sätt, och situationen blir alltmer katastrofal.
              Vad tänker ministern göra?
            </seg>
          </u>
          <note type="speaker" n="eeb8fee8">
            Anf. 13 ANN-CHARLOTTE HAMMAR JOHNSSON (M):
          </note>
          <u who="ann-charlotte_hammar_johnsson_545fc4" xml:id="i-95ae8a95cbe8d0ab-1" n="f0faa90c">
            <seg n="8e6261f3">
              Herr talman! I mitt förra inlägg nämnde jag kort att bemanningen
              under sommaren ses över. Man har tagit tag i detta i Region Skåne.
              Man ska använda sina resurser mycket bättre och se till att de
              som får en utbildning kommer direkt in vid förlossningen. Det
              blir fler händer direkt, i stället för att dessa tjejer gör andra
              saker och kommer ifrån det arbete som de sedan inte vill ta.
            </seg>
            <seg n="9766d604">
              I Helsingborgs Dagblads ledare stod det i somras att när den
              sakliga och korrekta kritiken ersätts av felaktiga och överdrivna
              påståenden blir det svårt att hitta lösningar. En osaklig debatt
              riskerar att sluta i politiska låsningar. För att komma till rätta
              med problem som finns är det en förutsättning att man känner till
              dem och att det finns ett korrekt faktaunderlag att utgå ifrån.
              Det finns uppenbarligen utrymme för att påpeka att debatten som
              förlorar sina rätta proportioner lätt kan bli kontraproduktiv.
              Där har både medier och politiker ett ansvar.
            </seg>
            <seg n="89c42463">
              Ett tydligt exempel på de många myter som finns, och som du hjälper
              till att sprida Marie, är att kvinnor tvingas föda i Köpenhamn.
              Sanningen var att en kvinna, en danska, åkte till förlossningen
              i Malmö och frågade om det fanns möjlighet för henne att föda
              i Köpenhamn, och om tiden räckte till för att hon skulle kunna
              ta sig dit. Svaret var ja på båda frågorna, och hon åkte. Det
              får de till att man struntar i vården, att den nedmonteras och
              att det är gräsligt. Man använder en populism i debatterna som
              gör att vi får ett skräckscenario för de blivande föräldrar som
              ska föda barn. Jag tycker inte att det är okej.
            </seg>
            <seg n="7126e6eb">
              Jag har en fråga till Marie Granlund med anledning av interpellationen.
              Vilka åtgärder avser Marie Granlund att vidta för att inte medverka
              till felaktig ryktesspridning så att föräldrar och deras anhöriga
              inte ska behöva oroa sig för tillståndet i den skånska förlossningssituationen
              i Malmö och på andra ställen?
            </seg>
            <seg n="14d0168e">
              Jag tycker att det är beklämmande att man använder ord som gräsligt,
              kaos etcetera när det inte alls handlar om det. Var snäll och
              läs utredningen!
            </seg>
          </u>
          <note type="speaker" n="2f88754a">
            Anf. 14 Socialminister GÖRAN HÄGGLUND (KD):
          </note>
          <u who="goran_hagglund_c76ab9" xml:id="i-3562f8d130a9c1a5-5" n="91a11d58">
            <seg n="bc89e20a">
              Herr talman! Det stämmer, Marie Granlund, att jag utifrån de
              erfarenheter jag efter några år i den här positionen fått tror
              att vi för att långsiktigt kunna få en ännu bättre fungerande
              vård och omsorg i Sverige skulle kunna se över uppgiftsfördelningen
              mellan de olika politiska nivåerna. Vi arbetar alla, oavsett partifärg,
              för att vi ska kunna ha en jämlik vård över hela landet. Vi vet
              att ett Vårdsverige som är uppdelat i 21 landsting har ganska
              svårt att säkerställa detta.
            </seg>
            <seg n="7494bc41">
              Precis som Marie Granlund säger är det ingenting som ändrar situationen
              i dag eller i morgon. I dag har vi den arbetsfördelning vi har.
              På den nationella nivån ansvarar vi bland annat för tillsynen.
              Tillsynen utförs sedan den 1 juni av IVO. De har möjlighet att
              komma med påpekanden, de har möjlighet att döma ut viten, ytterst
              har de möjlighet att stänga ned verksamhet om de finner att det
              finns grund för det.
            </seg>
            <seg n="a15b782e">
              Det är viktigt att vi som politiker alla för diskussioner på
              ett sätt som bygger på fakta, som bygger på hur situationen faktiskt
              är. Det handlar om människors förtroende och trygghet i tillvaron.
              Det finns risk för att människor upplever någonting annat än vad
              som är för handen, hur situationen faktiskt är. Det vinner ingen
              av oss på. Här handlar det om att föra diskussionen bland dem
              som är ansvariga och i de beslutande församlingar som befolkningarna
              röstat fram. Det handlar om att diskutera hur man gör i till exempel
              Region Skåne eller i Västerbottens läns landsting, som varit på
              tapeten de senaste månaderna. På den nationella nivån har vi en
              del små resurser, vi har lagstiftningen och vi har våra myndigheter
              som vi jobbar genom. Det är vad jag som minister kan göra i det
              här fallet, med den arbetsfördelning som vi har.
            </seg>
          </u>
          <note type="speaker" n="2578d9cf">
            Anf. 15 MARIE GRANLUND (S):
          </note>
          <u who="marie_granlund_b3d0da" xml:id="i-ceb0d490b2a9da99-2" n="39bddc38">
            <seg n="3e606a26">
              Herr talman! Tack, statsrådet, för svaret! Jag tycker också att
              man ska hålla sig till fakta. Därför är min fråga om statsrådet
              tycker att det är naturligt att åtta patienters död kopplas samman
              med vårdplatsbristen. Det är inget som Socialdemokraterna kommit
              på, utan det är något som Socialstyrelsen, regeringens egen myndighet,
              har tagit fram. Arbetsmiljöverket har också kritiserat det och,
              som sagt, Inspektionen för vård och omsorg. Det är allvarliga
              saker.
            </seg>
            <seg n="cba425c0">
              Återigen säger jag att det är bra att vi har myndigheter, och
              det är bra att vi har en lagstiftning, men om vi ska ha en socialminister
              krävs det att socialministern också kan åtgärda saker och ting.
              Det blir ju inte bättre. Jag tror att det bara är de som har allianspartibok
              i Skåne, och inte ens alla där, som tycker att situationen är
              alldeles utmärkt. De flesta har erfarenhet av att det inte alls
              fungerar, och det är jätteallvarligt. Det var totalt kaos i somras
              i förlossningsvården, och det var inte det enda stället.
            </seg>
            <seg n="4f8cffca">
              Med ogenomtänkta sammanslagningar har man flyttat verksamheter
              fram och tillbaka. Man har anställningsstopp. Man gör stora besparingar.
              Det får självklart konsekvenser. Jag är alldeles övertygad om
              att välfärd måste få kosta, och jag tycker att statsrådet skulle
              åka till Skåne, sätta sig med sina allianskamrater där och diskutera
              hur man ska komma till rätta med problemen. Skatten behöver höjas.
              Det behövs fler människor i vården. I annat fall kommer vi inte
              att klara det.
            </seg>
          </u>
          <note type="speaker" n="42b8a8b1">
            Anf. 16 Socialminister GÖRAN HÄGGLUND (KD):
          </note>
          <u who="goran_hagglund_c76ab9" xml:id="i-7d46d7945536929d-1" n="91a11d58" next="i-09b437ae21687587-1">
            <seg n="c475f22a">
              Herr talman! Det är inte så att jag, med hänvisning till tidigare
              inlägg, blir överraskad över att det blir sommar. Jag blir överraskad
              när sommaren blir lång och varm.
            </seg>
            <seg n="8f9bda5a">
              Problem med bemanning är något som inträffar varje år och utgör
              en svår påfrestning för samtliga landsting. Samtliga större verksamheter
              i Sverige har problem med bemanningen i det sammanhanget. I de
              allra flesta fall jobbar de som galärslavar för att hitta och
              värva personal som kan göra insatser.
            </seg>
            <seg n="e3cba92f">
              Marie Granlund är en erfaren politiker som funnits med i Skånepolitiken
              och i riksdagen under en lång följd av år. Hon vet hur arbetsfördelningen
              ser ut mellan de olika politiska nivåerna. Hon vet vad socialministern
              i sin roll kan göra kontra vad som är ansvaret för politikerna
              i exempelvis Skåne, Västerbotten, Helsingfors och Värmland. De
              har ansvaret för dessa verksamheter. Det är de som ska se till
              att det fungerar.
            </seg>
            <seg n="f37456dd">
              Det är viktigt att alla de påpekanden som görs om brister behandlas
              för vad de är, tas på allvar och följs upp och åtgärdas. De myndigheter
              vi har för att utföra inspektion och tillsyn av verksamheter har
              ett mycket stort ansvar på sina axlar att å medborgarnas vägnar
              se hur verksamheterna fungerar, påtala brister som upptäcks och
              i förekommande fall vidta de åtgärder som krävs för att det ska
              fungera. Det har, såvitt jag förstår, fungerat i Skåne. Man har
              gjort tillsynen, man har sagt åt regionen att ett antal saker
              ska åtgärdas. Skåneregionen har återkommit och sagt att det har
              de gjort.
            </seg>
            <seg n="6dbb1f34">
              Jag är säker på att inspektionen kommer att fortsätta sitt arbete
              i Skåne liksom i andra landsting. Det är det viktigaste instrumentet
              vi har på den nationella nivån. Landstingsverksamhet ligger på
              region- och landstingsnivån i Sverige. Den här diskussionen kan
              säkert fortsätta att föras också i Region Skånes olika beslutande
              sammanhang.
            </seg>
          </u>
          <note n="936f5ef0">
            Överläggningen var härmed avslutad.
          </note>
          <note n="cbdf1ec6">
            Ajournering
          </note>
          <note n="c63ab429">
            Kammaren beslutade kl. 12.46 på förslag av andre vice talmannen
            att ajournera förhandlingarna i cirka tio minuter i väntan på
            att Åsa Romson (MP) skulle infinna sig i kammaren för debatt om
            interpellation 2013/14:4.
          </note>
          <u who="goran_hagglund_c76ab9" xml:id="i-09b437ae21687587-1" n="91a11d58" prev="i-7d46d7945536929d-1">
            <seg n="bde67209">
              Återupptagna förhandlingar
            </seg>
          </u>
          <note n="c495fe16">
            Förhandlingarna återupptogs kl. 12.57.
          </note>
          <note n="2edb0036">
            5 § Svar på interpellation 2013/14:4 om åtgärder mot ohälsosam
            luft i Helsingfors
          </note>
          <note type="speaker" n="0ed89516">
            Anf. 17 Miljöminister LENA EK (C):
          </note>
          <u who="unknown" xml:id="i-702b3522278592ea-0" n="97e7b93f">
            <seg n="883c2194">
              Herr talman! Ärade ledamöter och åhörare! Åsa Romson har frågat
              mig om jag avser att agera för att åtgärdsprogrammet om PM10 för
              Helsingfors innebär att ytterligare begränsningar av användningen
              av dubbade vinterdäck införs.
            </seg>
            <seg n="04b32b13">
              Interpellationsdebatten ska alltså handla om dålig luftkvalitet,
              inte bara i Helsingfors utan i sju olika svenska städer.
            </seg>
            <seg n="6453d031">
              Åsa Romson och jag tycks vara eniga om att det finns ett behov
              av att sänka partikelhalterna i Helsingforssluften, så ett kort
              svar på interpellationen skulle kunna vara ja.
            </seg>
            <seg n="5ec9d548">
              Jag vill dock passa på att framhålla följande. Situationen i
              de svenska städer som har eller har haft problem med höga partikelhalter
              har förbättrats, men är inte tillfredställande. Partikelhalterna
              orsakar fortfarande hälsoproblem, och vi har i Sverige svårt att
              leva upp till samtliga krav i EU:s luftkvalitetsdirektiv.
            </seg>
            <seg n="5f55b47c">
              Bakom den förbättring som skett ligger bland annat att regeringen
              har gett kommunerna möjlighet att införa dubbdäcksfria gator eller
              zoner, att perioden när dubbdäck får användas har avkortats och
              att det tillåtna antalet dubbar på ett däck har minskats. Därutöver
              har flera kommuner förändrat sin vinterväghållning och förbättrat
              renhållningen så att färre partiklar virvlar upp. Detta räcker
              dock inte, utan det behövs fler åtgärder. Det var just i detta
              syfte som jag under förra hösten och vintern besökte sju städer
              med luftkvalitetsproblem för att diskutera deras situation. Vad
              kan staten göra? Vad kan de göra själva? Det gäller inte bara
              kommuner utan också landsting, som har ansvar för trafikhållningen
              på många ställen.
            </seg>
            <seg n="be3b0e7a">
              Därutöver har regeringen nyligen gett Trafikverket i uppdrag
              att arbeta med riktad information gentemot de aktörer som påverkar
              bilägarnas val av däck. Ett sådant arbete är motiverat, eftersom
              många ägare till moderna bilar väljer dubbade vinterdäck trots
              att de inte ökar säkerheten jämfört med odubbade. För äldre bilar
              utan antisladdsystem är dubbdäcken däremot viktiga för säkerheten.
              Syftet med uppdraget till Trafikverket är att andelen bilar med
              dubbdäck ska minska utan att säkerheten äventyras, särskilt i
              de mest utsatta miljöerna. Då minskar även koldioxidutsläppen,
              bullret och slitaget på vägbeläggningen.
            </seg>
            <seg n="641b5293">
              Vidare har regeringen i budgetpropositionen för 2013 aviserat
              sin avsikt att utreda möjligheterna att ytterligare reglera användningen
              av dubbdäck. Av budgetpropositionen framgår också att regeringen
              kommer att intensifiera detta arbete under 2014. Den åtgärd Åsa
              Romson tar upp, en skatt för dubbdäcksanvändning, ger effekt först
              på viss sikt och löser inte de problem med luftkvaliteten som
              i dag finns i exempelvis Helsingforssregionen. Däremot arbetar
              Helsingforss stad och Helsingforssregionen ytterst hårt för att
              använda de verktyg som står till buds för att förbättra luftkvaliteten.
              Vi kan inte vänta, utan de befintliga åtgärderna måste utnyttjas
              fullt ut.
            </seg>
            <seg n="fad93f37">
              Det är därför viktigt att de ansvariga väghållarna i alla städer
              återigen analyserar vad de verkligen kan göra och att de intensifierar
              sina insatser. Det är också viktigt att landstingen vid sin upphandling
              av kollektivtrafik väljer rätt sorts fordon och att kommuner och
              regioner planerar trafiken i städer och samhällen på ett sådant
              sätt att sådana här situationer inte uppstår. Jag avser att kalla
              till mig dem som har ansvar för att vidta åtgärder lokalt i dessa
              områden för att fortsätta den diskussion som vi har haft på ett
              väldigt bra sätt under det senaste året om vilka ytterligare åtgärder
              som kan vidtas i närtid för att minska problemen. Därefter kommer
              regeringen att ta slutlig ställning till hur den öppna frågan
              i åtgärdsprogrammet ska hanteras.
            </seg>
          </u>
          <note type="speaker" n="b65bb26d">
            Anf. 18 ÅSA ROMSON (MP):
          </note>
          <u who="asa_romson_f891ec" xml:id="i-f7aac9b7917ed783-0" n="704a20d2">
            <seg n="bc25ecc8">
              Herr talman! Tack, miljöminister Lena Ek, för svaret på interpellationen
              i detta ämne, som är väldigt allvarligt.
            </seg>
            <seg n="2200e99d">
              Vi har under hela 2000-talet varit medvetna om den påverkan som
              små och stora partiklar i städernas innerstadsluft har på hälsan
              för både barn och äldre. Både barn som har lung- och andningssystem
              som utvecklas och äldre som redan kan ha nedsatt lungkapacitet
              och annat är känsliga för den typ av partiklar som kommer från
              dubbdäck och vägslitage. Men det är naturligtvis också de mindre
              partiklarna, som är rena avgaspartiklar eller kvävedioxider. Där
              har vi ett likartat problem, men det handlar mer generellt om
              trafikmängderna.
            </seg>
            <seg n="faf2a112">
              Jag är glad att miljöministern vill visa att hon, liksom jag,
              är orolig för utvecklingen och att vi inte fått bukt med den tidigare
              och därför vill svara jakande på min fråga, att hon kommer att
              agera och faktiskt också agerar på flera olika sätt.
            </seg>
            <seg n="2c363137">
              Jag håller med regeringen om att man måste jobba med många olika
              delar för att lyckas minska dessa utsläpp i städerna. Det handlar
              både om vad den lokala aktören kan göra för att begränsa och ha
              en bättre trafik och om mer information och en mer upplyft debatt
              kring däckval. Det är naturligtvis inte alltid så enkelt för den
              enskilde bilisten att känna till detta, utan däckfabrikanter och
              däckförsäljare måste ge bilisten mycket mer information vid valet
              av däck.
            </seg>
            <seg n="18d41a5a">
              Vi har kommit en liten bit på väg i denna fråga, men vi märker
              också att det går alldeles för långsamt. Det är fortfarande många
              barn i Helsingfors som rör sig, bor, lever och har förskolor vid
              de gator där vi vet att halterna är alldeles för höga.
            </seg>
            <seg n="dc424d67">
              Detta är inte ett problem som man kan skjuta upp lösningen på
              hur länge som helst, utan man behöver agera brådskande. Jag hade
              därför en ganska konkret fråga som jag hoppades att jag skulle
              få svar på. Miljöministern har på sitt bord just frågan om det
              nya åtgärdsprogrammet för Helsingforssluften när det gäller partiklar
              av denna storlek, och jag frågade om hon kommer att besluta om
              att utöka dubbdäcksförbudet, som i dag bara finns på en gata i
              Helsingfors, till att gälla fler gator.
            </seg>
            <seg n="ead9b2d4">
              Anledningen till att det är en öppen punkt är ju att man på kommunal
              nivå inte har velat utöka detta utan hellre pratar om åtgärder
              som man ska kunna vidta i framtiden, till exempel med en skatt
              eller något liknande. På den lokala nivån skyller man på regeringen.
              Jag har också hört miljöministern, förutom i de initierade samtalen
              i de olika städerna, vara ute och varna för att man vill föra
              ned de böter som EU kan komma att straffa Sverige med på grund
              av denna situation på ett kommunalt plan. På ett sätt skyller
              regeringen också på det kommunala planet.
            </seg>
            <seg n="9c5d0316">
              Kvar står barnen i Helsingfors som inte har en luft som är hälsosam
              för dem. Och vi står just denna dag inför en ny vintersäsong med
              kommande snöoväder, som meteorologerna pratar om, och många bilister
              funderar på att byta till vinterdäck.
            </seg>
            <seg n="67af2a49">
              Ett beslut är brådskande, fru miljöminister, och därför frågar
              jag igen: Kommer du att agera och utöka dubbdäcksförbudet, som
              du har på ditt bord, genom att besluta om att lyfta fram de frågorna
              i åtgärdsprogrammet för Helsingforssluften så att vi redan denna
              vinter kan få en liten förbättring för barnens hälsa?
            </seg>
          </u>
          <note type="speaker" n="a22d9776">
            Anf. 19 JENS HOLM (V):
          </note>
          <u who="jens_holm_9bd66a" xml:id="i-2cdce816309dbfda-0" n="247d242d">
            <seg n="849849d3">
              Herr talman! Jag vill tacka Åsa Romson för en viktig interpellation.
              Jag vill också tacka miljöministern för svaret.
            </seg>
            <seg n="70dbaf2c">
              Jag är stockholmare och själv astmatiker, och jag är pappa till
              en son som också har astma, så jag vet mycket väl vad dålig innerstadsluft
              kan innebära. Jag hoppas verkligen att vi skyndsamt kan göra någonting
              åt den dåliga luftkvaliteten i Helsingfors, Uppsala, Södertälje,
              Göteborg och på många ställen runt om i våra städer.
            </seg>
            <seg n="2870090a">
              Jag förvånas emellertid lite över svaret från miljöministern.
              Hon säger att läget trots allt har förbättrats gällande de höga
              partikelhalterna men att det inte är tillfredsställande.
            </seg>
            <seg n="f18e7ade">
              Då skulle jag vilja referera till den senaste statistiken kring
              luftkvaliteten, som refererades bland annat i Sveriges Radio den
              25 augusti i år. Där konstateras att man i Helsingfors bara i
              år har överskridit gränsvärdena för partikelnivåer mer än 200
              gånger. Det handlar om platser som Hornsgatan, Folkungagatan,
              Sveavägen, E4:an vid Lilla Essingen och så vidare. På alla dessa
              mätplatser har luftkvaliteten blivit sämre än vad den var 2012.
              Lena Ek hänvisar till statistiken för 2012, men nu lever vi 2013.
              Vi har statistik för hur luften är nu under 2013, och den har
              försämrats.
            </seg>
            <seg n="61cb707a">
              Det är precis som Åsa Romson säger, att nu kommer dubbdäckstiderna
              igen. Man får ha dubbade däck på sina bilar från och med den 1
              oktober, och vi märker på allt fler ställen till exempel här i
              Helsingfors att folk kör omkring med dubbdäck. Samtidigt har Lena
              Ek sagt att vi måste ha ett snabbspår för det här, att vi måste
              skynda på åtgärderna för att minska användningen av dubbdäck.
            </seg>
            <seg n="a1fc37d0">
              Åsa Romson tar upp ett exempel, och det är att man kan utvidga
              den zon som finns på Hornsgatan i Helsingfors där man inte får
              köra med dubbdäck. Men på längre sikt tror jag att vi måste ha
              avgiftszoner för dubbdäck. Det har man i Oslo, och det har fungerat
              väl. Där har man minskat användningen av dubbdäck.
            </seg>
            <seg n="bc2e1f21">
              Det här är ingen ny fråga, Lena Ek. Den har vi pratat om ett
              antal gånger. Jag blev besviken när jag läste budgeten, där det
              inte fanns några som helst konkreta åtgärder för att kunna införa
              avgiftszoner i en del av våra städer där det är stora problem
              med luftkvaliteten.
            </seg>
            <seg n="a45b82f4">
              Lokalpolitikerna här i Helsingfors vill införa avgiftszoner för
              dubbdäck, men de kan inte göra det själva, för beslutet måste
              fattas här och måste fattas i Rosenbad av regeringen. Det måste
              vara ett statligt beslut för det. I Oslo har det som sagt fungerat
              väldigt framgångsrikt.
            </seg>
            <seg n="8fb006a1">
              Jag skulle vilja höra vad planen är för att införa avgiftszoner
              för dubbdäck.
            </seg>
          </u>
          <note type="speaker" n="36aab4c6">
            Anf. 20 Miljöminister LENA EK (C):
          </note>
          <u who="unknown" xml:id="i-702b3522278592ea-1" n="97e7b93f">
            <seg n="c3d40e7c">
              Herr talman! Jag skulle först vilja säga att jag verkligen tycker
              att det är bra att fler politiker, och fler över huvud taget,
              intresserar sig för frågan om luftkvalitet och dess hälso- och
              miljöeffekter.
            </seg>
            <seg n="14925ad3">
              När jag började som miljöminister var inte debatten särskilt
              hög, och det är anledningen till att jag har åkt runt till de
              sju områden som har problem med att de överskrider EU:s gränsnormer.
            </seg>
            <seg n="d837c932">
              Det här är viktigt; det har stora hälsoeffekter.
            </seg>
            <seg n="ad08fe10">
              Dubbdäcksförbudet på Hornsgatan i Helsingfors som har funnits
              i några år beräknar forskningen sparar åtta liv om året. Det är
              naturligtvis ett viktigt resultat.
            </seg>
            <seg n="f0b70ec3">
              Trängselskatten är ett annat exempel. Den sparar enligt forskningsrapporten
              30 liv per år tack vare trafikminskningen, särskilt på ställen
              där det är väldigt mycket trafik.
            </seg>
            <seg n="bc77029a">
              Det här är alltså en viktig fråga. Då kan man vidta ett antal
              åtgärder. Regeringen har gjort det – det finns en lång lista på
              vad som har vidtagits för att minska halterna av de här partiklarna.
              De kallas för PM10, för dem som inte jobbar med det här dagligen.
            </seg>
            <seg n="ac89b5d0">
              Det är allt från åtgärder på miljösidan och forskningssidan till
              att försöka minska dubbdäcksslitaget genom att ge kommuner möjlighet
              att ha dubbdäcksförbud och miljözoner, att dubbdäck inte får användas
              så lång tid och att de inte får ha lika många dubbar, bara för
              att ta några exempel.
            </seg>
            <seg n="49638db3">
              Trafikverket har naturligtvis ett ansvar för statlig trafikplanering.
              Kommunal trafikplanering har kommuner ansvar för. Kollektivtrafiken
              och hur den upphandlas har landsting ansvar för. Det är anledningen
              till att jag har sökt en dialog med de ansvariga på sju ställen
              i Sverige. Vi har olika delar av pusslet.
            </seg>
            <seg n="644182bd">
              Det finns flera åtgärdsprogram på plats, och fler åtgärder vidtas.
              Man jobbar också mycket med kortsiktiga åtgärder som att minska
              sandning, leda om trafik och dammbinda så att det inte virvlar
              upp partiklar. Det finns alltså mycket att göra också i det kortsiktiga
              perspektivet, och allt det ska länsstyrelserna se till att det
              finns åtgärdsprogram för.
            </seg>
            <seg n="19d3638f">
              I Helsingfors har man gjort mycket, men gränsvärdena överskrids
              fortfarande på sina ställen. Det är något fler överskridanden
              hittills under 2013 än förra året, och det beror mycket på vädersituationen
              – staden har faktiskt vidtagit fler åtgärder än förra året.
            </seg>
            <seg n="ce59691a">
              Detta visar att man måste fundera över om man ska införa rena
              förbud mot dubbdäck eller försöka komma framåt med den norska
              modellen som handlar om skatt på dubbdäck.
            </seg>
            <seg n="b8f176d6">
              Vi jobbar med detta i Regeringskansliet just nu. Det är svårare
              och knepigare än man kan tro. Enligt våra lagar och regler får
              man nämligen inte införa en skatt hur som helst, utan det finns
              vissa krav på hur och när den ska kunna användas. Det innebär
              att vi just nu tittar på förutsättningarna för hur detta ska kunna
              passa in i den svenska skattelagstiftningen. Ärendet bereds i
              Regeringskansliet, och jag hoppas att vi ska få resultatet snart.
            </seg>
            <seg n="65f92918">
              Under tiden finns det möjligheter att vidta kortsiktiga åtgärder
              för att öka dammbindningen och se till att få färre partiklar
              i Helsingforss luft.
            </seg>
          </u>
          <note type="speaker" n="0feca74c">
            Anf. 21 ÅSA ROMSON (MP):
          </note>
          <u who="asa_romson_f891ec" xml:id="i-f7aac9b7917ed783-1" n="704a20d2">
            <seg n="67d29691">
              Herr talman! Lena Ek, du avslutade inte den meningen. Jag förstår
              att talartiden tog slut, men jag vill gärna veta vilken åtgärd
              du tänker bidra till för att vi redan inför denna vinter ska kunna
              känna att Helsingforssluften kan bli lite bättre.
            </seg>
            <seg n="49fe11a9">
              Man får ändå konstatera att kommunpolitikerna hittills inte har
              levererat. De har vidtagit flera åtgärder, men de har inte gjort
              tillräckligt.
            </seg>
            <seg n="20029a2a">
              En sak de inte har gjort tillräckligt är att tydligare begränsa
              dubbdäckens användning i Helsingfors. Man har sett det positiva
              resultatet från Hornsgatan som du redovisade, men alliansstyret
              i Helsingfors har ändå varit ovilligt och motsatt sig att utöka
              förbudet, även om man bara gör det under tiden det tar för Regeringskansliet
              att bereda den ganska komplexa lagstiftning som en ny typ av dubbdäcksskatt
              skulle vara för det svenska skattelagssystemet.
            </seg>
            <seg n="392fea5b">
              Men nu ligger den här frågan på ditt bord eftersom länsstyrelsen
              känner att de måste leverera ett åtgärdsprogram som kan ha effekt.
            </seg>
            <seg n="778aaaa0">
              Det är också så miljölagstiftningen ser ut. Åtgärdsprogrammet
              är den grundbult och den säkerhet som stockholmarna och medborgarna
              i Sverige som rör sig och vistas i de här områdena har för att
              veta att myndigheter, förvaltningar, kommun och stat gör vad de
              ska när det gäller luften.
            </seg>
            <seg n="4b34e57f">
              De som har gått till rättsliga instanser – bland andra de från
              Hornsgatan – för att de vill värna om sina barns hälsa måste veta
              att åtgärdsprogrammen faktiskt räknas.
            </seg>
            <seg n="70ea97dd">
              Förra gången det gjordes åtgärdsprogram för PM10 i Helsingfors
              räckte inte de åtgärderna. Trängselavgifterna var inte ens nämnda,
              trots att de var den enskilt viktigaste åtgärden för att förbättra
              luften för stockholmarna. Dem lyckades vi genomdriva ändå som
              Helsingforsspolitiker på den tiden.
            </seg>
            <seg n="6af3fa54">
              Men nu ligger frågan faktiskt på ditt bord, Lena Ek. Du kan göra
              en otroligt bra insats för de barn och äldre i Helsingfors som
              är betjänta av att ha bättre luft.
            </seg>
            <seg n="7a513e17">
              Jag träffade en klass i en skola nära Hornsgatan en gång. De
              gick ut på sin lunchrast och lappade bilar. Lappen såg ut som
              en parkeringsbot. De lappade bilar med dubbdäck och påminde bilägarna:
              Du kör med dubbar. Det kommer att virvla upp en massa partiklar
              i luften som drabbar vår hälsa. Det var ett sätt för dem att visa
              på den här situationen som är helt ohållbar och som jag håller
              med dig om får alldeles för lite utrymme i den politiska debatten.
            </seg>
            <seg n="7f2f2538">
              Vi har så lätt att tycka att allting ska fortsätta som det alltid
              har varit, men det behöver inte göra det. Vi ser en teknikutveckling.
              Det finns goda möjligheter att ha bra vinterdäck på moderna bilar
              som klarar väglaget bättre än de dubbdäck som bidrar till luftkvalitetsförsämringen.
            </seg>
            <seg n="dbe7845d">
              Jag skulle vilja vädja till miljöministern: Lyssna mer på dem
              som drabbas i sammanhanget – barn, äldre, föräldrar som är oroliga
              och de med astmatiska problem, som blir allt fler. Ta ännu ett
              krafttag mot detta och tillåt inte att alliansstyret i Helsingfors
              drar ut på frågan och gör regeringen till gisslan i fråga om att
              utöka förbudet i väntan på det som flera politiker vill ha, det
              vill säga en avgiftsreglering. Vi måste först se att det fungerar.
            </seg>
            <seg n="1ca8cc4e">
              Men du kan redan inför denna vinter fatta beslutet att utöka
              detta förbud i Helsingfors. Det skulle få en bra effekt.
            </seg>
            <seg n="75b25c59">
              Jag vill nu höra ditt nästa svar. Tänker du utnyttja det? Tänker
              du besluta om åtgärdsprogrammets öppna punkt och utöka dubbdäcksförbudet
              i Helsingfors?
            </seg>
          </u>
          <note type="speaker" n="e365cde6">
            Anf. 22 JENS HOLM (V):
          </note>
          <u who="jens_holm_9bd66a" xml:id="i-2cdce816309dbfda-1" n="247d242d">
            <seg n="51267a27">
              Herr talman! Om man lyssnar på miljöministern får man höra att
              det är mycket som har gjorts, och man kan få intrycket att luften
              i våra storstäder har blivit bättre.
            </seg>
            <seg n="51604562">
              Jag skulle vilja motsäga det, åtminstone om vi tittar på vår
              största stad, Helsingfors. Här har luftkvaliteten under 2013 blivit
              sämre. Enligt den officiella statistiken som jag refererade till
              har gränsvärdena för partikelnivåer överskridits 218 gånger bara
              i år, och året är inte slut än.
            </seg>
            <seg n="dcbb383c">
              Jag kan ta några konkreta exempel. På Sveavägen i Helsingfors
              överskreds gränsvärdena 24 gånger 2012. I år är det 32 gånger.
              På Hornsgatan överskreds gränsvärdena för partiklar 27 gånger
              2012. Hittills i år är det 39 gånger. Folkungagatan 49 gånger,
              E4 vid Lilla Essingen 39 gånger – så kan jag fortsätta och räkna
              upp alla mätstationer i Helsingfors. Det är ett akut problem i
              många städer, men kanske i synnerhet här i Helsingfors.
            </seg>
            <seg n="2111c8fd">
              Då blir jag lite oroad av att regeringen fortsätter bereda, fortsätter
              utreda, det som troligen är den absolut mest effektiva åtgärden,
              även om den inte kan införas i morgon dag: att införa avgifter
              på dubbdäck, på samma sätt som man har gjort i Oslo med väldigt
              stor framgång.
            </seg>
            <seg n="d88aee3c">
              Lena Ek säger att de arbetar med det och att resultaten kommer
              snart. Det var det som Lena Ek sade i sitt anförande. Jag skulle
              förstås vilja veta, Lena Ek: När får vi se resultatet av utredningen
              som ni håller på med om möjligheten att införa zoner med dubbdäcksavgift
              i våra städer?
            </seg>
          </u>
          <note type="speaker" n="b5248fbf">
            Anf. 23 Miljöminister LENA EK (C):
          </note>
          <u who="unknown" xml:id="i-702b3522278592ea-2" n="97e7b93f">
            <seg n="490b8720">
              Herr talman! Jag välkomnar engagemanget i den här frågan. Det
              är anledningen till att jag har rest runt hela Sverige för att
              uppmärksamma berörda på att det måste vidtas åtgärder.
            </seg>
            <seg n="07d7bf34">
              Man får dock sätta hela situationen lite grann i ett tidsperspektiv.
              Vi har haft något fler dygn det här året än förra året då gränsvärdena
              har överskridits. Enligt den officiella statistiken är det dock
              så att innan alliansregeringen tillträdde var antalet överträdelsedygn
              inte 30–40 utan uppemot 100–120. Det innebär att man sanningsenligt
              kan säga att kurvan går ned och att problemen minskar. Men vi
              ska också ned den sista biten under gränsvärdena, och det måste
              alla beslutande myndigheter hjälpas åt med. Det är inte en ensam
              myndighet som förfogar över alla verktyg.
            </seg>
            <seg n="099dc6ca">
              Så ligger det till. Statistiken är lätt att komma åt på nätet.
              Vi kan också lägga ut den på Miljödepartementets hemsida, så att
              vi kan diskutera den faktiska situationen som den är.
            </seg>
            <seg n="bec7aa55">
              Jag debatterar nu med två engagerade miljöpolitiker som har suttit
              länge i riksdagen och vet precis hur det går till att ta fram
              lagstiftning. Att ta fram ett förslag till en dubbdäcksskatt som
              kan utnyttjas regionalt tar tid eftersom det är en helt ny typ
              av skatt som det inte finns någon förebild för i svensk skattelagstiftning.
              Formerna för hur den ska tas ut, vilka områden den ska omfatta
              och hur den ska kontrolleras behöver utredas, och det är komplext
              skattetekniskt. Jens Holm har en interpellationsdebatt med finansministern
              om detta om några veckor.
            </seg>
            <seg n="345664b7">
              Att få ett sådant beslut på plats kräver ett ordentligt utredningsarbete.
              Sedan krävs det remittering, proposition och riksdagsbehandling.
              Det är, som Åsa Romson mycket väl vet, en process som tar tid
              även om man försöker påskynda den så mycket som möjligt. Normalt
              sett tar det två år att få en fråga genom Regeringskansliet på
              det här viset.
            </seg>
            <seg n="72202e5a">
              Vi har i vår budgetmotion skrivit mycket om detta därför att
              jag är så engagerad i det här problemet och verkligen försöker
              få lösningar till stånd.
            </seg>
            <seg n="5d87e847">
              Inför den här interpellationsdebatten har jag sökt i Miljöpartiets
              budgetmotion. Där får man noll träffar på dubbdäck, noll träffar
              på däck, noll träffar på partiklar, en träff på luftkvalitet och
              noll träffar på PM10. Det tycker jag är jättesynd.
            </seg>
            <seg n="127ccc71">
              Jag är glad över att vi har den här interpellationsdebatten och
              att vi är fler som diskuterar den här frågan. Den kräver verkligen
              att alla olika nivåer engagerar sig i att få ned utsläppen av
              partiklar i luften. Det är inte lätt, men vi måste ned också den
              sista biten under gränsvärdena just därför att det är så viktigt
              för barn och vuxna.
            </seg>
            <seg n="b02e79b1">
              Samtidigt får vi tycka att det är bra att de senaste årens åtgärder
              i Helsingfors har medfört att utsläppen på de värsta ställena
              har minskat med nästan två tredjedelar. Det är bra, men det är
              inte tillräckligt.
            </seg>
          </u>
          <note type="speaker" n="5aec236a">
            Anf. 24 ÅSA ROMSON (MP):
          </note>
          <u who="asa_romson_f891ec" xml:id="i-f7aac9b7917ed783-2" n="704a20d2">
            <seg n="1f5b2361">
              Herr talman! Tack, Lena! Jag vill verkligen tro att det här är
              en engagerande fråga. I ett miljöperspektiv är detta med luftkvaliteten
              i flera av Sveriges städer ett av de områden som just nu är mest
              akuta för att möjliggöra en god livskvalitet för alla människor.
              Jag vill också vädja till miljöministern att se att vi har ett
              system med miljöbalken, kapitlet om miljökvalitetsnormer, åtgärdsprogram
              och så vidare. Det handlar om hur det förvaltningssystemet faktiskt
              ska användas.
            </seg>
            <seg n="5e2c5793">
              Du använde inte ett enda ord för att svara på den fråga som jag
              ställde i interpellationen från början. Du talar om att alla nivåer
              ska engagera sig, men att engagera sig handlar inte bara om samtal.
              Det är bra att du samtalar med Anders Borg och med kommunerna,
              men du har också en beslutsmakt. Det ligger på ditt bord att avgöra
              huruvida det här åtgärdsprogrammet – det andra i raden av åtgärdsprogram
              för Helsingforssluften – faktiskt ska göra skillnad.
            </seg>
            <seg n="b15dec16">
              Det första programmet är stockholmarna besvikna på. Där blev
              det en huggsexa mellan kommunen, länsstyrelsen och miljömyndigheter
              som visade på att vårt miljöledningssystem och vår miljölagstiftning
              inte funkar för det här.
            </seg>
            <seg n="3fdf26bc">
              Det är därför man på Hornsgatan är så besviken att man gick till
              domstol. Det är därför barnen på Södermalm och kring Sveavägen,
              Norrlandsgatan och S:t Eriksplan ibland går ut och lappar bilar
              för att påminna bilisterna om att de inte ska ha dubbdäck.
            </seg>
            <seg n="1fa9ca84">
              Vi har faktiskt en miljölagstiftning, och du är miljöminister.
              Lena Ek, nu är det dags för dig att fatta beslut så att vi får
              ett åtgärdsprogram för Helsingfors som gör rättvisa och ger en
              bättre luft redan denna vinter. Det är nu i oktober som bilisterna
              väljer vilka däck de ska ha. Då vill de veta vilka spelregler
              som gäller. Är det svårare med dubbdäck i Helsingfors blir det
              färre som väljer det. Då får vi en renare luft, och då blir barnen
              ännu gladare.
            </seg>
          </u>
          <note type="speaker" n="fdd96eb5">
            Anf. 25 Miljöminister LENA EK (C):
          </note>
          <u who="unknown" xml:id="i-702b3522278592ea-3" n="97e7b93f">
            <seg n="406ae7cb">
              Herr talman! Vi vet vilken tid det tar att dra en lagstiftningsfråga
              genom Regeringskansliet. Det tar ungefär två år. Det beror på
              att en dubbdäcksskatt är en helt ny typ av skatt som ännu inte
              finns i svensk skattelagstiftning.
            </seg>
            <seg n="80da3efb">
              Vi har satt i gång processen. Det har ingen gjort förut. Vi har
              en dialog med berörda kommuner och landsting. Det har ingen haft
              förut. Vi har ett rejält avsnitt i höstbudgeten om detta. Det
              har inte Miljöpartiet.
            </seg>
            <seg n="d2d44dd0">
              Jag är glad över att Åsa Romson interpellerar och tycker att
              detta är viktigt, men ibland handlar det inte bara om att snacka.
              Ibland måste man också anvisa pengar och ge förslag på vad som
              ska åtgärdas. Det är budgetpropositionen verktyget för.
            </seg>
            <seg n="846a0b91">
              Det vi gör nu är att fortsätta dialogen. Alla är medvetna om
              det hälsoproblem som finns. Vi vet att vi har dragit ned utsläppen
              under de gångna åren och att Helsingforss stad har jobbat hårt
              med det. Vi ska ned också den sista biten under gränsvärdena också
              för de två mest belastade gatorna i Helsingfors där problemen
              är värst. Det är jätteviktigt med hänsyn till hälsan, särskilt
              för barn, och det är regeringens prioritet.
            </seg>
            <seg n="92a08827">
              Alla måste dock ta sitt ansvar för den här frågan: kommuner,
              landsting och stat. Vi jobbar ärligt på att detta ska gå bra.
              Jag tycker dock att det är klädsamt att inte bara talk the talk
              utan walk the walk.
            </seg>
          </u>
          <note n="936f5ef0">
            Överläggningen var härmed avslutad.
          </note>
          <note n="73aaf459">
            6 § Svar på interpellation 2013/14:9 om Helcom
          </note>
          <note type="speaker" n="e6d3faae">
            Anf. 26 Miljöminister LENA EK (C):
          </note>
          <u who="unknown" xml:id="i-702b3522278592ea-4" n="97e7b93f">
            <seg n="6f91095b">
              Herr talman! Ärade ledamot! Ärade åhörare! Jens Holm har frågat
              mig hur jag avser att säkra genomförandet av redan beslutade åtaganden
              i Baltic Sea Action Plan, hur jag avser att verkställa de förslag
              som Naturvårdsverket lagt fram och om jag avser att verka för
              att få till stånd bindande reduktionsmål för kväve och fosfor.
            </seg>
            <seg n="e0ba94e0">
              Jag delar Jens Holms oro över Östersjöns miljötillstånd. Tack
              vare konventionen om skydd av Östersjöområdets marina miljö, Helcom,
              har ett gott samarbete etablerats mellan Östersjöländerna. Arbetet
              grundas på ett gediget vetenskapligt arbete som sedan utformas
              som gemensamma rekommendationer till länderna. Det är upp till
              länderna att genomföra rekommendationerna på nationell nivå, och
              det finns inga sanktionsmöjligheter mot de länder som inte följer
              rekommendationerna.
            </seg>
            <seg n="d475692d">
              Stora framsteg har gjorts i miljöarbetet, bland annat genom att
              begränsa utsläppen av växtnäringsämnen från kommunala reningsverk
              och insatser inom jordbruket. Vi står dock fortfarande inför stora
              utmaningar i form av algblomningar, nedslammade skärgårdsvikar
              samt utbredd syrebrist i Östersjöns djupvatten, särskilt i egentliga
              Östersjön söder om Gotland. Eftersom Sverige har den längsta kustlinjen
              och den största ekonomiska zonen har vi också de största möjligheterna
              att använda havet som resurs och hållbart nyttja dess ekosystemtjänster.
              Detta medför att Sverige har ett speciellt engagemang för Östersjöfrågorna.
            </seg>
            <seg n="1795e056">
              Regeringen har därför satt havsmiljön som en av de främsta prioriteringarna
              inom miljöområdet, och ett stort antal åtgärder har vidtagits
              för att förbättra miljötillståndet. Anslaget 1:12 för åtgärder
              för havs- och vattenmiljö, som infördes 2007, samma år som Helcoms
              Baltic Sea Action Plan (BSAP) antogs, har successivt ökat. Regeringen
              har nu i budgetpropositionen för 2014 föreslagit riksdagen att
              anslaget 1:12 ska ligga på närmare 673 miljoner kronor år 2014.
              I budgetpropositionen föreslås bland annat en satsning på lokala
              vattenvårdsprojekt, LOVA, med 75 miljoner kronor från och med
              nästa år och framåt. Vidare föreslås en satsning på 32 miljoner
              kronor under åren 2014–2017 för arbete med avancerad rening av
              avloppsvatten.
            </seg>
            <seg n="bfd54597">
              Genom anslaget för havs- och vattenmiljö har mycket arbete genomförts
              för att förbättra havs- och vattenmiljön. Lokala aktörer har engagerats.
              Sverige har också tillsammans med Finland stött Baltic Sea Action
              Plan-fonden, BSAP-fonden, som initierat större investeringsförberedande
              projekt i Ryssland, Polen, Vitryssland, Estland, Finland och Sverige.
              Genom EU:s strategi för Östersjöområdet som antogs under Sveriges
              ordförandeskap i EU har BSAP inkluderats som bas för det övergripande
              målet att rädda havsmiljön. Detta kommer att ha stor betydelse
              för fördelningen av EU-medel under den nya budgetperioden 2014–2020,
              alltså EU:s långtidsbudget.
            </seg>
            <seg n="6451be55">
              Åtgärdsarbetet för Östersjön i Sverige inriktas på att uppfylla
              kravet på god miljöstatus i EU:s havsmiljödirektiv. Det framgår
              tydligt av direktivet att god miljöstatus är ett bindande kvalitetskrav
              som ska nås för ett antal i direktivet angivna deskriptorer. Hur
              målen ska nås, det vill säga vilka åtgärder som ska vidtas, ska
              medlemsstaterna ta fram i sina åtgärdsprogram.
            </seg>
            <seg n="99fd8d32">
              Regeringens skrivelse Åtgärder för levande hav , Skr. 2009/10:213,
              och Sveriges Förslag till åtgärdsplan för genomförandet av Helcoms
              aktionsplan för Östersjön , som till stor del bygger på de förslag
              presenterade av Naturvårdsverket som Jens Holm åsyftar i sin interpellation,
              utgör naturligtvis ett av flera underlag för de åtgärdsprogram
              som ska tas fram under havsmiljödirektivet.
            </seg>
            <seg n="4056a6fb">
              Åtgärdsprogrammet för att uppnå god miljöstatus måste dessutom
              beakta andra underlag för att täcka alla aspekter av god miljöstatus.
              Och man ska göra konsekvensanalyser, inbegripet kostnadsnyttoanalyser
              av detta.
            </seg>
            <seg n="ca4668e5">
              För att rädda Östersjön måste vi arbeta på bred front inom olika
              sektorer. De lokala aktörer som investerar i och driver reningsverken,
              den enskilda jordbrukaren, hamnoperatören, redaren, industriledaren
              eller industriägaren är nyckeln till framgång. Jag är faktiskt
              imponerad av den handlingsvilja och entusiasm som finns längs
              våra kuster. Det är viktigt att jordbruket, sjöfarten, fisket,
              reningsverken och industrin fortsatt tar sitt ansvar för att minska
              utsläppen. Samtidigt finns potential för att utveckla och effektivisera
              miljöarbetet. I detta ingår exempelvis att börja fundera över
              och få fram forskning om hur vi ska kunna beta av den historiska
              miljöskulden, i form av den interna belastningen av växtnäringsämnen
              som accelererar övergödningen av Östersjön.
            </seg>
            <seg n="df1f4942">
              Genom att genomföra de kraftfulla insatser som jag har beskrivit
              och driva på i det regionala samarbetet med Baltic Sea Action
              Plan är jag övertygad om att vi faktiskt är på god väg med vår
              räddningsplan för Östersjön.
            </seg>
          </u>
          <note type="speaker" n="455e71b5">
            Anf. 27 JENS HOLM (V):
          </note>
          <u who="jens_holm_9bd66a" xml:id="i-2cdce816309dbfda-2" n="247d242d">
            <seg n="b0589d13">
              Herr talman! Jag vill tacka miljöministern för svaret på min
              interpellation. Innan jag går in på sakfrågan skulle jag vilja
              understryka att jag skickade in den här interpellationen den 19
              september. Interpellationens rubrik är: Inför Helcom. Jag ville
              självklart ha den här debatten inför det viktiga Helcommötet i
              Köpenhamn den 3 oktober eftersom vi inte hade haft någon parlamentarisk
              behandling inför det viktiga mötet om Östersjöns framtid.
            </seg>
            <seg n="054106cd">
              Då får jag till svar från miljöministern att vi ska ha den här
              debatten den 17 oktober, i dag.
            </seg>
            <seg n="5f6dbf8c">
              När jag tittar lite noggrannare på hur miljöministern behandlar
              interpellationer från oss riksdagsledamöter framkommer det att
              miljöministern svarar försenat på 64 procent av alla interpellationer
              som har skickats in till henne.
            </seg>
            <seg n="d9d971b9">
              Lena Ek! Det här tycker inte jag är att respektera riksdagen.
              Jag tycker att det är nonchalant mot oss aktiva riksdagsledamöter,
              som vill diskutera viktiga miljöfrågor med dig. Jag vill höra
              från dig att du i framtiden kommer att besvara våra interpellationer
              snabbare än du har gjort tidigare.
            </seg>
            <seg n="7ff975a7">
              Vad gäller Helcom och det allvarliga läget för Östersjön framhåller
              miljöministern i sitt svar att man i budgetpropositionen föreslår
              att anslaget 1:12 ska vara 673 miljoner kronor. Det kan låta som
              mycket pengar för havsmiljöarbetet. Och det är mer pengar än vad
              det var i fjol; det kan jag hålla med om. Men då ska vi komma
              ihåg att i fjolårets budget drog Lena Ek ned det här anslaget
              till havsmiljön med mer än 200 miljoner kronor.
            </seg>
            <seg n="0724acaa">
              Vår ansvariga myndighet, Havs- och vattenmyndigheten, sade att
              de inte kan betala ut några LOVA-pengar till våra länsstyrelser
              så att de lokalt kan göra riktiga och viktiga vattenvårdsprojekt.
            </seg>
            <seg n="bd9868cd">
              Jag vill fråga miljöministern: Varför denna ryckighet? Varför
              drar ni ned med mer än 200 miljoner ett år? Och varför återför
              ni de pengarna nästa år? Ni gör det inte fullt ut, men nu är det
              i alla fall på en anständig nivå.
            </seg>
            <seg n="39cc21b7">
              Det underlättar inte arbetet med att rädda Östersjön om man behandlar
              sådana här viktiga utgiftsområden på det här sättet.
            </seg>
            <seg n="68045859">
              Vi i Vänsterpartiet tycker att det är bra att ni nu anslår mer
              pengar, men vi tycker att det behövs mer pengar än så för att
              rädda Östersjön. Därför anslår vi totalt sett 85 miljoner kronor
              mer än vad regeringen gör för att vi ska kunna genomföra fler
              lokala vattenvårdsprojekt och för att Havs- och vattenmyndigheten
              ska få mer resurser för att genomföra det här viktiga arbetet.
            </seg>
            <seg n="2d1fdc06">
              Sedan skulle jag vilja ställa en fråga angående slutsatserna
              från Helcommötet i Köpenhamn den 3 oktober. Man kan läsa på s.
              12. Det står att alla länder har åtagit sig att reducera överskottet
              av näringsämnen. Och alla länder har målsättningar vad gäller
              kväve- och fosforutsläpp och att de ska minska kraftigt. Det står
              också att man på gårdsbasis ska göra växtnäringsbalanser, att
              man ska räkna ut hur stora utsläppen är på de olika platserna.
            </seg>
            <seg n="51de4a81">
              Det här gör man redan i Danmark och Tyskland. För jordbruk efter
              jordbruk identifierar man utsläppen av kväve och fosfor, och man
              kommer med konkreta strategier när det gäller hur man ska kunna
              minska de utsläppen. Här vill jag fråga miljöministern hur hon
              kommer att se till att vi lever upp till de överenskommelser som
              gjordes i Köpenhamn, särskilt det som står på s. 12.
            </seg>
          </u>
          <note type="speaker" n="f1a46528">
            Anf. 28 Miljöminister LENA EK (C):
          </note>
          <u who="unknown" xml:id="i-702b3522278592ea-5" n="97e7b93f">
            <seg n="0e415553">
              Herr talman! Havsmiljöarbetet är en av regeringens viktigaste
              prioriteringar. Åtgärder på hemmaplan som bidrar till genomförandet
              av det svenska åtagandet i Helcoms aktionsplan är på gång och
              ger resultat. Vi har stött den så kallade BSAP-fonden, som har
              startat 34 intressanta projekt runt Östersjön, inte bara i Sverige
              utan också i Ryssland, Polen, Estland, Finland och Vitryssland.
            </seg>
            <seg n="48e07791">
              På hemmaplan har vi permanentat ett LOVA-program som nu får 75
              miljoner per år till projekt för Östersjön. Och Sverige har varit
              drivande för Östersjöstrategin, där BSAP är stommen för miljökomponenten.
              Östersjöstrategin ger BSAP ett mer tvärsektoriellt fokus som också
              involverar de andra sektorerna.
            </seg>
            <seg n="2fb69b8e">
              Ett exempel på att det faktiskt går åt rätt håll är att den svenska
              belastningen av kväve har minskat med över 5 000 ton när det gäller
              Egentliga Östersjön och Kattegatt. Det gör att vi endast har kvar
              ca 3 000 ton när det gäller Egentliga Östersjön, av alla våra
              kvävebeting. Också utsläppen av fosfor går ned. Men där är utmaningen
              större. Vi har en större restpost.
            </seg>
            <seg n="8adb0e01">
              Jens Holm frågar vad vi tänker göra och jämför med arbetet i
              Tyskland. Jag hoppas att det inte är någon överraskning för Jens
              Holm att Jordbruksverket har bindande regler för hur lantbrukets
              gödselhantering ska gå till i hela mellersta Sverige, i hela södra
              Sverige, i ett brett band runt kusterna och runt våra stora insjöar.
            </seg>
            <seg n="ed23ead0">
              Rekommendationerna är väldigt tydliga. Varje enskild lantbrukare
              har väldigt tydliga regler som handlar om hur man får sprida,
              vad man får sprida och dessutom hur mycket. Vi har regler för
              hur mycket gödselbelastning man får ha på den åkerareal som man
              har.
            </seg>
            <seg n="ab7bfca3">
              Alltihop detta görs tillsammans med frivilliga åtgärder utöver
              de som Sveriges lantbrukare vidtar. Det är över 10 000 enskilda
              företagare som har deltagit i detta. De har skapat kunskap, engagerat
              sig och dragit med sina grannar och sett till att det fungerar.
              Allt detta är en del av det som gör att de svenska utsläppen går
              ned.
            </seg>
            <seg n="e30d5cf8">
              Vi prioriterar havsmiljöfrågorna. Det visas bland annat av att
              vi har inrättat en stor ny myndighet under alliansregeringen.
              Myndigheten har rejäla anslag, för nästa år 637 miljoner. Det
              är mycket pengar. Myndighetens anslag planeras i fyraårsperioder.
              Det innebär att det är möjligt att göra långsiktiga åtgärder.
            </seg>
          </u>
          <note type="speaker" n="bfced068">
            Anf. 29 JENS HOLM (V):
          </note>
          <u who="jens_holm_9bd66a" xml:id="i-2cdce816309dbfda-3" n="247d242d">
            <seg n="b8f56b75">
              Herr talman! Jag vill börja med att igen ställa frågan om Lena
              Ek framdeles kommer att göra allt hon kan för att svara på våra
              interpellationer i tid. Det vore på sin plats med ett svar från
              miljöministern på den frågan.
            </seg>
            <seg n="4f929da7">
              Det låter bra när Lena Ek säger att hon planerar för fyra år
              framåt. Jag får hoppas att det åtminstone för fyra år framåt inte
              kommer att blir några nya neddragningar på havs- och miljöområdet.
              Det behövs snarare mer resurser.
            </seg>
            <seg n="22a7fdfb">
              Ett sätt att tillföra mer resurser till området samtidigt som
              man minskar utsläppen är att man inför en skatt på det som smutsar
              ned och inför en skatt på handelsgödsel.
            </seg>
            <seg n="8ab7f71b">
              Det hade vi tidigare i Sverige. Det var en skatt som minskade
              utsläppen men också en skatt som drog in pengar till det viktiga
              miljöarbetet som man kunde göra ute i lantbruket.
            </seg>
            <seg n="832c330d">
              Jag läste Centerpartiets nya miljöprogram, Lena Ek, och jag har
              förstås också läst budgeten där ni föreslår en skatt på kemikalier.
              Det är bra. Det går helt i linje med tanken på att förorenaren
              ska betala. Vi kan tänka oss en skatt på kemikalier. Jag kan sträcka
              ut handen här. När ni lägger fram det förslag kommer vi i Vänsterpartiet
              att rösta för.
            </seg>
            <seg n="fb1b65f9">
              Men om vi kan tänka oss att förorenaren ska betala på kemikalieområdet,
              varför gör vi inte det på handelsgödselområdet? Varför kan vi
              inte ha en skatt på handelsgödsel? Det hade vi tidigare, men din
              regering har avskaffat det. Det beklagar jag. Det är ett effektivt
              sätt att både mobilisera resurser och få ned utsläppen.
            </seg>
            <seg n="d9482bcd">
              När man lyssnar på Lena Ek får man intrycket av att allting går
              ganska bra. Vi har minskat våra utsläpp av kväve. Men fortfarande
              är det över 9 000 ton kväve som vi ska minska enligt åtagandet
              som man bestämde i Köpenhamn.
            </seg>
            <seg n="e453cd44">
              Även om man har betat av en del av kvävebetinget är det fortfarande
              mycket kvar. Fosforbetinget handlar om att mer än 500 ton fosfor
              ska bort. Jag har inte en aning om hur det ska gå till, Lena Ek,
              med de styrmedel och beslut som ni har haft hittills.
            </seg>
            <seg n="f07c27d3">
              Jag vill utveckla min fråga som jag ställde tidigare. Det var
              angående slutsatserna från Köpenhamn. Jag talar om s. 12, och
              det kan verka väldigt tekniskt.
            </seg>
            <seg n="271984fe">
              En av slutsatserna är just att man ska se till att reducera överskottet
              av både kväve och fosfor och gå ned och göra det på lantbruksnivå.
              Man måste upprätta strategier – det brukar kallas växtnäringsbalanser
              – för att man ska få ned utsläppen.
            </seg>
            <seg n="0abf34b2">
              Det arbetet ska vara helt och hållet klart till 2018. Jag undrar
              då, Lena Ek: Menar du att allt detta redan finns på plats i Sverige
              utifrån Jordbruksverkets föreskrifter? Behöver vi verkligen inte
              göra mer?
            </seg>
            <seg n="b100b7a9">
              Tycker du att det frivilliga arbetet som finns i Sverige med
              till exempel Greppa näringen, som är ett väldigt viktigt arbete,
              verkligen räcker? Behöver vi inte göra mer i Sverige, Lena Ek,
              för att minska avgångarna av fosfor och kväve?
            </seg>
            <seg n="b13df946">
              När det gäller Greppa näringen vill jag också understryka att
              det är 10 000 lantbrukare. Men det är mångfalt fler som inte är
              med i Greppa näringen. Det är viktigt att understryka. Det är
              därför det är så viktigt med bindande åtaganden identifierade
              ned på bonde- och hektarnivå så att vi kan vara säkra på att alla
              tar sitt ansvar.
            </seg>
          </u>
          <note type="speaker" n="baf5c40a">
            Anf. 30 Miljöminister LENA EK (C):
          </note>
          <u who="unknown" xml:id="i-702b3522278592ea-6" n="97e7b93f">
            <seg n="4590cf4f">
              Herr talman! Vi glider nu från en debatt som rör Östersjön och
              miljötillståndet i Östersjön till en debatt om olika sätt att
              se på hur miljön och miljöfrågor ska hanteras.
            </seg>
            <seg n="ffa21903">
              Jag är inte förvånad att Jens Holm tar upp mer skatter och bindande
              regler ända ned till den enskilde lantbrukaren. Det är vanligt.
              Jag försöker ha en miljöpolitik där det ska vara enklast, billigast
              och roligast att vara miljövänlig.
            </seg>
            <seg n="7702bd19">
              Har vi frivilliga åtgärder i kombination med det bindande som
              Jordbruksverket har, och som jag just har beskrivit i mitt förra
              inlägg, och det fungerar ser inte jag någon anledning att belasta
              svenska företagare eller svenskt lantbruk med ännu mer byråkrati.
            </seg>
            <seg n="2e547b08">
              Om vi tittar på kvävebelastningen enligt OECD-sammanställningen,
              som man väl får lita på, kan vi se att Danmark har en belastning
              på 110 kilo kväve per hektar medan Sverige har 36 kilo per hektar.
              Det är en väldig skillnad.
            </seg>
            <seg n="3a58e6e2">
              Kvävet har gått ned i Östersjön. Vi hade ett beting när vi började
              arbetet på 9 000 ton. Nu är det 3 000 ton kvar. Vi har gått ned
              med två tredjedelar. Åtgärderna fungerar. På fosforsidan är det
              300 ton kvar av vårt beting.
            </seg>
            <seg n="0924a006">
              Kombinationen av de bindande regler som Jordbruksverket har för
              enskilda gårdars hantering och de frivilliga åtgärder som vi har
              för jordbruket plus vad vi gör med avloppsrening gör att jag tror
              att vi kommer att klara våra svenska beting utan att lägga på
              en byråkratisk rapporteringsbörda som Jens Holm vill ha. Det är
              otroligt viktigt, för Östersjön behöver det.
            </seg>
            <seg n="043fe4ce">
              Vi måste dessutom fundera över hur vi hanterar den historiska
              skulden. Där har vi ännu inte tekniken på plats. Det kräver internationellt
              samarbete och forskning. De anslagen har vi redan satt på plats
              i form av ökade både energi- och miljöforskningsanslag.
            </seg>
            <seg n="d66dd73d">
              Jag tror att vi
            </seg>
            <seg n="a1c49aee">
              Jag måste ställa en fråga. Vi ser att reglerna för hur man bedriver
              lantbruk på andra sidan Östersjön är annorlunda. Vi ser att det
              finns många som är intresserade av att flytta produktion.
            </seg>
            <seg n="3b3fba16">
              Jag vill att vi ska ha svensk matproduktion kvar i Sverige. Den
              ska naturligtvis vara hälsovänlig och miljövänlig. Men jag vill
              också att de som odlar mat ska ha tid att ägna sig åt att odla
              mat och inte bara hålla på med byråkrati.
            </seg>
            <seg n="3f41beca">
              Därför står jag fast vid att den modell vi har är en bra avvägning.
              Den har gett resultat. Vi ska se till att den fortsätter att ge
              resultat. Jag vill inte ha Jens Holms ökade bördor på svensk matproduktion.
              Den är, särskilt i ett internationellt perspektiv, rätt miljöbra.
            </seg>
          </u>
          <note type="speaker" n="c64023d0">
            Anf. 31 JENS HOLM (V):
          </note>
          <u who="jens_holm_9bd66a" xml:id="i-2cdce816309dbfda-4" n="247d242d">
            <seg n="cfd0731e">
              Herr talman! Östersjön är ett av världens värst drabbade hav,
              Lena Ek. Det har mycket att göra med att Östersjön är ett innanhav
              med väldigt låg vattengenomströmning.
            </seg>
            <seg n="bc533be2">
              Vi vet att antalet döda bottnar har tredubblats bara under de
              senaste tio åren. Alla som har varit i Helsingforss skärgård eller
              på Gotland under sommaren vet hur fruktansvärd algblomningen kan
              vara sommartid. Det är ett direkt resultat av ett hav som håller
              på att gödas igen.
            </seg>
            <seg n="27cc1f0d">
              Jag tar upp jordbruket därför att jordbruket troligen är den
              främsta källan till övergödningen. Väldigt många lantbrukare i
              Sverige gör ett fantastiskt jobb, det vill jag understryka. Men
              den statistik du tar upp, Lena ek, är generella siffror. Det visar
              bara hur det är i Sverige generellt. Där ligger vi bra till om
              man jämför med Danmark och Tyskland.
            </seg>
            <seg n="d393b5a0">
              Därför tycker jag att det är så viktigt att vi tar ned statistiken
              på enskild gårds nivå, på hektarnivå, så att vi kan identifiera
              de områden, i synnerhet i Halland och Skåne, där vi har störst
              problem med övergödning. Där måste man verkligen sätta in insatser.
              Jag tycker att det är synd att Lena Ek inte har det anslaget i
              sin politik.
            </seg>
            <seg n="23076ef3">
              Det är märkligt att Lena Ek säger att det här kommer att gå jättebra,
              när vi har ett beting att minska utsläppen av fosfor med 500 ton.
              Jag förstår inte, Lena Ek, hur det ska gå till med de styrmedel
              och åtgärder som vi har i dag.
            </seg>
            <seg n="f1f7a249">
              Jag tycker inte att Lena Ek svarade på min fråga. Ni vill införa
              en skatt på kemikalier, men ni vill inte ha en avgift på det som
              smutsar ned i jordbruket och som genererar pengar till den viktiga
              miljöomställningen av svenskt lantbruk.
            </seg>
          </u>
          <note type="speaker" n="3fbb05dd">
            Anf. 32 Miljöminister LENA EK (C):
          </note>
          <u who="unknown" xml:id="i-1b933e28e364fb33-0" n="97e7b93f">
            <seg n="3ff61749">
              Herr talman! Tror du inte, Jens Holm, att matproduktionen flyttar
              till andra sidan Östersjön om det bara är Sverige som inför en
              sådan skatt? Tror du inte det?
            </seg>
            <seg n="4b3b5a13">
              Jag ser tydligt behoven när det gäller Östersjön, och det gör
              hela regeringen. Det är anledningen till att alliansregeringen
              har sett till att vi har fått Havs- och vattenmyndigheten. Jag
              har sett till att vi har tre utredningar som jobbar med vattenfrågor.
              Vi har höga anslag, ökande anslag, till Havs- och vattenmyndigheten.
              Vi har LOVA-bidrag, som nu är permanentade, inte projektpengar.
              Vi har projektpengar för metangasreducering, särskilt för södra
              Sverige. Vi har Greppa näringen, som också får stöd. Här finns
              en hel katalog med åtgärder för att se till miljötillståndet i
              Östersjön förbättras.
            </seg>
            <seg n="7c0db620">
              Vi ser att kväveutsläppen har gått ned två tredjedelar av vårt
              beting. Vi ska fortsätta att fullgöra hela vårt beting successivt.
              Vi ser att kväveutsläppen går ned, och vi ska fortsätta med det.
              Det som vi ska jobba med nu handlar om kemikalie- och läkemedelsutsläpp.
              De uppdragen finns i årets budget.
            </seg>
            <seg n="9f51f631">
              Jag ställer åter frågan till Jens Holm: Tror du inte att den
              svenska matproduktionen flyttar, om man inför en skatt här som
              inte finns i något konkurrentland, och flyttar till länder som
              dessutom har sämre villkor för djurhälsa och människors hälsa
              och sämre förhållanden vad gäller salmonella, övergödning, kemikalier
              och kväveutsläpp?
            </seg>
          </u>
          <note n="936f5ef0">
            Överläggningen var härmed avslutad.
          </note>
          <note n="cbdf1ec6">
            Ajournering
          </note>
          <note n="63daa1e6">
            Kammaren beslutade kl. 13.52 på förslag av andre vice talmannen
            att ajournera förhandlingarna till kl. 14.00 då frågestunden skulle
            börja.
          </note>
          <u who="unknown" xml:id="i-44859c3822007258-0" n="97e7b93f">
            <seg n="bde67209">
              Återupptagna förhandlingar
            </seg>
            <seg n="14595b10">
              Regeringens arbetsmarknadspolitik
            </seg>
          </u>
          <note n="af5d4a2c">
            Förhandlingarna återupptogs kl. 14.00.
          </note>
          <note n="4376e468">
            7 § Frågestund
          </note>
          <note n="badb7f4a">
            Anf. 33 TALMANNEN:
          </note>
          <note n="8dca59ee">
            Jag hälsar socialminister Göran Hägglund (KD), kultur- och idrottsminister
            Lena Adelsohn Liljeroth (M), statsrådet Stefan Attefall (KD),
            miljöminister Lena Ek (C) och statsrådet Maria Arnholm (FP) välkomna.
            Socialminister Göran Hägglund besvarar såväl allmänpolitiska frågor
            som frågor inom sitt eget ansvarsområde. Frågor till övriga statsråd
            förutsätts beröra deras ansvarsområden inom regeringen.
          </note>
          <note type="speaker" n="570f8ae1">
            Anf. 34 BERIT HÖGMAN (S):
          </note>
          <u who="berit_hogman_d4fbfc" xml:id="i-f4ff1e1657a5c32e-0" n="4d6162b4">
            <seg n="3766b1ab">
              Herr talman! Min fråga går till Göran Hägglund.
            </seg>
            <seg n="243ec296">
              Under den här regeringens tid har arbetslösheten och långtidsarbetslösheten
              ökat och sysselsättningsgraden minskat. Nästan 35 000 människor
              är inne i fas 3. Det är mer än vad som bor i Danderyds kommun.
            </seg>
            <seg n="ae5e6a4a">
              Till detta ska läggas att ungdomsarbetslösheten ökar. Antalet
              som har varit arbetslösa i mer än två år har mer än tredubblats
              under den nuvarande regeringens tid.
            </seg>
            <seg n="34fab443">
              I regeringens höstproposition läser vi om insatser för detta.
              Det är väldigt skralt, ja, till och med förskräckligt lite, med
              insatser för att sätta människor i arbete.
            </seg>
            <seg n="218adc8e">
              Jag konstaterar att alliansregeringens arbetsmarknadspolitik
              har havererat. Det finns dock ännu en chans att förbättra den.
            </seg>
            <seg n="052e08d3">
              Göran Hägglund! Varför tar inte regeringen några initiativ för
              att häva den galopperande arbetslösheten?
            </seg>
          </u>
          <note type="speaker" n="2108484b">
            Anf. 35 Socialminister GÖRAN HÄGGLUND (KD):
          </note>
          <u who="goran_hagglund_c76ab9" xml:id="i-3562f8d130a9c1a5-6" n="91a11d58">
            <seg n="b4933bb5">
              Herr talman! Berit Högman tar stora ord i sin mun. Vi har under
              fem år levt med en sviktande internationell konjunktur. Det spelar
              stor roll för ett litet exportberoende land som Sverige. Vi påverkas.
              När efterfrågan minskar påverkas svenska exportföretag. Det blir
              mindre efterfrågan på deras produkter, och sysselsättningen påverkas.
              Så är det, och så har det alltid varit.
            </seg>
            <seg n="6cd84eda">
              Regeringen gör enorma insatser på arbetsmarknadsområdet för att
              underlätta för fler att starta och driva företag eftersom det
              ger de många arbetstillfällena. Vi gör insatser för att underlätta
              för människor att komma tillbaka när de är i en situation där
              de har förlorat sitt arbete och för att de ska vara väl rustade
              för att stå till arbetsmarknadens förfogande.
            </seg>
            <seg n="73e07888">
              Regeringen presenterar i denna budget tillsammans med det som
              ligger sedan tidigare en lång rad åtgärder för att människor ska
              finnas nära arbetsmarknaden när uppgången kommer.
            </seg>
          </u>
          <note type="speaker" n="61e66fb4">
            Anf. 36 BERIT HÖGMAN (S):
          </note>
          <u who="berit_hogman_d4fbfc" xml:id="i-f4ff1e1657a5c32e-1" n="4d6162b4">
            <seg n="2c101a70">
              Herr talman! Om det vore så skulle utskotten uppleva att de har
              mycket att göra. För näringsutskottets räkning är det inte så
              att det dräller av arbetsuppgifter från regeringen.
            </seg>
            <seg n="8a892236">
              Företagen behöver arbetskraft, men det är problem för företagen
              att få kompetent arbetskraft. Ett sätt att tydligt jobba med det
              är att koppla mellan högre utbildning och arbetsliv. Vi har i
              vår budget flera förslag om det, bland annat studentarbeten.
            </seg>
            <seg n="6356ac3d">
              Vad tänker regeringen göra för att öka kopplingen mellan högre
              utbildning och arbetsliv så att anställbarheten hos våra utbildade
              människor blir högre och företagens behov av arbetskraft tillgodoses
              snabbare?
            </seg>
          </u>
          <note type="speaker" n="a19a81c9">
            Anf. 37 Socialminister GÖRAN HÄGGLUND (KD):
          </note>
          <u who="goran_hagglund_c76ab9" xml:id="i-3562f8d130a9c1a5-7" n="91a11d58">
            <seg n="a013946c">
              Herr talman! Ska vi beskriva situationen på arbetsmarknaden är
              det så att det är de som har en bristande utbildning som har allra
              svårast att få arbete. Därför gör regeringen mycket för att människor
              ska få möjlighet att återhämta det de har tappat under utbildningsskedet.
              De som inte har klarat av att få godkända betyg under grundskole-
              eller gymnasieutbildning ska kunna återhämta det.
            </seg>
            <seg n="4d14d26f">
              Självklart handlar det också om dem som är mer välutbildade och
              att det ska finnas utrymme för deras del.
            </seg>
            <seg n="f0e21308">
              Problemen är dock allra störst för dem som har en låg eller ringa
              utbildning. De har det allra svårast, och där måste det största
              arbetet läggas ned i denna situation, precis som under situationer
              vi har gått igenom tidigare då det har varit svårare ekonomiskt.
            </seg>
            <seg n="45fcf42f">
              Förnybara drivmedel
            </seg>
          </u>
          <note type="speaker" n="1771d6fd">
            Anf. 38 PER BOLUND (MP):
          </note>
          <u who="per_bolund_61c5be" xml:id="i-8149983ef358e5f3-0" n="64becf3e">
            <seg n="7ba194ef">
              Herr talman! Min fråga går till miljöministern och handlar om
              fordon som kan drivas med förnybara drivmedel.
            </seg>
            <seg n="0d9447ac">
              Vi har en regering som har den besynnerliga arbetsmetoden att
              man sätter upp ett mål som är så diffust och svårförståeligt att
              man tillsätter en utredning efteråt för att förstå vad målet egentligen
              går ut.
            </seg>
            <seg n="07e7c488">
              Utredningen om en fossiloberoende fordonsflotta har stora problem.
              Sekreteraren har hoppat av från utredningen, vilket riskerar att
              göra resultatet kvalitetsmässigt dåligt.
            </seg>
            <seg n="b9be9ba4">
              Det är alltså stora problem med regeringens politik på detta
              område.
            </seg>
            <seg n="c0dc7dd1">
              Ett ännu större problem är att verkligheten springer i motsatt
              riktning från det som regeringen säger. Andelen sålda bilar som
              drivs med förnybara drivmedel sjunker dramatiskt. När Miljöpartiet
              styrde denna politik ökade andelen kraftigt, upp till närmare
              25 procent av nybilarna. Nu är vi nere i att en eller ett par
              procentenheter av de bilar som säljs går på förnybara drivmedel.
            </seg>
            <seg n="d8dc94c6">
              Hur kan det vara rimligt att sätta upp ett mål när den egna politiken
              leder till en utveckling åt totalt motsatt håll?
            </seg>
          </u>
          <note type="speaker" n="7c033ca8">
            Anf. 39 Miljöminister LENA EK (C):
          </note>
          <u who="unknown" xml:id="i-702b3522278592ea-7" n="97e7b93f">
            <seg n="80385b18">
              Herr talman! Det här är jätteroligt. Normalt brukar Miljöpartiet
              säga att regeringen inte har några mål, men nu har vi för tuffa
              mål.
            </seg>
            <seg n="23baa1d2">
              De svenska klimatmålen är bra. De styr åt rätt håll. Vi ska minska
              klimatutsläppen med 40 procent till 2020, vi ska ha en fossiloberoende
              fordonsflotta 2030 och Sverige ska vara klimatneutralt 2050. Det
              är internationellt sett tuffa mål.
            </seg>
            <seg n="72e63a26">
              Hur går det då? Jo, det går ganska bra. Klimatutsläppen har minskat
              med 20 procent sedan basåret 1990 samtidigt som bnp och tillväxten
              har ökat med 60 procent. Denna kombination är internationellt
              sett unik och något som vi kan vara stolta över.
            </seg>
            <seg n="7f937bfe">
              Vi kommer att fortsätta jobba för att uppnå de tuffa svenska
              klimatmålen, också en fossiloberoende fordonsflotta.
            </seg>
          </u>
          <note type="speaker" n="dceed599">
            Anf. 40 PER BOLUND (MP):
          </note>
          <u who="per_bolund_61c5be" xml:id="i-8149983ef358e5f3-1" n="64becf3e">
            <seg n="d3b3fa0e">
              Herr talman! Alla som hörde min fråga tyckte nog att jag var
              tydlig med att målen inte är för tuffa utan för otydliga. Det
              visar sig också genom att regeringen har en utredning som försöker
              komma på vad man egentligen menade när man satte målet. Det är
              inte ett särskilt bra sätt att styra politiken på.
            </seg>
            <seg n="2684df38">
              Det som har blivit följden av regeringens konkreta politik, det
              man gör nu, är att antalet nya dieselbilar som säljs har skjutit
              dramatiskt i höjden. Det kommer att få flera effekter. Det kommer
              att försämra stadsmiljön för att vi får mer kväveoxidutsläpp,
              vilket kommer att förvärra miljösituationen i våra storstäder.
              Vidare får vi en fordonsflotta som blir alltmer fossilberoende.
              Dieselbilar kör på fossila bränslen. Med denna politik kommer
              man varje år allt längre från regeringens uppsatta mål.
            </seg>
            <seg n="6ac7ee44">
              Det är inte ett seriöst sätt att driva politik – att sätta upp
              fluffiga mål som ingen kan förklara och sedan driva en politik
              som leder åt helt motsatt håll, mot ökat fossilberoende i fordonsflottan.
            </seg>
            <seg n="2d5613d0">
              Miljöministern har därför anledning att fundera ett par varv
              extra på varför den konkreta politik som regeringen driver leder
              åt motsatt håll från de mål man satt upp.
            </seg>
          </u>
          <note type="speaker" n="adf6a8e2">
            Anf. 41 Miljöminister LENA EK (C):
          </note>
          <u who="unknown" xml:id="i-702b3522278592ea-8" n="97e7b93f">
            <seg n="492da988">
              Herr talman! När Per Bolund styrde klimatmålen med Socialdemokraterna
              var det uppsatta klimatmålet 4 procent. Nu är det 40 procent.
              Då hade Sverige en bilflotta som var lika dålig som Albaniens.
              I dag har vi en av Europas bästa ur klimatsynpunkt. Då kom bilarna
              i genomsnitt 1 000 mil på viss angiven bränslemängd. I dag kommer
              de 1 500 mil. Det är alltså en förbättring i effektivitet med
              50 procent. Det visar att utvecklingen går åt rätt håll. Vi minskar
              våra klimatutsläpp, och fordonsflottan blir bättre och effektivare
              hela tiden.
            </seg>
            <seg n="a60e3817">
              Dieseln är ett problem, särskilt vad gäller partikelutsläpp och
              luftkvalitet. Det ska vi naturligtvis åtgärda. För det har vi
              forskningspengar. Det går dessutom att köra dieselbilar på biodiesel.
            </seg>
            <seg n="bd430e0e">
              Bostäder för unga
            </seg>
          </u>
          <note type="speaker" n="4c9e59a6">
            Anf. 42 OSKAR ÖHOLM (M):
          </note>
          <u who="oskar_oholm_e34444" xml:id="i-16e9ed3e119d2e42-0" n="b0e3e2ec">
            <seg n="5bcf53c3">
              Herr talman! Den som läste regeringens nyhetsbrev den senaste
              veckan kunde få en ganska gedigen genomgång av mycket av de förenklingar
              som sker för att bostäderna i Sverige ska bli fler och för att
              regelverket för det ska bli enklare, en genomgång av de reformer
              som nu genomförs för att uppnå det.
            </seg>
            <seg n="198b7ce2">
              Samtidigt påminns vi – inte minst den senaste veckan – om att
              det är fortsatt stora bekymmer, inte minst i storstäder och i
              tillväxtorter där många flyttar in och inte minst för dem som
              är unga eller söker en studentbostad.
            </seg>
            <seg n="660333c1">
              Boverket fick ganska nyligen i uppdrag av regeringen att gå igenom
              just hur förenklingar kan ske för att fler bostäder för unga ska
              kunna komma till.
            </seg>
            <seg n="52e19df6">
              Jag skulle vilja fråga bostadsministern: Hur mycket av det som
              redovisades i somras kan genomföras på en gång? Vilka saker kan
              läggas till från regeringens sida? Hur snabbt kan förändringarna
              komma på plats?
            </seg>
          </u>
          <note type="speaker" n="0f62078d">
            Anf. 43 Statsrådet STEFAN ATTEFALL (KD):
          </note>
          <u who="stefan_attefall_abc65a" xml:id="i-702b3522278592ea-9" n="46d225bd">
            <seg n="d159a24d">
              Herr talman! Det är helt rätt att vi har stora problem för ungdomar
              generellt, särskilt studenter, att få tag på en bostad så att
              de kan fullgöra sina studier på ett bra sätt.
            </seg>
            <seg n="969a279a">
              Man kan säga att det finns två huvudproblem. Det ena är att få
              fram mark att bygga nya studentbostäder på. Där måste kommunerna
              göra sitt jobb, och där måste staten se till att processen att
              få fram den planlagda marken blir snabbare och lättare – och där
              har vi ett omfattande arbete på gång och kommer också att komma
              till riksdagen med en proposition i den riktningen.
            </seg>
            <seg n="5e440a05">
              Det andra är just ett regelverk som gör att man kan bygga billigare.
              Där har vi ett uppdrag från Boverket som har redovisats och som
              ligger på vårt bord med både lagändringar och Boverkets ändringar,
              med sikte på att de ska träda i kraft den 1 juli nästa år.
            </seg>
            <seg n="0f605fb1">
              Det blir enkla regler och billigare bostäder. Man ska kunna bygga
              på fler platser än i dag och bygga smidigare och mer flexibelt.
              Det är ett ganska omfattande regelförenklingsarbete som pågår
              för att vi ska kunna bygga lägenheter som studenter och ungdomar
              kan ta del av till rimliga hyror.
            </seg>
          </u>
          <note type="speaker" n="56a3f2d7">
            Anf. 44 OSKAR ÖHOLM (M):
          </note>
          <u who="oskar_oholm_e34444" xml:id="i-16e9ed3e119d2e42-1" n="b0e3e2ec">
            <seg n="a24b6d22">
              Herr talman! Jag tackar för det svaret.
            </seg>
            <seg n="3af5cbec">
              Det är naturligtvis glädjande om många av de förenklingarna kan
              komma på plats så att man kan bygga fler bostäder.
            </seg>
            <seg n="a75b32b4">
              Den andra delen handlar om det som vi har pratat mycket om, vad
              som kan göras med de bostäder som redan finns. Jag tyckte det
              var intressant att notera att när den nya lagen om privatuthyrning
              nu har varit på plats ett tag verkar man se tendenser till att
              utbudet har ökat kraftigt. Trots den debatt som vi hade här i
              kammaren, där oppositionen sade att det inte skulle ge en enda
              ny bostad, ser vi nu att det blir det.
            </seg>
            <seg n="cb0c8089">
              Vi vet också att bostadsministern senast i somras skrev om ytterligare
              förstärkningar av den lagen och saker som kan komma till. Vilka
              delar kan där läggas till för att vi ska få ut ännu mer av den
              lagstiftning som finns?
            </seg>
          </u>
          <note type="speaker" n="13dc5194">
            Anf. 45 Statsrådet STEFAN ATTEFALL (KD):
          </note>
          <u who="stefan_attefall_abc65a" xml:id="i-702b3522278592ea-10" n="46d225bd">
            <seg n="f0a1f0ab">
              Herr talman! Det är helt rätt att vi har en lagändring på plats.
              Exakt alla delar som vi önskade gick inte igenom i riksdagen,
              men vi har fått förändringar som innebär att vi har fått ett ökat
              utbud av andrahandslägenheter.
            </seg>
            <seg n="fc3c5ce9">
              Man pekar på att det finns tendenser till att hyrorna i Helsingforss
              innerstad har stigit, men man glömmer bort att utbudet har ökat
              med 50 procent i Helsingforss innerstad. Detta tror jag är viktigt
              – inte för att lösa alla problem och inte för att lösa problemen
              för alla grupper men för den totala mängd lägenheter som kommer
              ut.
            </seg>
            <seg n="9d47a304">
              Vi har också haft diskussioner med de stora bostadsrättsorganisationerna
              för att ytterligare justera lagstiftningen, för att vi ska kunna
              få ut ännu fler lägenheter till uthyrning. Vi bereder just nu
              och har på remiss ett antal förslag som vi räknar med att komma
              till riksdagen med under vintern.
            </seg>
            <seg n="c3f66f1a">
              De innebär att vi gör det lättare att hyra ut i andra hand men
              också möjliggör för föreningarna att ta ut en avgift för andrahandsuthyrning
              för att stimulera dem till det men också för att de ska få rättmätig
              täckning för sina kostnader, allt för att öka utbudet – vrida
              på varenda liten ratt för att vi ska få fram fler bostäder till
              inte minst ungdomar och studenter.
            </seg>
            <seg n="1cc9b08e">
              Åtgärder för fler vårdplatser
            </seg>
          </u>
          <note type="speaker" n="466bd267">
            Anf. 46 PER RAMHORN (SD):
          </note>
          <u who="per_ramhorn_d92e42" xml:id="i-64531a6463c5149f-0" n="6c9bb346">
            <seg n="8b78b1a0">
              Herr talman! Min fråga vill jag ställa till statsrådet Göran
              Hägglund angående vårdplatser eller rättare sagt bristen på vårdplatser.
            </seg>
            <seg n="8ef7a7de">
              Som vi vet intar Sverige i internationellt perspektiv en bottenplacering
              när det gäller antalet vårdplatser. Norge och Danmark har ungefär
              20 procent fler, Finland har dubbelt så många, och Tyskland har
              tre gånger så många. Det är naturligtvis alarmerande.
            </seg>
            <seg n="19543574">
              På Skånes universitetssjukhus har man konstaterat och bekräftat
              att åtta personer har avlidit på grund av platsbristen. Två av
              dessa var barn som hade hela livet framför sig. Det är naturligtvis
              inte acceptabelt i ett välfärdsland som Sverige.
            </seg>
            <seg n="a205832e">
              Min fråga är: Vilka åtgärder kommer statsrådet att vidta för
              att inte fler dödsfall ska inträffa på grund av vårdplatsbrist,
              och när kommer de att vidtas?
            </seg>
          </u>
          <note type="speaker" n="1d85251d">
            Anf. 47 Socialminister GÖRAN HÄGGLUND (KD):
          </note>
          <u who="goran_hagglund_c76ab9" xml:id="i-3562f8d130a9c1a5-8" n="91a11d58">
            <seg n="9daf3bf6">
              Herr talman! Tack för frågan! Det är mycket viktig fråga.
            </seg>
            <seg n="15ed6c4d">
              Vi ska först säga att det inte är så enkelt som att det är effektivt
              och klokt att ha hur många vårdplatser som helst. Vi har ju sett
              en förändring av vården som gör att det inte krävs lika långvarig
              vård på sjukhus som tidigare. Människor kan komma in, genomgå
              en titthålsoperation och sedan åka hem igen i stället för att
              stanna tre dagar på sjukhus, för att ta en enda exempel. Genom
              att det har tillkommit mediciner som gör att man kan bota magsår
              äter patienter mediciner i stället för att opereras och uppta
              sängplatser.
            </seg>
            <seg n="0553cbc6">
              Likafullt har många landsting enligt min bedömning nått den nivå
              där det blir stora bekymmer. Det har också påtalats av våra myndigheter
              som svarar för tillsyn. Det handlar dels om Arbetsmiljöverkets
              arbete, dels om Socialstyrelsens tillsynsarbete, där man i vissa
              fall har gett sig på landstingen och utdömt viten därför att de
              inte har vårdplatser som står i relation till antalet vårdbehövande
              personer.
            </seg>
          </u>
          <note type="speaker" n="0fd58f17">
            Anf. 48 PER RAMHORN (SD):
          </note>
          <u who="per_ramhorn_d92e42" xml:id="i-64531a6463c5149f-1" n="6c9bb346">
            <seg n="2c91ed29">
              Herr talman! Tack för svaret, statsrådet, men det minskar inte
              min oro, och jag känner inte att jag egentligen fick något svar
              på om statsrådet kommer att vidta några åtgärder.
            </seg>
            <seg n="3d0f88cb">
              Jag såg nyligen i en granskning att 500 patienter per dag fick
              vård på sjukhus som de egentligen inte hade plats för. 200 lades
              in på fel avdelning på grund av att vårdplatser saknades. I januari
              i år hade alla landsting överbeläggning.
            </seg>
            <seg n="6bd6b23f">
              Jag är medveten om att det är en landstingsfråga, men jag känner
              också att vi från statligt inte bara kan blunda och se på när
              människor avlider ute på landets sjukhus. Det finns flera åtgärder
              som man kan vidta från statligt håll så länge de här behoven finns,
              tills man hittar andra lösningar.
            </seg>
            <seg n="9044ec05">
              Jag känner inte att jag har fått något egentligt svar på vilka
              åtgärder regeringen kommer att vidta, och det är naturligtvis
              beklagligt, för det är ändå patienter, barn och vuxna, som drabbas
              av den politik som förs.
            </seg>
          </u>
          <note type="speaker" n="88084bad">
            Anf. 49 Socialminister GÖRAN HÄGGLUND (KD):
          </note>
          <u who="goran_hagglund_c76ab9" xml:id="i-3562f8d130a9c1a5-9" n="91a11d58">
            <seg n="21dfd888">
              Herr talman! Det är så klokt ordnat att vi har två svarsmöjligheter.
            </seg>
            <seg n="1a7bb112">
              Den här frågan diskuterar jag mycket med landstingen i dag. Det
              ser inte enhetligt ut, att det är likadant på det ena sjukhuset
              som på det andra, utan detta är något som måste ske med flexibilitet
              och klokskap ute i landstingen. Det är de som måste göra en bedömning
              av vårdbehovet. Det är de som måste dimensionera antalet vårdplatser
              i förhållande till behovet.
            </seg>
            <seg n="e8a4bafa">
              Jag har på senare tid väckt frågan om att den statliga styrningen
              på det här området kanske behöver öka, när vi ser en del av framtidens
              utmaningar. Men vi är inte där i dag, utan ansvaret ligger på
              landstingen att dimensionera antalet vårdplatser efter de verkliga
              behoven. Jag tycker att en del sköter det mindre väl, medan andra
              sköter det galant. Men man behöver ha framförhållning både för
              dagens situation och för situationen som den kommer att se ut
              om tio år, för det tar tid för nya platser att finnas till förfogande.
              Därför måste landstingspolitikerna ha framförhållning i verksamheten.
            </seg>
            <seg n="2cd153f8">
              Läsfrämjande åtgärder för barn och unga
            </seg>
          </u>
          <note type="speaker" n="d5932ec0">
            Anf. 50 BENGT BERG (V):
          </note>
          <u who="bengt_berg_48756a" xml:id="i-42e80c3a31b020cc-0" n="c6049e9f">
            <seg n="72da496b">
              Herr talman! Jag vänder mig till kulturministern om vikten av
              språk och läsning.
            </seg>
            <seg n="237aca2c">
              Det fantastiska är att ett barn, ännu ofött, kan lyssna till
              ljuden, rytmen i språket och orden – i mammans mage. Sedan är
              det trist att högläsning för små och framfödda barn minskar drastiskt.
              Det är också väldigt synd att böckerna på biblioteken och biblioteken
              på skolorna ibland tyvärr lyser med sin frånvaro.
            </seg>
            <seg n="79a3dec6">
              Vi i Vänsterpartiet vill att man redan i förskolan ska stimulera
              små barn till att umgås med böcker och lära sig språk via berättelser
              i muntlig och synlig form.
            </seg>
            <seg n="4df57013">
              Nu undrar jag vad kulturministern tänker göra för att rycka upp
              läsningen hos barn, speciellt yngre pojkar, som har rätt stora
              problem, för att öka språkförståelsen och framför allt för att
              garantera skolbibliotekens existens och kvalitet.
            </seg>
          </u>
          <note type="speaker" n="fa4a25c4">
            Anf. 51 Kultur- och idrottsminister LENA ADELSOHN LILJEROTH (M):
          </note>
          <u who="lena_adelsohn_liljeroth_c63cef" xml:id="i-702b3522278592ea-11" n="6ea0bb4d">
            <seg n="bf810f35">
              Herr talman! Det är en fråga som Bengt Berg och jag skulle kunna
              prata länge om. Jag tror att Bengt Berg vet att regeringen arbetar
              mycket med detta.
            </seg>
            <seg n="4aff0b44">
              På bok- och biblioteksmässan i Göteborg för ett par veckor sedan
              presenterade jag bland annat regeringens proposition Läsa för
              livet , som tar upp mycket av det som Bengt Berg talar om.
            </seg>
            <seg n="c90a4baa">
              När vi för ett par år sedan tillsatte en litteraturutredning
              för att få mer kunskap om hur vanorna har förändrats togs bland
              annat pojkars minskade läsande upp. Det är inte så att vi inte
              har skolor och inte har utbildade lärare och att det inte finns
              bibliotek. Skolbiblioteken är tack vare alliansregeringen nu obligatoriska
              för skolorna – de ska finnas.
            </seg>
            <seg n="cb4be208">
              Men pojkars läsande är ett kapitel för sig. Här handlar det enligt
              utredarna och forskarna mycket om träning, träning och träning.
              Pojkarna lär sig läsa, men de behöver också träna läsning. Högläsning,
              som Bengt Berg tog upp, är ett utmärkt exempel på detta.
            </seg>
          </u>
          <note type="speaker" n="9787067b">
            Anf. 52 BENGT BERG (V):
          </note>
          <u who="bengt_berg_48756a" xml:id="i-42e80c3a31b020cc-1" n="c6049e9f">
            <seg n="40e46fa0">
              Herr talman! När det gäller mycket inom kulturpolitiken ger regeringen
              med den ena handen och tar tillbaka med den andra. Till exempel
              kommer man i fråga om att stimulera svensk litteratur utomlands
              enligt propositionen Läsa för livet att 2014 ta medel från de
              läsfrämjande åtgärderna. Det är mycket synd. Jag tycker att man
              i stället ska tillföra nödvändiga medel till alla dessa satsningar.
              Det blir mycket lätt ommöbleringar i penningpåsarna.
            </seg>
            <seg n="503141de">
              Samtidigt är det mycket viktigt med just internationellt kulturutbyte
              på litteraturens område. Vi vill gärna se fler fristadsbostäder
              för författare, konstnärer och alla som inte kan uttrycka sig
              fritt i sina hemländer.
            </seg>
          </u>
          <note type="speaker" n="194da518">
            Anf. 53 Kultur- och idrottsminister LENA ADELSOHN LILJEROTH (M):
          </note>
          <u who="lena_adelsohn_liljeroth_c63cef" xml:id="i-702b3522278592ea-12" n="6ea0bb4d">
            <seg n="c1372e65">
              Herr talman! Då läser vi nog denna proposition på helt olika
              sätt. Det som är glädjande är att även handelsministern ser ett
              starkt intresse för att främja svensk litteratur utomlands. Men
              jag tycker att det är viktigare just nu att vi talar om det som
              händer här, alltså att skolbiblioteken är obligatoriska, att vi
              satsar mer pengar på läsfrämjandet och att vi har mer än fördubblat
              det på senare år. Det finns också ett nytt uppdrag till Kulturrådet
              att försöka samla alla de goda exempel som finns.
            </seg>
            <seg n="87c7e682">
              Läsrörelsens statistik om att allt färre föräldrar läser högt
              för sina barn är också värd att ta på allvar. Det kan vi inte
              lagstifta om. Men vi kan alla uppmuntra föräldrar att fortsätta
              läsa högt för sina barn. Det finns mycket bra barnböcker, mer
              än någonsin. Det finns bibliotek, och barn är de flitigaste lånarna
              på biblioteken med hjälp av förskolorna.
            </seg>
            <seg n="fb7c225e">
              När det sedan blir dags kommer jag med glädje att debattera propositionen
              Läsa för livet som är mycket bra.
            </seg>
            <seg n="bdef8286">
              Nationell samordning av vården
            </seg>
          </u>
          <note type="speaker" n="5e43d237">
            Anf. 54 ISMAIL KAMIL (FP):
          </note>
          <u who="ismail_kamil_816485" xml:id="i-ccc93fd900eb694f-0" n="c103b863">
            <seg n="9df2bc03">
              Herr talman! Skillnaderna i vårdkvalitet och tillgänglighet är
              stora mellan olika lansting. Som sjukvårdslandstingsråd och ordförande
              i hälso- och sjukvårdsstyrelsen i Uppsala förra mandatperioden
              har jag haft förmånen att träffa socialministern flera gånger.
              Jag vet att hans ambition alltid har varit bättre tillgänglighet
              och kvalitet i sjukvården, inte minst genom kömiljarden.
            </seg>
            <seg n="a7600eb5">
              Min fråga till socialministern är: Hur ser socialministern på
              frågan om nationell samordning vad gäller sjukhusvård för att
              åstadkomma en god vård på lika villkor och kanske som första steg
              att avskaffa landstingen?
            </seg>
          </u>
          <note type="speaker" n="d20469af">
            Anf. 55 Socialminister GÖRAN HÄGGLUND (KD):
          </note>
          <u who="goran_hagglund_c76ab9" xml:id="i-3562f8d130a9c1a5-10" n="91a11d58">
            <seg n="6f54c9a8">
              Herr talman! Det är ett ganska stort steg. Men låt oss börja
              på följande sätt. När vi ser ut över vården i Sverige kan vi se
              betydande skillnader när det gäller de medicinska resultaten.
              Vi kan också se att vi bemöter människor olika beroende på ålder,
              socioekonomisk bakgrund, utbildning, etnisk härkomst och så vidare.
              Detta är brister som ingen av oss vill se. Men vi mäter mycket
              i vården och ser dessa brister som kommer i dagen, och det blir
              möjligt att åtgärda dem. Att mäta är grunden för att komma till
              rätta med dessa problem.
            </seg>
            <seg n="fdc7ed66">
              Jag tycker själv att det skulle kunna gå att åstadkomma en situation
              där staten tar ett större ansvar. Vi är ett litet land med nio
              och en halv miljon invånare och är uppdelade på 21 olika landsting,
              och jag har svårt att se att varje landsting ska kunna klara detta
              breda åtagande som kräver mer och mer av kunskap för att vi långsiktigt
              ska gå i land med detta.
            </seg>
          </u>
          <note type="speaker" n="6c5d14cd">
            Anf. 56 ISMAIL KAMIL (FP):
          </note>
          <u who="ismail_kamil_816485" xml:id="i-ccc93fd900eb694f-1" n="c103b863">
            <seg n="9471df7c">
              Herr talman! Sedan ett år tillbaka har i stort sett hela teamet
              som jobbade med bukhinnecancer vid Akademiska sjukhuset lämnat
              sjukhuset och etablerat en personalägd privat klinik. I dag är
              denna klinik en av de bästa inte bara i Europa utan kanske i hela
              världen med cancerläkaren Haile Mahteme i spetsen.
            </seg>
            <seg n="62ab352e">
              Vi ser i dag att patienter från i princip hela Sverige remitteras
              till denna cancerklinik, dock inte patienter från Uppsala och
              Akademiska sjukhuset. De som vill kan stå för kostnaderna själva,
              och det är kostnad på 400 000–500 000 kronor.
            </seg>
            <seg n="ccb79f2a">
              Hälso- och sjukvårdslagens andra paragraf är tydlig: Målet för
              hälso- och sjukvården är god hälsa och vård på lika villkor. Så
              är tyvärr inte fallet i Uppsala. Hur ser socialministern på detta?
            </seg>
          </u>
          <note type="speaker" n="66f894e4">
            Anf. 57 Socialminister GÖRAN HÄGGLUND (KD):
          </note>
          <u who="goran_hagglund_c76ab9" xml:id="i-3562f8d130a9c1a5-11" n="91a11d58">
            <seg n="2879d3e5">
              Herr talman! De skillnader som kommer i dagen är bekymmersamma.
              Men vi får, återigen, inte vara rädda för att lyfta fram skillnader.
              Vi måste mäta och visa på skillnader. Annars kan vi inte åtgärda
              dem. Därför är det mycket betydelsefullt.
            </seg>
            <seg n="4b76f2ff">
              Omotiverade skillnader som finns ska bekämpas. De kan finnas
              inom ett landsting, mellan olika landsting, mellan norr och söder,
              öster och väster och så vidare. Här har vi ett jättestort uppdrag.
            </seg>
            <seg n="94cdc069">
              Just nu gör jag en rundresa till landets landsting för att diskutera
              just frågan om jämlik vård. Man möter naturligtvis inget motstånd
              i detta, däremot många aha-upplevelser. Är det så här det ser
              ut? Det här måste vi göra någonting åt.
            </seg>
            <seg n="67d67f8e">
              Det kommer att fordras tusentals personers olika insatser för
              att vi ska kunna förändra situationen och lära av dem som lyckas
              bäst och börja resonera på arbetsplatserna. Vad gör vi när det
              gäller bemötande som inte är tillräckligt bra och som sammantaget
              innebär att vi har en vård som vi i dag inte kan beskriva som
              fullständigt jämlik.
            </seg>
            <seg n="cd6e76d3">
              Jag tackar för frågan.
            </seg>
            <seg n="206c0941">
              Lönediskriminering
            </seg>
          </u>
          <note type="speaker" n="55c7f3c8">
            Anf. 58 KERSTIN NILSSON (S):
          </note>
          <u who="kerstin_nilsson_b0911d" xml:id="i-02700c6aceb9ba66-0" n="71c872aa">
            <seg n="fc6c0c7a">
              Herr talman! Min fråga går till statsrådet Maria Arnholm. Att
              kvinnors yrken tyvärr är lägre lönevärderade än mäns råder det
              ingen tvekan om. Det är svårt att begripa att när kvinnor och
              män har samma tjänst, samma arbetsuppgifter och samma arbetstid
              får kvinnorna ändå lägre lön.
            </seg>
            <seg n="52272b60">
              Jämställdhetslagen kom 1980 och upphävdes 2009 då diskrimineringslagen
              trädde i kraft. Lagarna förbjuder arbetsgivare att missgynna en
              arbetstagare på grund av kön genom att behandla denna sämre än
              någon annan. Under de år som vi har haft denna lagstiftning har
              endast två arbetsgivare blivit fällda, och det är 17 år sedan
              den senaste fällande domen.
            </seg>
            <seg n="34846a14">
              Tycker statsrådet att det är ett problem med så få fällande domar,
              och tycker statsrådet att lagen är ett användbart verktyg för
              att motverka lönediskriminering?
            </seg>
          </u>
          <note type="speaker" n="222ffa9e">
            Anf. 59 Statsrådet MARIA ARNHOLM (FP):
          </note>
          <u who="unknown" xml:id="i-702b3522278592ea-13" n="97e7b93f">
            <seg n="49eb1f89">
              Herr talman! Jag tackar Kerstin Nilsson för en viktig fråga.
              Jag har försökt följa och sätta mig in i det rätt häpnadsväckande
              faktum att en sådan viktig lagstiftning inte har lett till några
              fällande domar.
            </seg>
            <seg n="da1a29f6">
              Det som man kan notera är att när det gäller annan diskriminering
              och andra rättegångar med anledning av diskrimineringslagstiftningen
              som har behandlats i allmän domstol blir det mycket oftare fällande
              domar. Detta är också en jämförelse som vi tittar lite närmare
              på för att se vilka slutsatser som vi ska dra av den.
            </seg>
            <seg n="1523f6aa">
              Det som alla jurister som tittar på detta konstaterar är att
              det inte handlar om lagtexten utan om hur man gör bevisvärderingen
              och tittar på bevisen. I väntan på den översyn som vi nu gör vill
              jag ändå konstatera att lagen spelar en mycket stor roll. Alla
              jurister är också överens om det faktum att det är mycket viktigt
              att lagen finns.
            </seg>
          </u>
          <note type="speaker" n="16d0e3a3">
            Anf. 60 KERSTIN NILSSON (S):
          </note>
          <u who="kerstin_nilsson_b0911d" xml:id="i-02700c6aceb9ba66-1" n="71c872aa">
            <seg n="1d38bd06">
              Herr talman! Om jag förstår ministern rätt är det tolkningen,
              det vill säga arbetsdomstolens rättstillämpning, som det är fel
              på.
            </seg>
            <seg n="5d8428e0">
              Min följdfråga blir då: Hur mycket ska marknadskrafterna spela
              in vid lönesättningar?
            </seg>
          </u>
          <note type="speaker" n="ce5b6d4d">
            Anf. 61 Statsrådet MARIA ARNHOLM (FP):
          </note>
          <u who="unknown" xml:id="i-1b933e28e364fb33-1" n="97e7b93f">
            <seg n="b8df1a3e">
              Herr talman! Det är just det som diskussionen gäller. Det finns
              flera som påstår att marknadskrafterna har tillmätts för stor
              betydelse och att det förstärker de skillnader som finns mellan
              hur vi värdesätter typiskt sett manligt och typiskt sett kvinnligt
              arbete, men att det bara ska få användas när det handlar om en
              efterfrågan på ett visst yrke på marknaden.
            </seg>
            <seg n="9549615f">
              Jag tycker att det är viktigt att se över hur bevisningen förs
              fram i dessa delar och återkomma med åtgärder om det behövs.
            </seg>
            <seg n="6a806d82">
              Satsningar på elitidrott
            </seg>
          </u>
          <note n="e12972fa">
            Anf. 62 GUNILLA CARLSSON i Hisings Backa (S):
          </note>
          <u who="unknown" xml:id="i-44859c3822007258-1" n="97e7b93f">
            <seg n="1a4be9ad">
              Herr talman! Min fråga går till idrottsminister Lena Adelsohn
              Liljeroth.
            </seg>
            <seg n="542ec352">
              Under den senaste veckan har vi kunnat följa vårt svenska fotbollslandslag
              när de har presterat bra på planen. I veckan har vi också fått
              höra Riksidrottsförbundet säga att man är tvungen att dra ned
              30 miljoner på det elitstöd man använder just till specialidrottsförbunden
              för deras möjligheter att utveckla sina duktiga spelare i de olika
              förbunden.
            </seg>
            <seg n="e18a33b2">
              Mina frågor till idrottsministern är: Har idrottsministern samma
              oro som Riksidrottsförbundet över att man inte ska kunna fortsätta
              satsningarna på elitverksamheten? Vad tänker ministern i så fall
              göra?
            </seg>
          </u>
          <note type="speaker" n="5e478ad5">
            Anf. 63 Kultur- och idrottsminister LENA ADELSOHN LILJEROTH (M):
          </note>
          <u who="lena_adelsohn_liljeroth_c63cef" xml:id="i-1b933e28e364fb33-2" n="6ea0bb4d" next="i-44859c3822007258-2">
            <seg n="861f6dff">
              Herr talman! Vi kan gemensamt glädja oss åt Sveriges framgångar
              i fotboll; det är alldeles riktigt. Det gäller även en del andra
              medaljer, nu senast bordtennis och guld i EM.
            </seg>
            <seg n="c28f70ee">
              Jag delar delvis Gunilla Carlssons oro, men egentligen inte att
              det skulle finnas en brist på resurser till elitsatsningar. Det
              Gunilla Carlsson talade om var en riktad satsning på drygt 200
              miljoner kronor från Svenska Spel, som var villkorad och begränsad
              till ett visst antal år. Vi har under allianstiden ökat stödet
              rejält till idrottsrörelsen.
            </seg>
            <seg n="f95da428">
              Däremot ser jag en oro när det handlar om ungdomar som slutar
              idrotta därför att de tycker att tävlandet har tagit över. Det
              är åtminstone de signaler vi har fått från Centrum för idrottsforskning.
              Att få ungdomar att fortsätta idrotta, tycka att det är roligt
              och helst göra det hela livet är min första prioritering. Det
              behöver vi diskutera mer med idrottsrörelsen. Det är inte brist
              på pengar eller brist på elitintresserade som är den stora faran
              i dag.
            </seg>
          </u>
          <note n="a4023fa2">
            Anf. 64 GUNILLA CARLSSON i Hisings Backa (S):
          </note>
          <u who="lena_adelsohn_liljeroth_c63cef" xml:id="i-44859c3822007258-2" n="6ea0bb4d" prev="i-1b933e28e364fb33-2">
            <seg n="9c3c20ee">
              Herr talman! Det är dock så att Riksidrottsförbundet under ett
              flertal år har talat om att deras grundbidrag minskar. De har
              faktiskt inte fått räkna upp sitt anslag sedan 2010, och att man
              tar bort en del av elitstödet är naturligtvis en effekt av det.
            </seg>
            <seg n="64f752d4">
              Vi socialdemokrater har lyssnat på idrottsrörelsen. Vi ser att
              idrottsrörelsen är otroligt viktig för att våra barn och unga
              ska vara aktiva. I dag ser vi visserligen att man hoppar av, men
              en annan del är att man faktiskt inte har råd att vara med. Därför
              har Riksidrottsförbundet valt att prioritera barn och unga. Jag
              tycker att det är bra, men det finns fortfarande ett jättestort
              problem: att många stängs ute.
            </seg>
            <seg n="0373271d">
              Vi socialdemokrater har i vårt budgetalternativ satsat 300 miljoner
              på både idrotts- och friluftsliv. Frågan till kulturministern
              blir: Är det viktigare med skattesänkningar än att se till att
              våra barn och unga har möjlighet att ha en aktiv fritid vad gäller
              såväl kultur som idrotts- och friluftsliv?
            </seg>
          </u>
          <note type="speaker" n="6a15992e">
            Anf. 65 Kultur- och idrottsminister LENA ADELSOHN LILJEROTH (M):
          </note>
          <u who="lena_adelsohn_liljeroth_c63cef" xml:id="i-702b3522278592ea-14" n="6ea0bb4d">
            <seg n="1f4da783">
              Herr talman! Ja, det är väldigt viktigt med skattesänkningar,
              för de kommer alla till del. De som inte får del av skattesänkningarna
              får del av den fritidscheck på 3 000 kronor per barn som kan användas
              till idrott.
            </seg>
            <seg n="8093d19c">
              När det gäller de 300 miljoner kronor Gunilla Carlsson talar
              om och som skulle gå till Riksidrottsförbundet vill jag säga att
              det inte i första hand handlar om brist på pengar. De har fått
              väldigt mycket större stöd. Det viktiga är att människor själva
              kan betala barnens idrottsskor, idrottskläder och medlemsavgifter
              i föreningarna. Enbart det femte jobbskatteavdraget räcker mer
              än väl till för att barnen ska ha möjlighet att idrotta och även
              ha utrustning.
            </seg>
            <seg n="0177e7bb">
              Därför är skattesänkningar oerhört viktigt: Människor får behålla
              mer av sina egna inkomster och själva göra sina val. Det tycker
              jag är en viktig prioritering och rätt politik.
            </seg>
            <seg n="2763d846">
              Förbud mot tvångsäktenskap
            </seg>
          </u>
          <note type="speaker" n="b27f0e3e">
            Anf. 66 ANNIKA QARLSSON (C):
          </note>
          <u who="annika_qarlsson_37c24d" xml:id="i-eb7000b9e3c55070-0" n="136df0be">
            <seg n="f1590906">
              Herr talman! Att alla ska ha möjlighet att själva få välja om
              och med vem de gifter sig, och inte behöva leva under hot om tvångsgifte,
              kan vi här i Sverige tycka borde vara rätt självklart. Centerpartiet
              har sagt att vi aldrig kan acceptera att unga flickor eller pojkar
              gifts bort mot sin vilja.
            </seg>
            <seg n="b096358f">
              Nu är det över ett år sedan utredningen Stärkt skydd mot tvångsäktenskap
              och barnäktenskap lämnades över till regeringen. I den föreslås
              ett förbud mot tvångsäktenskap. När jag tittar på vad regeringen
              jobbar med under året som kommer ser jag dock inte att den är
              med på listan. Mina frågor till jämställdhetsminister Maria Arnholm
              är därför: Varför finns inte förslaget med? Vad är det med regeringen
              – vill ni inte förbjuda det här? Vi har inte råd att vänta ett
              sommarlov till och ha gapande tomma skolbänkar när flickorna inte
              kommer tillbaka efter semestern.
            </seg>
          </u>
          <note type="speaker" n="7bfd3e92">
            Anf. 67 Statsrådet MARIA ARNHOLM (FP):
          </note>
          <u who="unknown" xml:id="i-702b3522278592ea-15" n="97e7b93f">
            <seg n="7d8d05fd">
              Herr talman! Tack för ännu en väldigt viktig fråga, Annika Qarlsson!
              Jag hoppas att Annika Qarlsson litar på att vi i regeringen, liksom
              – tror jag – alla i denna kammare, brinner för att de här flickorna
              ska slippa tvingas gifta sig. De ska slippa föras ut ur landet,
              och det ska inte bli några gapande skolbänkar.
            </seg>
            <seg n="c6679ed3">
              Tyvärr tar lagstiftningsarbete tid. Regeringen har tagit emot
              utredningen. Vi har berett den och arbetar nu med den i Regeringskansliet.
              Vi räknar med att lämna en lagrådsremiss under våren.
            </seg>
          </u>
          <note type="speaker" n="5dd54911">
            Anf. 68 ANNIKA QARLSSON (C):
          </note>
          <u who="annika_qarlsson_37c24d" xml:id="i-eb7000b9e3c55070-1" n="136df0be">
            <seg n="1568129d">
              Herr talman! Jag tackar för svaret. Min följdfråga är: Kommer
              propositionen att komma före slutdatum i mars, så att vi får beslutat
              att lagen kan vara på plats redan från nästa år? Det skulle nämligen
              vara oerhört värdefullt och en väldigt viktig signal att den snabbt
              kommer på plats.
            </seg>
          </u>
          <note type="speaker" n="af27085f">
            Anf. 69 Statsrådet MARIA ARNHOLM (FP):
          </note>
          <u who="unknown" xml:id="i-702b3522278592ea-16" n="97e7b93f">
            <seg n="eb330e3e">
              Herr talman! Det är min absoluta ambition och förhoppning att
              det ska bli på det viset, och jag hoppas också att jag med stolthet
              ska kunna leverera den till er i riksdagen. Det jag kan säga i
              dag är att lagrådsremissen kommer till våren.
            </seg>
            <seg n="54a83ab7">
              De ekonomiska villkoren för hyresrätt och ägd bostad
            </seg>
          </u>
          <note type="speaker" n="a6030f51">
            Anf. 70 LARS ERIKSSON (S):
          </note>
          <u who="lars_eriksson_76ba1f" xml:id="i-904384594cb98355-0" n="4414fc84">
            <seg n="1a78eb05">
              Herr talman! Det rekordlåga bostadsbyggandet oroar alla från
              arbetsgivare till studenter. Många menar också att detta kommer
              att påverka tillväxten.
            </seg>
            <seg n="43f775e0">
              Att regeringen gör för lite är väl snart alla överens om. Många
              hyreshusprojekt blir i dag inte av till följd av att kalkylerna
              inte går ihop. För att öka nyproduktion av hyresrätter krävs bland
              annat likvärdiga ekonomiska villkor jämfört med äganderätt och
              bostadsrätt. Hyresrätten är skattemässigt missgynnad – en nybyggd
              hyreslägenhet blir i dag ca 2 000 kronor dyrare per månad att
              bo i än en ägd bostad.
            </seg>
            <seg n="0e33cf6e">
              Min fråga till bostadsministern är: När kommer förslaget till
              riksdagen att jämställa de ekonomiska villkoren för hyresrätt
              och ägd bostad?
            </seg>
          </u>
          <note type="speaker" n="b0c82cb0">
            Anf. 71 Statsrådet STEFAN ATTEFALL (KD):
          </note>
          <u who="stefan_attefall_abc65a" xml:id="i-702b3522278592ea-17" n="46d225bd">
            <seg n="cd9510de">
              Herr talman! Det är riktigt att vi har bostadsbrist. Det är också
              riktigt att vi just nu ser en stigande bostadsproduktion. Vi hoppas
              att den så småningom ska bli kraftigt stigande och att vi ska
              komma åt rätt håll och lösa problemen. Det tar dock tid, självklart.
            </seg>
            <seg n="bb9ea279">
              Vi jobbar med omfattande reformer; jag vill påstå att vi håller
              på med kanske den mest ambitiösa reformagendan på tiotalet år
              när det gäller bostadspolitiken. Det är inte så att det finns
              ett problem, utan det finns många olika problem. Skulle det vara
              så att den beskrivning Lars Eriksson gör var det enda problemet
              skulle bostadsbyggandet rusa i väg på andra områden också.
            </seg>
            <seg n="13c69fb4">
              Nu jobbar vi med att förkorta och förenkla planprocesserna. Vi
              har sänkt en del skatter och avgifter för flerfamiljshus. Vi har
              utredningsarbete på gång kring de frågeställningarna också, och
              vi kommer under vintern att leverera ett antal förslag. Vi återkommer
              successivt till riksdagen med konkreta förslag. Vi hoppas att
              Socialdemokraterna då är med och fattar de erforderliga besluten
              för att vi ska få en snabbare och bättre planprocess och bättre
              villkor för att bygga både hyreslägenheter och övriga bostäder.
            </seg>
          </u>
          <note type="speaker" n="a2f6a834">
            Anf. 72 LARS ERIKSSON (S):
          </note>
          <u who="lars_eriksson_76ba1f" xml:id="i-904384594cb98355-1" n="4414fc84">
            <seg n="dd803160">
              Herr talman! Regeringen har tillsatt en bostadsbeskattningskommitté
              för att ta fram förslag för att jämställa ekonomiska villkor mellan
              hyresrätt och ägd bostad. Det vore dock bra om det i detta arbete
              också fanns direktiv som medgav just detta, men det gör det inte.
              Bostadsministern har nämligen sett till att de direktiven inte
              finns. Lägger regeringen inte till direktiven kommer heller inget
              förslag som jämställer de ekonomiska villkoren mellan dessa boendeformer.
              Din bostadsbeskattningskommitté ser bara ut att kunna lägga fram
              förslag om att ta bort fastighetsavgiften, vilket ju inte påverkar
              nyproduktionen speciellt mycket.
            </seg>
            <seg n="03299e11">
              Bostadsministern! Nyproduktionen av hyresrätter behöver komma
              i gång. Det finns förslag från många organisationer om att faktiskt
              jämställa villkoren för hyresrätt och ägd bostad. När kommer detta
              förslag? Kommer det över huvud taget ett sådant förslag?
            </seg>
          </u>
          <note type="speaker" n="c2da2128">
            Anf. 73 Statsrådet STEFAN ATTEFALL (KD):
          </note>
          <u who="stefan_attefall_abc65a" xml:id="i-702b3522278592ea-18" n="46d225bd">
            <seg n="cc62a439">
              Herr talman! Vi har sänkt fastighetsavgiften för flerfamiljshus.
              Vi har tagit bort fastighetsavgiften för de första 15 åren när
              man bygger nytt. Vi tittar på de speciella skattevillkoren för
              just hyresrätter. Vi har ett omfattande arbete för att förkorta
              planprocessen och göra den enklare och tydligare, därför att det
              förbilligar produktionen. Vi tittar över regelverken för att förenkla
              produktionen av inte minst små lägenheter och hyreslägenheter.
            </seg>
            <seg n="e89cc2f5">
              Förutom alla de här åtgärderna kommer vi sedan att göra ytterligare
              insatser för att se vad vi kan göra för att stimulera all bostadsproduktion
              men också skapa goda förutsättningar för att bygga hyresrätter.
              Kom även ihåg att vi redan i dag i vissa avseenden har en lägre
              beskattning för hyresrätten. Vi har dock också andra skattevillkor
              för hyresrätt och privatägt boende. Det ena är nämligen företagsbeskattning,
              och det andra är privatpersonsbeskattning.
            </seg>
            <seg n="472ba6aa">
              Det går alltså inte att exakt jämföra de olika skattemodellerna.
              I analogi med vad Lars Eriksson säger går de företagsskattesänkningar
              som vi har gjort också till dem som bygger hyresrätter.
            </seg>
            <seg n="206c76ed">
              Notera att subventioner av den modell som Socialdemokraterna
              förespråkar har prövats och har inte fungerat. Det är inte rätt
              väg att gå.
            </seg>
            <seg n="f00b1220">
              Ansvaret för bostadssituationen i Kiruna och Malmberget
            </seg>
          </u>
          <note type="speaker" n="d71f67d8">
            Anf. 74 KATARINA KÖHLER (S):
          </note>
          <u who="katarina_kohler_c6b83a" xml:id="i-bb1b834e91fdc621-0" n="3c311495">
            <seg n="435e784f">
              Herr talman! Jag har också en fråga till bostadsminister Attefall.
            </seg>
            <seg n="c1c706d7">
              Gruvnäringen går väldigt bra nu. Gamla, redan etablerade gruvor
              som LKAB och Boliden går bra och fortsätter att expandera, och
              vi får en mängd nya gruvor runt om i landet, ofta i glesbygder
              där det är dåligt med bostäder.
            </seg>
            <seg n="fa5e1445">
              Jag ska hålla mig till LKAB:s gruvor i Kiruna och Gällivare.
              Där pågår en stor samhällsomvandling. Enligt planen kommer Malmberget
              inte att finnas om 17 år. Det kommer inte att bo människor i Malmberget,
              utan de kommer att bli tvungna att flytta. Det kräver tusentals
              lägenheter, framför allt i Gällivare.
            </seg>
            <seg n="079e9e66">
              Min fråga till bostadsministern är: Hur jobbar regeringen som
              ägare av LKAB för att säkerställa att människorna i Malmberget
              och Kiruna går skadeslösa ur den här omvandlingen?
            </seg>
          </u>
          <note type="speaker" n="03ab45ae">
            Anf. 75 Statsrådet STEFAN ATTEFALL (KD):
          </note>
          <u who="stefan_attefall_abc65a" xml:id="i-702b3522278592ea-19" n="46d225bd">
            <seg n="adfd3d11">
              Herr talman! Jag håller med om att det är mycket speciella utmaningar
              man står inför, kanske allra mest i Kiruna men självklart också
              i Gällivare och Malmberget och även många andra orter och orter
              som kanske är på väg att ställas inför liknande utmaningar.
            </seg>
            <seg n="2cf8e9df">
              Det är i grunden välkommet att det finns fortsatt livskraft och
              ekonomiska möjligheter att bedriva malmdrift.
            </seg>
            <seg n="f2f1dc8d">
              Den samhällsomvandling man står inför är en komplicerad process.
              Det är kommunerna som har ansvaret. Men vi har bildat en särskild
              grupp i regeringen, en Malmfältsgrupp, med statsråd men också
              tjänstemän som jobbar tätt tillsammans med de här kommunerna för
              att se hur vi kan hjälpa till med nationell lagstiftning. Länsstyrelsen
              försöker mycket aktivt hjälpa till och bistå, och vi försöker
              identifiera de extraordinära problem som dyker upp för att se
              hur vi kan hantera dem.
            </seg>
            <seg n="9ca43cea">
              Jag vill påstå att vi har en ganska bra dialog och bra kontakter.
              Det är inga enkla problem som vi har att hantera, för det är inte
              minst i fallet Kiruna helt nya utmaningar som vi står inför, men
              vi försöker bistå så gott vi kan från regeringens sida.
            </seg>
          </u>
          <note type="speaker" n="4957a445">
            Anf. 76 KATARINA KÖHLER (S):
          </note>
          <u who="katarina_kohler_c6b83a" xml:id="i-bb1b834e91fdc621-1" n="3c311495">
            <seg n="584caa32">
              Herr talman! Jag håller inte med bostadsministern om att det
              är nya utmaningar speciellt i Kiruna. Det ser lite olika ut i
              Kiruna och Gällivare.
            </seg>
            <seg n="ebf61975">
              Framför allt hos många människor som bor i hyresrätter i flerbostadshus
              som ofta LKAB äger finns det en stor oro för att de måste flytta
              men också att de ekonomiska villkoren kommer att bli väldigt annorlunda
              när det ska byggas flera tusen nya lägenheter.
            </seg>
            <seg n="a3c930dc">
              Jag vill fråga bostadsministern: Vet ni hur åldersstrukturen
              ser ut i exempelvis Malmberget? Hur ser det ut för människorna
              som bor där i dag och som ska flytta? Åldersstrukturen är viktig
              och säger också en del om de ekonomiska möjligheterna att till
              exempel flytta till ett nytt boende.
            </seg>
          </u>
          <note type="speaker" n="f8f0cf68">
            Anf. 77 Statsrådet STEFAN ATTEFALL (KD):
          </note>
          <u who="stefan_attefall_abc65a" xml:id="i-702b3522278592ea-20" n="46d225bd">
            <seg n="fa702856">
              Herr talman! Jag är fullt medveten om de utmaningar som man står
              inför. Här har LKAB ett stort ansvar att se till att människor
              kan få likvärdiga bostäder.
            </seg>
            <seg n="c27eb5b7">
              Problemet som uppstår är om man bor i en bostad med relativt
              låg hyra, kanske inte med den bästa och modernaste standarden,
              och det sedan byggs nytt och man får en annan standard. Det är
              samma dilemma som man hamnar i när miljonprogramsområdena måste
              rustas upp och det blir en bättre standard. Vad är rimligt att
              betala mer i hyra för detta?
            </seg>
            <seg n="827fa6cc">
              Det här är exempel på utmaningar som man står inför. I Malmberget
              och Gällivare är det något enklare, för man kan göra jämförelser
              av marknadsvärden och priser mellan Gällivare och Malmberget,
              men i Kiruna står man ju inför att flytta en hel stad.
            </seg>
            <seg n="05800130">
              De här frågorna brottas man med i LKAB och i kommunerna. Vi försöker
              från regeringens sida följa de här frågorna noggrant och har också
              fått med oss ett antal frågeställningar från kommunerna som vi
              bearbetar i Regeringskansliet. Det finns både juridiska och tekniska
              men också mer principiella frågor att hantera.
            </seg>
            <seg n="8e68686f">
              Jag upplever att vi har en ganska bra dialog, men vi har en stor
              utmaning framför oss. Som sagt ligger bollen mycket hos kommunerna,
              som också behöver komma till oss och peka på de saker vi kan göra
              för att hjälpa till.
            </seg>
            <seg n="f3770ae3">
              De kristnas situation i Syrien
            </seg>
          </u>
          <note type="speaker" n="d2d69c0f">
            Anf. 78 ROBERT HALEF (KD):
          </note>
          <u who="robert_halef_9ca73c" xml:id="i-fc6ee08430cbe142-0" n="9da1d1b2">
            <seg n="9682b688">
              Herr talman! Min fråga går också till statsrådet Stefan Attefall.
            </seg>
            <seg n="328b48e9">
              Inbördeskriget i Syrien har drabbat hela befolkningen, såväl
              muslimer som kristna. Miljoner syrier har ingen mat för dagen,
              många skadade och sjuka får ingen vård och över sex miljoner är
              flyktingar. Den syriska befolkningen behöver mer humanitärt stöd
              från omvärlden.
            </seg>
            <seg n="e3314860">
              Kristdemokraterna anordnade i veckan ett seminarium i riksdagen
              som handlade om kristnas situation och framtid i Syrien. Ledande
              företrädare för kristna från Syrien deltog i seminariet och berättade
              om kristnas utsatta situation.
            </seg>
            <seg n="006e5d96">
              De kristna folkgrupperna, som är mer neutrala i inbördeskriget,
              drabbas hårt av förföljelse av extremistiska grupper. Det pågår
              en utrensning av kristna från Syrien på grund av deras tro.
            </seg>
            <seg n="c6760493">
              Herr talman! Min fråga är vad statsrådet och Sverige kan tänkas
              vidta för åtgärder för att öka respekten för religionsfrihet.
            </seg>
          </u>
          <note type="speaker" n="2873632e">
            Anf. 79 Statsrådet STEFAN ATTEFALL (KD):
          </note>
          <u who="stefan_attefall_abc65a" xml:id="i-702b3522278592ea-21" n="46d225bd">
            <seg n="b7303447">
              Herr talman! Som ansvarig också för trossamfundsfrågorna har
              jag följt de här frågorna och också deltagit i en manifestation
              nyligen. Vi ser hur religionsfriheten förtrampas runt om i världen,
              och just nu drabbas just de kristna extra hårt. Kyrkor bränns,
              biskopar kidnappas och människor mördas bara för att de är kristna.
            </seg>
            <seg n="52993fd4">
              Jag tror att vi måste ha ett brett engagemang från både politiken
              och det svenska samfundet. Självklart måste vi också jobba internationellt
              via FN och EU.
            </seg>
            <seg n="82107c58">
              Ett initiativ som jag har tagit är att kalla hit FN:s sändebud
              i religionsfrihetsfrågor för att lyssna på vad FN gör men också
              hur vi från svensk sida kan bidra ytterligare till att höja de
              här frågorna på den internationella agendan och hjälpa till att
              få det internationella samfundet att agera.
            </seg>
            <seg n="4a6b262e">
              Vi har inom biståndspolitikens ram anslagit mer pengar till demokrati-
              och människorättsfrågor, där vi speciellt pekar på religionsfrihetsfrågorna
              som en extra dimension som måste få ökad uppmärksamhet. Jag vet
              också att man jobbar mycket med de här frågorna ute på svenska
              utrikesbeskickningar av olika slag.
            </seg>
          </u>
          <note type="speaker" n="a0aee898">
            Anf. 80 ROBERT HALEF (KD):
          </note>
          <u who="robert_halef_9ca73c" xml:id="i-fc6ee08430cbe142-1" n="9da1d1b2">
            <seg n="e2e812cd">
              Herr talman! Jag tackar statsrådet för ett utmärkt svar.
            </seg>
            <seg n="02819a5c">
              Det gläder mig att ni är engagerade i frågan om alla människors
              rätt till egen tro. Jag blev imponerad av ditt tal häromdagen
              under manifestationen på Mynttorget, där över 600 personer hade
              samlats för att ge sitt stöd för religionsfrihet i Syrien och
              Nordafrika.
            </seg>
            <seg n="499d861f">
              Herr talman! Min andra fråga är om statsrådet kan tänka sig andra
              åtgärder för att öka toleransen och respekten för religionsfriheten.
            </seg>
          </u>
          <note type="speaker" n="d0200dfa">
            Anf. 81 Statsrådet STEFAN ATTEFALL (KD):
          </note>
          <u who="stefan_attefall_abc65a" xml:id="i-702b3522278592ea-22" n="46d225bd">
            <seg n="c9ccbf84">
              Herr talman! Jag tror att vi från regeringens sida liksom EU
              och FN verkligen måste fundera på hur vi ytterligare kan öka insatserna
              för att hjälpa till. Vi står alltså inför, tycker jag, dimensioner
              av de kriser som pågår i Egypten och Syrien men också på många
              andra håll i världen när det gäller just utsatta grupper, inte
              minst den kristna gruppen som verkligen har kommit i kläm i de
              konflikter vi kan se just nu.
            </seg>
            <seg n="93aed94b">
              Som sagt: Dialogen med FN:s sändebud i de här frågorna är viktig
              för oss. Jag vet också att man inom UD jobbar på olika sätt. Exempelvis
              har vi institutet i Alexandria som Sverige har startat och som
              handlar om att just hitta kanaler för dialog, inte minst i Egypten,
              mellan olika grupper. Vi vet att i ett område har exempelvis de
              kristna kopterna blivit särskilt utsatta.
            </seg>
            <seg n="e7d8af98">
              På många områden behöver vi fundera över hur vi ytterligare kan
              vässa Sveriges insatser, men vi behöver också ett brett engagemang
              för att utöva påtryckningar från både svenskt och internationellt
              håll. Där måste alla goda krafter hjälpas åt.
            </seg>
            <seg n="5b2b5108">
              Sveriges miljöpolitik
            </seg>
          </u>
          <note type="speaker" n="0e5dfe10">
            Anf. 82 KRISTINA NILSSON (S):
          </note>
          <u who="kristina_nilsson_f9caea" xml:id="i-d577c08d29998f28-0" n="2afebb34">
            <seg n="a275a8e2">
              Herr talman! Jag har en fråga till miljöministern.
            </seg>
            <seg n="6bb80a8e">
              I förrgår hade vi en mycket bra debatt här i kammaren om miljö-
              och klimatpolitiken. Jag tycker att miljöministern visar på goda
              ambitioner när det gäller Sveriges miljöarbete. Vi socialdemokrater
              inser att det här arbetet kommer att kosta en del pengar. Det
              behöver vara effektivt, kraftfullt och långsiktigt. Därför studsade
              jag till när miljöministern uttryckte att hennes ambition var
              att Sveriges miljöpolitik ska vara enklast, roligast och billigast.
            </seg>
            <seg n="a9ae202e">
              Jag skulle helt enkelt vilja veta: Vad menar miljöministern?
            </seg>
          </u>
          <note type="speaker" n="d5d40e6d">
            Anf. 83 Miljöminister LENA EK (C):
          </note>
          <u who="unknown" xml:id="i-702b3522278592ea-23" n="97e7b93f">
            <seg n="3c936ec1">
              Herr talman! Jag tackar för frågan.
            </seg>
            <seg n="a4066aeb">
              Jag tycker att vi hade en väldigt intressant och engagerad debatt
              med många ledamöter från riksdagens olika partier som engagerade
              sig i miljö- och klimatfrågan. Det gör i alla fall mig väldigt
              glad när det är så.
            </seg>
            <seg n="0cbdef3b">
              Jag säger ganska ofta att jag tycker att det ska vara enklast,
              billigast och roligast att vara miljövänlig. Det kanske inte alltid
              är enklast, billigast och roligast för staten, kommunen eller
              företaget. Jag tycker ändå att ambitionen måste vara att de miljöåtgärder
              som vi sätter på plats ska vara utformade på ett sådant sätt att
              alldeles vanliga människor klarar av att välja miljövänligt, att
              även en ensamstående förälder som kanske inte har så mycket pengar
              kan göra miljövänliga val.
            </seg>
            <seg n="f8c1f403">
              Jag försöker att ha det som guide när jag funderar över vilka
              olika verktyg vi kan använda i miljöpolitiken när det gäller klimat,
              transporter, kemikalier eller vad det än är.
            </seg>
          </u>
          <note type="speaker" n="ba51d2ee">
            Anf. 84 KRISTINA NILSSON (S):
          </note>
          <u who="kristina_nilsson_f9caea" xml:id="i-d577c08d29998f28-1" n="2afebb34">
            <seg n="21120b25">
              Herr talman! Jag vill inte heller att statens arbete ska vara
              krångligt, dyrt och tråkigt. Jag vill bara lägga fast det.
            </seg>
            <seg n="90c5f802">
              Vad tycker miljöministern är de viktigaste beslut eller åtgärder
              som hon har drivit igenom under mandatperioden just för att göra
              detta arbete enkelt, billigt och roligt?
            </seg>
          </u>
          <note type="speaker" n="5b21af45">
            Anf. 85 Miljöminister LENA EK (C):
          </note>
          <u who="unknown" xml:id="i-702b3522278592ea-24" n="97e7b93f">
            <seg n="c96b9ae7">
              Herr talman! Jag tycker till exempel att det som jag lyckades
              med utan lagstiftning, nämligen att fördubbla insamlingen av lågenergilampor
              genom en dialog med de ansvariga företagen, är någonting som är
              väldigt bra. Det belastar inte den enskilde med extra krångel
              eller mer kostnader.
            </seg>
            <seg n="7d87cb38">
              Vi ska ha en fossiloberoende fordonsflotta 2030. När vi ska förbättra
              fordonsflottan finns det väldigt mycket vi kan göra. Människor
              byter bil, och de funderar mycket över miljöbilar. Det beslut
              som vi har fattat alldeles nu att öka inblandningen i vanligt
              bränsle av alternativa bränslen är egentligen någonting som konsumenten
              inte märker någonting av men som ger ett ordentligt steg nedåt
              i utsläppen.
            </seg>
            <seg n="411bb624">
              Det är två exempel. Jag skulle kunna fortsätta med det vi gör
              för giftfri vardag, där vi särskilt fokuserar på barn, och den
              textildialog som vi har nu. Jag tar gärna emot fler tips för att
              jobba på detta vis.
            </seg>
            <seg n="0a9e27f2">
              Arbetet för jämställda löner
            </seg>
          </u>
          <note type="speaker" n="96b71392">
            Anf. 86 LENA SOMMESTAD (S):
          </note>
          <u who="lena_sommestad_8691c8" xml:id="i-274d2b5b130ae735-0" n="95f9fead">
            <seg n="e089bca7">
              Herr talman! Jag har en fråga till jämställdhetsminister Maria
              Arnholm. Jag vill ta upp de jämställda lönerna, som du själv brukar
              lyfta fram som din viktigaste fråga.
            </seg>
            <seg n="44c69233">
              Vi vet att det finns ett par åtgärder som är väldigt effektiva.
              Det är lönekartläggningar och jämställdhetsplaner. Tidigare fanns
              en lagstiftning att lönekartläggning skulle göras varje år och
              att det skulle finnas jämställdhetsplan i alla företag med över
              tio anställda. Numera är det ändrat så att det är vart tredje
              år och gäller företag med över 25 anställda.
            </seg>
            <seg n="4da85e04">
              Jag vet att regeringen har gett mer resurser till Diskrimineringsombudsmannen
              för att utöka tillsynen bland annat av lönekartläggningar. Det
              är bra, men det är inte tillräckligt. Vi behöver bättre regelverk.
              Inte minst fackföreningarna har pekat på att arbetet för jämställda
              löner försvåras på ett allvarligt sätt när man inte gör de årliga
              kartläggningarna.
            </seg>
            <seg n="38f049f0">
              Min fråga är: När återkommer jämställdhetsministern med förslag
              om att vi skärper lagen på detta område?
            </seg>
          </u>
          <note type="speaker" n="4ac01a33">
            Anf. 87 Statsrådet MARIA ARNHOLM (FP):
          </note>
          <u who="unknown" xml:id="i-702b3522278592ea-25" n="97e7b93f">
            <seg n="950bc2d9">
              Herr talman! Det är mycket riktigt så att lönekartläggning är
              en av de aktiva åtgärder i diskrimineringslagstiftningen som har
              påvisbar effekt när det gäller att påverka löneskillnader mellan
              män och kvinnor.
            </seg>
            <seg n="89d6a8c5">
              När alliansregeringen beslutade sig för att något minska på intensiteten
              i lagens krav låg i den andra vågskålen behovet och viljan att
              minska krånglet för mindre företag och en övertygelse om att åtgärden
              nu var så fast etablerad att den skulle fortsätta att rulla på
              med god verkan trots förändringen.
            </seg>
            <seg n="712c75ee">
              Nu visar de fackföreningsrapporter som också jag har tagit del
              av och en del andra tecken på att det snarare har gått åt motsatt
              håll. Det kanske inte fungerade så väl som vi hade hoppats. Därför
              har vi också gett tilläggsdirektiv.
            </seg>
          </u>
          <note type="speaker" n="faf6bdde">
            Anf. 88 LENA SOMMESTAD (S):
          </note>
          <u who="lena_sommestad_8691c8" xml:id="i-274d2b5b130ae735-1" n="95f9fead">
            <seg n="16a92a71">
              Herr talman! Det är bra att jämställdhetsministern säger att
              ni funderar över dessa frågor och att ni har gett mer resurser.
              Du kan gärna få återkomma till detta tilläggsdirektiv.
            </seg>
            <seg n="1b3fad93">
              Vi vill gärna se ytterligare regelverk på detta område och en
              skärpning. Min fråga till dig är: Vad är viktigast när du ställer
              jämställdhet mot eventuellt krångel?
            </seg>
            <seg n="14c7a5fe">
              Vi ser också att många säger att det är mindre krångel och mer
              effektivt om man gör det varje år. Då får man det som en del av
              arbetet. Krångelargumentet tror jag inte riktigt håller.
            </seg>
            <seg n="f009286e">
              Precis som du säger har det effekt. Den senaste granskningen
              som gjordes visar att det kan vara 4 500 löntagare som får sin
              lön justerad, och en stor majoritet av dem är kvinnor.
            </seg>
            <seg n="eecdd065">
              Jag blir mycket glad om jämställdhetsministern nu kan tala om
              att det kommer ett tilläggsdirektiv att se över också lagstiftningen.
            </seg>
          </u>
          <note type="speaker" n="846b009a">
            Anf. 89 Statsrådet MARIA ARNHOLM (FP):
          </note>
          <u who="unknown" xml:id="i-702b3522278592ea-26" n="97e7b93f">
            <seg n="dd509bb6">
              Herr talman! Jag disponerade min en minuts talartid så dåligt
              att jag inte hann fram till själva huvudpoängen.
            </seg>
            <seg n="73f147db">
              Den är att Erik Ullenhag presenterade regeringens beslut, som
              jag tror fattades för en eller två veckor sedan, att ge tilläggsdirektiv
              till den utredare som ser över aktiva åtgärder att också titta
              på den förändring som gjorts när det gäller lönekartläggning.
            </seg>
            <seg n="a3f4b5d6">
              Jag är ute och besöker många svenska företag för att diskutera
              jämställdhetsfrågor. Jag frågar då alltid om lönekartläggning.
              Nu ska det sägas att det ofta är stora företag som jobbar med
              detta och tycker att det är ett verksamt verktyg. Trots att de
              tycker att de är jämställda hittar de varje gång saker som de
              behöver rätta till.
            </seg>
            <seg n="561263ba">
              När man jobbar både med jämställdhet och med avreglering och
              minskat krångel måste man pröva, och sedan får man dra slutsatser
              av vad som gäller. Vi ställer hela tiden saker mot varandra.
            </seg>
            <seg n="01d140cf">
              Om den här ändringen har fått drastiskt negativa jämställdhetseffekter
              tror jag att vi kan se framför oss en förändring på den punkten.
            </seg>
            <seg n="bd663e6d">
              Karriärmöjligheter inom hälso- och sjukvården
            </seg>
          </u>
          <note type="speaker" n="7a0bdeaf">
            Anf. 90 MARGARETA CEDERFELT (M):
          </note>
          <u who="unknown" xml:id="i-702b3522278592ea-27" n="97e7b93f">
            <seg n="450ede68">
              Herr talman! Jag har en fråga till socialminister Göran Hägglund.
            </seg>
            <seg n="b6b74fc1">
              Regeringen har tagit initiativ till att åtgärda bristen på lärare
              genom att inrätta förstelärartjänster och tillskjuta medel för
              detta. Det är en mycket behjärtansvärd insats med tanke på hur
              personalsituationen ser ut inom skolan och lärares karriärmöjligheter.
            </seg>
            <seg n="4e859659">
              Jag vill lyfta frågan vidare till hälso- och sjukvården. Där
              finns det liknande problem inom ett stort antal yrkesgrupper.
              Jag tänker på sjuksköterskor, arbetsterapeuter och biomedicinska
              analytiker. Där finns i dag begränsade karriärvägar, brister och
              också risk för större brister i framtiden med tanke på pensionsavgångarna.
            </seg>
            <seg n="9042f7b0">
              Jag undrar om regeringen har några tankar på att också kunna
              utveckla tjänsterna inom hälso- och sjukvården.
            </seg>
          </u>
          <note type="speaker" n="6bafb918">
            Anf. 91 Socialminister GÖRAN HÄGGLUND (KD):
          </note>
          <u who="goran_hagglund_c76ab9" xml:id="i-3562f8d130a9c1a5-12" n="91a11d58">
            <seg n="4a6b540e">
              Herr talman! Regeringen har inga sådana tankar. Men vi funderar
              mycket kring vad vi kan göra för att stötta landstingen när det
              gäller att använda personalresursen på bästa möjliga sätt.
            </seg>
            <seg n="3da5e856">
              Vi utgår från att alla medarbetare i vården och omsorgen vill
              göra sitt bästa. Men vi vet också att medarbetarna i vården möter
              betydande hinder i form av bland annat administrativa bördor och
              byråkrati i olika former. Det gör det väldigt svårt att ägna sig
              åt just det som man finns till för att göra och använda den utbildning
              man har.
            </seg>
            <seg n="ae4b5049">
              Jag utsåg i förra veckan en samordnare för att arbeta med just
              de här frågorna för att se: Går det att flytta olika uppgifter
              mellan olika professionsgrupper? Går det att med några djärva
              grepp ändra den byråkratiska börda som ligger på medarbetarna
              i vården?
            </seg>
          </u>
          <note type="speaker" n="725f6fe8">
            Anf. 92 MARGARETA CEDERFELT (M):
          </note>
          <u who="unknown" xml:id="i-702b3522278592ea-28" n="97e7b93f">
            <seg n="1a0507fb">
              Herr talman! Det är väldigt bra att regeringen har tagit dessa
              initiativ. Det är precis de saker som många inom hälso- och sjukvården
              lyfter upp som problem när det gäller att inte kunna ägna sig
              åt den viktiga patientvården.
            </seg>
            <seg n="8407ba6a">
              Jag vill också lyfta upp frågan om yrkesgruppernas löneutveckling.
              Det har precis i dagarna kommit ett instrument från Saco som visar
              på livslöneutvecklingen och svårigheten att få en livslöneutveckling
              där utbildningsinsatserna lönar sig.
            </seg>
            <seg n="68a67e65">
              Där lyfts bland annat yrkesgrupperna inom hälso- och sjukvården
              fram som problematiska. Det lönar sig väldigt dåligt för personer
              som väljer att utbilda sig till biomedicinska analytiker och yrken
              inom de grupper som jag här nämnde.
            </seg>
            <seg n="719bd904">
              Självfallet är det inte regeringen som sätter löner, och det
              ska heller inte vara så. Men jag undrar om det finns en diskussion
              inom regeringen om utrymmet för att få en utveckling när det gäller
              livslönen.
            </seg>
          </u>
          <note type="speaker" n="fd56932c">
            Anf. 93 Socialminister GÖRAN HÄGGLUND (KD):
          </note>
          <u who="goran_hagglund_c76ab9" xml:id="i-7d46d7945536929d-2" n="91a11d58" next="i-09b437ae21687587-2">
            <seg n="a773ff43">
              Herr talman! I de samtal som jag för med landstingen är detta
              någonting som vi då och då diskuterar i ljuset av att vi på sina
              håll har en besvärande rekryteringssituation. Det kan vara många
              saker som spelar roll för möjligheten att rekrytera unga personer
              till den här sektorn.
            </seg>
            <seg n="6d0d09dc">
              En av dem är dock med all säkerhet lönerna. Vi har en löneutveckling
              för grupper som inte står i paritet med den ansträngning som de
              har behövt göra för att skaffa sig utbildning. Den står heller
              inte i paritet med den erfarenhet som de drar på sig.
            </seg>
            <seg n="bcb092d2">
              Detta är i första hand en fråga för landstingen att fundera över.
              Hur ska man långsiktigt klara personalförsörjningen på ett sätt
              som gör att vi får de dugligaste personerna att söka sig till
              ett område som jag skulle vilja säga är viktigare än många andra?
              Hur får vi dem som är bäst lämpade?
            </seg>
            <seg n="e3d89b7c">
              Jag tror att detta samspel, tillsammans med att underlätta för
              människor i vården att få ägna sig åt just det som de brinner
              för och är intresserade av, tillhör det viktigaste för detta yrkes
              status för framtiden.
            </seg>
          </u>
          <note n="03e0b16c">
            Anf. 94 TALMANNEN:
          </note>
          <u who="goran_hagglund_c76ab9" xml:id="i-09b437ae21687587-2" n="91a11d58" prev="i-7d46d7945536929d-2">
            <seg n="e5fd1bd1">
              Därmed var dagens frågestund med regeringen avslutad. Vi tackar
              deltagande ledamöter och statsråd.
            </seg>
          </u>
          <note n="6c6ad781">
            8 § Svar på interpellation 2013/14:11 om kreosot
          </note>
          <note type="speaker" n="801ea1bf">
            Anf. 95 Miljöminister LENA EK (C):
          </note>
          <u who="unknown" xml:id="i-1b933e28e364fb33-3" n="97e7b93f">
            <seg n="1aae3ba5">
              Herr talman! Ärade ledamöter! Ärade åhörare! Helene Petersson
              har frågat mig vad jag avser att göra för att användningen av
              det farliga ämnet kreosot inte ska ske i andra sammanhang än dem
              som tydligt har angivits av Kemikalieinspektionen.
            </seg>
            <seg n="d229ea43">
              Helene Peterssons fråga har sitt ursprung i den pågående rättsliga
              prövningen av stolpfundamenten för Sydvästlänken. Som Helene Petersson
              som erfaren riksdagsledamot väl känner till kan jag inte kommentera
              en pågående prövning av detta slag. Jag vill dock framhålla följande:
              Träskyddsmedlet kreosot är mycket farligt, och användningen av
              detta ämne är därför mycket hårt reglerad. Träskyddsbehandling
              med kreosot får endast utföras av yrkesmän, och inom EU är användningen
              endast tillåten till och med den 1 maj 2018.
            </seg>
            <seg n="fe4bc184">
              Utvecklingen av alternativ följs löpande av Kemikalieinspektionen.
              En ny bedömning av frågan kommer att göras senast 2018. Även användningen
              av kreosotbehandlat trä är hårt reglerad. Där barn riskerar att
              exponeras och där man riskerar hudkontakt är användningen av kreosotimpregnerat
              virke förbjuden.
            </seg>
            <seg n="12dede00">
              Anledningen till att kreosot godkändes av Kemikalieinspektionen
              för användning som träskyddsmedel inom EU för en begränsad period
              var främst bedömningen att det sett ur ett livscykelperspektiv
              inte fanns något miljömässigt bättre alternativ. Kemikalieinspektionen
              är den myndighet som i Sverige fattar beslut i enskilda ärenden
              om godkännande av träskyddsprodukter som innehåller kreosot. Våra
              kommuner och länsstyrelser har viktiga roller som tillsynsmyndigheter.
            </seg>
            <seg n="b2c664cb">
              Jag kan försäkra interpellanten att jag noga följer denna frågas
              fortsatta utveckling.
            </seg>
          </u>
          <note n="6f11f847">
            Anf. 96 HELENE PETERSSON i Stockaryd (S):
          </note>
          <u who="unknown" xml:id="i-44859c3822007258-3" n="97e7b93f">
            <seg n="de076470">
              Herr talman! Jag tackar miljöministern för svaret. Jag är fullständigt
              medveten om att jag inte får några svar direkt när det gäller
              det specifika ärendet. Då hade jag väl fått se miljöministern
              i konstitutionsutskottet under våren. Det kanske vi ska undvika.
            </seg>
            <seg n="36ca7626">
              Jag tar ändå detta som ett exempel, för jag tycker att det är
              märkligt att man i så stor utsträckning fortfarande kan använda
              detta medel när vi vet vilka risker det finns. Vi har i EU-sammanhang
              i ett direktiv kommit fram till att det är ett så farligt medel
              att det bara får en begränsad användningstid. Man skriver att
              det är flera substanser med hälsofarliga egenskaper. De är långlivade,
              de kan lagras i levande vävnad och de är giftiga. De är även svåra
              att bryta ned i naturen.
            </seg>
            <seg n="6442a52b">
              När man startade kreosotanvändningen för 100 år sedan var man
              inte medveten om riskerna. Men nu fortsätter man att gräva ned
              detta. Det är där min fråga ligger: Var är det egentligen tillåtet
              att använda kreosot? Vi säger i stolpar och i järnvägssliprar.
              I detta fall gräver man ned fundament, och i varje fundament finns
              500 kilo kreosot.
            </seg>
            <seg n="a155991d">
              Det är just denna fråga som jag tycker är lite märklig. Jag tycker
              också att det är märkligt att när man gör en ledningskoncession
              och får tillstånd till detta görs det inte någon prövning av verksamheten
              enligt miljöbalken. Jag hoppas att miljöministern har någon kommentar
              till detta. Det är en fråga som jag ställer till miljöministern:
              Är det något som hon har funderat på? Bör vi kanske inte ha en
              synkroniserad process här så att man inte får tillstånd till en
              sak och att det sedan kommer in en annan aspekt? Då blir det överklagande
              i samband med att man redan har satt i gång att bygga.
            </seg>
            <seg n="4f2faec2">
              Det talas om att det ska vara yrkesmässigt. Det är självklart
              att det är yrkesmässig verksamhet det är fråga om i de här fallen.
              Men det handlar också om hur mycket man vet om de risker som finns.
              När man talar med yrkesmännen märker man att de kanske inte riktigt
              är medvetna om vilka risker som finns. Det ligger på den enskilda
              arbetaren, men kanske också på arbetsgivaren.
            </seg>
            <seg n="7bcadc4f">
              Man har reagerat otroligt starkt på detta i Jönköpings län. Det
              beror på att länsstyrelsen har sagt nej, så det ligger en överprövning
              i sakfrågan. Det beror också på att man i Grimstorp, som ligger
              i Nässjö kommun, har haft en tidigare kreosotanläggning. Vi har
              även en järnvägsknut i Nässjö, och båda dessa har varit väldigt
              utsatta för kreosot. Man håller nu på att sanera dessa båda områden
              till en kostnad av en halv miljard.
            </seg>
            <seg n="e4b76385">
              Det är alltså inte konstigt att man börjar fundera på vad som
              händer med våra barn när det gäller hälsofrågan. Vilka kostnader
              kommer det att medföra för kommunerna under ett antal år framåt?
            </seg>
          </u>
          <note type="speaker" n="58659980">
            Anf. 97 JACOB JOHNSON (V):
          </note>
          <u who="jacob_johnson_31d6eb" xml:id="i-cbdc7f00e32435fd-0" n="da1d1b31">
            <seg n="376ad542">
              Herr talman! Jag anmälde mig till debatten därför att jag ville
              följa upp en fråga som jag ställde till finansministern i december,
              nämligen frågan om skattefrihet för kreosot. Kreosot är befriat
              från skatt på bekämpningsmedel. Det motsvarade till exempel år
              2011 ett skattebortfall på 120 miljoner kronor. Det är anmärkningsvärt
              med tanke på de cancerogena egenskaper etcetera som bekämpningsmedlet
              kreosot har.
            </seg>
            <seg n="1a29f887">
              Finansministern svarade att beredning pågick inom Regeringskansliet.
              Han skrev också att mycket har förändrats under de snart 30 år
              som har gått sedan skatten på bekämpningsmedel infördes.
            </seg>
            <seg n="7b7e37a2">
              Jag vill fråga om beredningen är färdig. Och är det inte dags
              att beskatta kreosot med tanke på dess miljöfarlighet?
            </seg>
          </u>
          <note type="speaker" n="8cc1788d">
            Anf. 98 Miljöminister LENA EK (C):
          </note>
          <u who="unknown" xml:id="i-1b933e28e364fb33-4" n="97e7b93f">
            <seg n="ee25ce0e">
              Herr talman! Allra först vill jag säga att det ärende som interpellanten
              tänker på men som inte jag kan yttra mig om är överklagat till
              mark- och miljödomstolen, där man också använder miljöbalken i
              beslutsunderlaget. Det kanske är ett klargörande som är bra.
            </seg>
            <seg n="2be4f2cb">
              Kreosot har en dubbelreglering. Lagstiftningen om kreosot regleras
              huvudsakligen genom EU:s bekämpningsmedelslagstiftning och kemikalielagstiftning.
              De godkännanden som finns för kreosot gjordes under det gamla
              biociddirektivet. De anses fortfarande gälla, men användningsområdet
              har inskränkts som ett första steg mot det förbud som kommer att
              gälla 2018.
            </seg>
            <seg n="d8c2d919">
              Användningen av kreosot för behandling av trä är begränsad. Huvudregeln
              är att kreosotbehandlat trä inte får importeras, överlåtas eller
              användas. Undantag gäller, som nämndes, för yrkesmässigt och industriellt
              bruk, till exempel för järnvägar och kraftledningar. Men även
              här finns inskränkningar. Man får inte heller använda det i sådana
              fall om det innebär att barn riskerar att exponeras eller om man
              riskerar hudkontakt, till exempel vid användning på lekplatser,
              inomhus eller på trädgårdsmöbler. Det här poängteras särskilt.
              Användningen av kreosot kan också inskränkas på grund av arbetsplats-
              eller miljölagstiftning. Det finns alltså en mängd lagstiftningar
              som sammantaget reglerar användningen av kreosot. Avsikten är
              att användningen ska fasas ut.
            </seg>
            <seg n="db4ce373">
              Man kan fråga sig vem som bär ansvaret. I Sverige är Kemikalieinspektionen
              den myndighet som godkänner biocidprodukter innan de får släppas
              ut på den svenska marknaden. Det är också Kemikalieinspektionen
              som reglerar användningen. Det finns tre godkända produkter i
              dagens läge. Kommuner och länsstyrelser har tillsyn över detta.
            </seg>
            <seg n="5b52d2bf">
              Det är förorenaren som betalar sanering av marken. Det är huvudprincipen
              i svensk miljölagstiftning. Det gäller också i sådana här fall.
              Den som använder kreosot måste vara medveten om att man också
              i fortsättningen har ett ansvar för hanteringen av det impregnerade
              trä som man har använt. Det tycker jag är mycket viktigt att poängtera
              i det här fallet.
            </seg>
            <seg n="19a1b9e8">
              Nu tittar vi i Regeringskansliet väldigt mycket på kemikalieområdet.
              Det är en viktig fråga för regeringen och Regeringskansliet. Det
              är därför som finansministern påpekar att vi nu tittar på ekonomiska
              styrmedel som komplement till den traditionella regleringen som
              inriktar sig på farliga ämnen, minskad användning, substitution
              eller förbud. I budgetpropositionen har vi aviserat en utredning
              om ekonomiska styrmedel för miljö- och hälsofarliga ämnen i nästa
              års budgetproposition.
            </seg>
          </u>
          <note n="efc67b20">
            Anf. 99 HELENE PETERSSON i Stockaryd (S):
          </note>
          <u who="unknown" xml:id="i-44859c3822007258-4" n="97e7b93f">
            <seg n="ece8d7e7">
              Herr talman! Jag vet att man använder miljöbalken i miljöprövningen.
              Den börjar i kommunen. Det är ofta miljö- och byggnadsnämnden
              som börjar. Sedan fortsätter det i länsstyrelse och mark- och
              miljödomstol.
            </seg>
            <seg n="71ef4c3a">
              Det bekymmer som jag lyfte upp är att man först får tillstånd
              att göra en sak, och sedan kommer det en miljöprövning vid sidan
              om. De följs inte åt. Jag tycker att man inte ens skulle få tillstånd
              förrän man har fått klartecken på miljöområdet. Det hade nog besparat
              oss en hel del.
            </seg>
            <seg n="a237e21d">
              Man tar upp kreosot när det gäller barn och kontakt med bar hud,
              men vi har också spridning i vattnet. Det borde också vara en
              stor risk som jag tycker att man nämner för lite här.
            </seg>
            <seg n="40f90946">
              Miljöministern tar också upp saneringsansvaret. Men det gäller
              att man får tag på den som ska utföra saneringen och har möjlighet
              att ställa den till svars. I det här fallet, om jag har fått det
              ordentligt klargjort för mig, är det nog staten som får ta det
              ansvaret eftersom det här är en så gammal anläggning.
            </seg>
            <seg n="4878ddbd">
              Man har också sett att det läcker ut i grundvattnet. Det finns
              en väldigt stor risk för spridning i vattnet.
            </seg>
            <seg n="fabbede7">
              Jag vill också lyfta upp den fråga som Jacob Johnson tog upp.
              Vi i S har, tillsammans med MP, lyft upp frågan att införa en
              kreosotskatt. Vi tycker, precis som Jacob Johnson, att det är
              lite märkligt att kreosot inte beskattas eftersom det har en så
              miljöfarlig påverkan. Vi har andra miljöfarliga kemikalier som
              beskattas. Jag hoppas att miljöministern kommer att ta upp den
              frågan och ta ett ordentligt ansvar för att man lägger en beskattning
              på detta ämne också. Vi behöver fortfarande sliprar, stolpar som
              håller länge och fundament till kraftledningar. Men frågan är
              vad vi kan ha i stället.
            </seg>
            <seg n="51f82c41">
              Jag är också mycket fundersam över att man säger att detta är
              det mest miljövänliga alternativet. Vad lägger man in i det? Är
              det tillverkningen av betongen? Är det transporter, för betong
              är tungt? Vad är det man lägger in i detta? Jag har väldigt svårt
              att tänka mig att kreosot kan vara mer miljövänligt än de alternativ
              som finns i dag om man bara tittar till giftet. Detta är ett gift
              som är farligt och som får konsekvenser för natur, miljö och människor
              på lång sikt. Jag tycker att det är otroligt konstigt att man
              kan säga att detta är det mest miljövänliga alternativet.
            </seg>
          </u>
          <note type="speaker" n="bf57e7f4">
            Anf. 100 JACOB JOHNSON (V):
          </note>
          <u who="jacob_johnson_31d6eb" xml:id="i-cbdc7f00e32435fd-1" n="da1d1b31">
            <seg n="71d23f11">
              Herr talman! Jag håller med miljöministern om att principen om
              att förorenaren ska betala ska gälla. Därför tycker jag att det
              är så märkligt att det här mycket giftiga medlet är befriat från
              den beskattning som andra sådana här medel har. Vi i Vänsterpartiet
              har, precis som Miljöpartiet och Socialdemokraterna, föreslagit
              i vår alternativa budget att en sådan här skatt införs. Jag är
              lite besviken på den senfärdighet som miljöministern visar när
              hon hänvisar till fortsatt utredningsarbete. Jag tycker att det
              är dags att principen att förorenaren ska betala ska gälla nu
              för kreosot.
            </seg>
          </u>
          <note type="speaker" n="5a43635e">
            Anf. 101 Miljöminister LENA EK (C):
          </note>
          <u who="unknown" xml:id="i-1b933e28e364fb33-5" n="97e7b93f">
            <seg n="2efa75f5">
              Herr talman! Den analys som först europeiska myndigheter och
              sedan Kemikalieinspektionen har gjort tar in alla olika aspekter
              i en så kallad livscykelanalys. Man kan diskutera hur bra det
              är, men det är så det gamla beslutet har fattats. Det är ett gammalt
              beslut som styr användningen i dagens läge. Det nyare beslut som
              innebär att kreosot är förbjudet från 2018 är bra.
            </seg>
            <seg n="bd706a2c">
              Vilka alternativ finns det? Det finns värre kemikalier eller
              värre ämnen. Det pågår en teknikutveckling när det gäller en kombination
              av tryck- och värmebehandling av trä. Jag tror att det är det
              som ligger närmast som ersättningsprodukt. Jag kan i dagens läge
              inte säga hur långt man har kommit med detta. Men om man får ett
              förbud för ett ämne eller en produkt som används mycket brukar
              forskning och teknikutveckling sätta i gång. Det har redan skett.
              Jag hoppas verkligen att ersättningsprodukter ska komma fram så
              snart som möjligt. Det är verkligen inte bra med kreosotanvändning.
            </seg>
            <seg n="ae75b574">
              Det må vara så att kreosot, enligt också mycket gamla beslut,
              inte faller under regeln om skatt på bekämpningsmedel. Men däremot
              gäller bekämpningsmedelsavgiften. Det finns alltså en ekonomisk
              belastning på detta farliga ämne som också ska verka som ett styrmedel.
            </seg>
            <seg n="70786971">
              Jag tycker att det är viktigt att den som använder kreosot är
              medveten om att svensk miljölagstiftning grundar sig på att förorenaren
              ska betala. Det gäller även i det här fallet.
            </seg>
          </u>
          <note n="a6fa5ed7">
            Anf. 102 HELENE PETERSSON i Stockaryd (S):
          </note>
          <u who="unknown" xml:id="i-44859c3822007258-5" n="97e7b93f">
            <seg n="7dc8517d">
              Herr talman! Tack, miljöministern! Det var viktigt att vi hade
              den här diskussionen. Det upprör väldigt många i mitt län att
              det här får förekomma, speciellt eftersom man är så medveten om
              det.
            </seg>
            <seg n="a4685b10">
              Jag har tittat på hur mycket vi använder. Det säljs 4 000 ton
              i Sverige i dag. Jag utgår ifrån att det är årligen. Det är fruktansvärt
              mycket. Det här bör stoppas.
            </seg>
            <seg n="61ccb88b">
              Jag blir lite osäker på vad miljöministern menar. Är det förbjudet
              från och med 2018, eller ska beslutet omprövas? Jag får lite olika
              signaler. Om det ska förbjudas från och med 2018 finns ju förbudet,
              men om det handlar om en omprövning är min sista fråga till miljöministern:
              Vad tänker miljöministern göra i EU-sammanhang – det ligger ju
              ett direktiv i botten – för att vi verkligen ska få till stånd
              ett förbud? Tänker du medverka till att det blir en skatt på kreosot
              så att vi på det sättet även kan få större påtryckning för att
              hitta alternativa produkter?
            </seg>
          </u>
          <note type="speaker" n="025495d4">
            Anf. 103 Miljöminister LENA EK (C):
          </note>
          <u who="unknown" xml:id="i-702b3522278592ea-29" n="97e7b93f">
            <seg n="c62d0270">
              Herr talman! Kreosot regleras till största delen av europeisk
              lagstiftning. Vi arbetar för att den möjlighet som finns till
              omprövning 2018 inte ska användas och för att det ska finnas substitut.
              Sverige kommer genom Kemikalieinspektionen att jobba för att ämnet
              ska fasas ut, helst tidigare än så.
            </seg>
            <seg n="25234fad">
              Det är viktigt att säga, eftersom jag fick en fråga i förra replikskiftet,
              att det tar ungefär två år att dra en fråga genom Regeringskansliet,
              från att den väcks, med utredning och underlag som ska fram, till
              att den föreläggs riksdagen. Vi är väl halvvägs i detta förfarande.
              Nu har vi diskuterat frågan om kemikalier och tittar på ekonomiska
              styrmedel för detta, vilket vi har aviserat i budgetpropositionen.
              Det är självklart att kreosot är en del av detta arbete.
            </seg>
            <seg n="bea1789a">
              Jag hoppas få återkomma till riksdagen i den här frågan nästa
              år.
            </seg>
          </u>
          <note n="936f5ef0">
            Överläggningen var härmed avslutad.
          </note>
          <note n="786edb2e">
            9 § Svar på interpellation 2013/14:33 om Avfallsutredningen
          </note>
          <note type="speaker" n="34de4fb2">
            Anf. 104 Miljöminister LENA EK (C):
          </note>
          <u who="unknown" xml:id="i-702b3522278592ea-30" n="97e7b93f">
            <seg n="45468b16">
              Herr talman! Ärade ledamöter! Ärade åhörare! Jag tänker nu besvara
              den fjärde interpellationen i dag.
            </seg>
            <seg n="4b70d332">
              Jacob Johnson har frågat mig om jag avser att presentera en proposition
              utifrån Avfallsutredningens betänkande så att riksdagen kan fatta
              ett beslut i frågan före valet 2014 och vilka åtgärder jag avser
              att vidta för att öka materialåtervinningen i Sverige.
            </seg>
            <seg n="1408bf30">
              Som Jacob Johnson skriver är bakgrunden till frågan Avfallsutredningens
              slutbetänkande som heter Mot det hållbara samhället – resurseffektiv
              avfallshantering och presenterades för regeringen hösten 2012.
              Regeringen uppdrog åt utredaren att bland annat göra en översyn
              av avfallsområdet, särskilt avseende infrastrukturen kring insamling,
              och ansvarsfördelning för avfall från hushåll och andra aktörer.
              Regeringens övergripande syfte är att nå en mer effektiv och miljömässigt
              bättre avfallshantering som också underlättar för hushåll och
              andra aktörer att delta. Betänkandet innehåller många intressanta
              förslag för att främja en ökad återanvändning och återvinning.
            </seg>
            <seg n="80fcbb25">
              Frågan bereds inom Regeringskansliet, och jag kan som Jacob Johnson
              säkert förstår inte föregripa denna beredning och därför inte
              gå in på konkreta frågor.
            </seg>
          </u>
          <note type="speaker" n="5907bdea">
            Anf. 105 JACOB JOHNSON (V):
          </note>
          <u who="jacob_johnson_31d6eb" xml:id="i-7691d96ab82766a8-0" n="da1d1b31" next="i-7637e6dc8650909b-0">
            <seg n="e6863a40">
              Herr talman! Tack, miljöministern, för det korta svaret!
            </seg>
            <seg n="8d6459b2">
              Låt mig på en gång beklaga det jag tycker är ett negativt besked
              från miljöminister Lena Ek. Det verkar ha gått troll i denna fråga.
              Ord som långbänk eller hyllvärmare blir allt vanligare för att
              beskriva regeringens oförmåga att komma till skott. Bakgrunden
              är väl känd men kan rekapituleras kort ytterligare en gång. I
              juli 2011 tillsatte miljöministern själv en särskild utredning
              med uppdrag att göra en allmän översyn. I uppdraget ingick att
              göra en översyn av avfallsområdets utformning och ansvaret för
              insamling och omhändertagande av hushållens avfall.
            </seg>
            <seg n="74e64a49">
              Som vi har hört kom betänkandet Mot det hållbara samhället –
              resurseffektiv avfallshantering i slutet av augusti 2012. Huvudförslaget
              i betänkandet är att kommunerna ska ha ansvaret för insamling
              av förpackningar och tidningar från hushållen.
            </seg>
          </u>
          <note n="f39a9444">
            Betänkandet sändes förra hösten ut på remiss, och en proposition
            i frågan aviserades i propositionsförteckningen i januari 2013
            att komma före sommaruppehållet i år. Men den kom inte, och inte
            heller i samband med riksdagens öppnande i september fanns en
            sådan proposition med i listan som regeringen presenterade.
          </note>
          <u who="jacob_johnson_31d6eb" xml:id="i-7637e6dc8650909b-0" n="da1d1b31" prev="i-7691d96ab82766a8-0">
            <seg n="6a10ba56">
              Regeringen verkar handlingsförlamad, och man kan spekulera i
              att det beror på motsättningar mellan Närings- och Miljödepartementen.
            </seg>
            <seg n="3c804fda">
              Regeringens senfärdighet är olycklig. Vi har under en längre
              tid kunnat se hur materialåtervinningen minskar i vårt land. Minskningen
              sammanfaller för övrigt tämligen väl med den borgerliga regeringens
              tillträde. Till exempel redovisar EU att materialinsamlingen i
              Sverige har minskat från 190 kilo per capita 2007 till 166 kilo
              per capita 2011. Det är en minskning med 13 procent. Avfall Sverige
              redovisar andra siffror, nämligen en minskning från 164 kilo per
              person 2008 till 149 kilo 2012. Det är en minskning med ca 10
              procent. Regeringen konstaterar för övrigt själv, i den aktuella
              budgetpropositionen för 2014, att materialåtervinningen från hushållen
              har minskat från, som man uttrycker det, 36 procent 2009 till
              33 procent 2011.
            </seg>
            <seg n="c8cdf1f5">
              Det mesta tyder på att dagens system med återvinningscentraler
              vid köpcentrum inte är optimalt. En mer fastighetsnära insamling
              krävs, i enlighet med Avfallsutredningens förslag, och är något
              som de flesta kommuner förordar.
            </seg>
            <seg n="1c3f4502">
              Erfarenheter från till exempel Helsingborg visar att materialåtervinningen
              av förpackningar och tidningar ökade med 1,5 kilo per villa och
              vecka när man införde fastighetsnära insamling, vilket för hela
              kommunen motsvarade 1 200 ton från bara villahushållen. Helsingborg
              materialåtervinner också mer än dubbelt så mycket plast- och metallförpackningar
              jämfört med rikssnittet. Även för tidningar och pappersförpackningar
              har man ökat materialåtervinningen avsevärt med den fastighetsnära
              insamlingen.
            </seg>
            <seg n="bd8640eb">
              Herr talman! Jag beklagar att miljöministern inte kan lämna något
              besked om vad som ska hända med Avfallsutredningens förslag. Att
              beredningen pågår i Regeringskansliet är knappast klargörande
              utan ger mer ett intryck av att frågan förvandlas till just en
              långbänk eller hyllvärmare.
            </seg>
            <seg n="9d50bab3">
              Jag kan i och för sig förstå att en regeringskoalition med olika
              partier kan ha svårt att komma överens. Men eftersom striden i
              denna fråga antagligen står mellan två departement som leds av
              ministrar från samma parti, nämligen Centerpartiet, får man mer
              och mer intrycket av att frågan väl illustrerar hur svårt Alliansens
              gröna alibi, Centerpartiet, har att sätta miljöintressena före
              företagsintressena.
            </seg>
            <seg n="051c05ee">
              Herr talman! Jag kanske har en annan ingångspunkt i denna debatt
              än Jacob Johnson som mest talar om tidpunkten för propositionens
              avlämnande. Jag skulle vilja ta upp själva sakfrågan.
            </seg>
            <seg n="f962c8cb">
              Om kollektivtrafiken brukar jag säga att det ska vara rent och
              snyggt och att det ska vara lätt och tryggt att ha kollektivtrafik.
              När det gäller hushållens avfall är det till stor del samma sak.
              Det ska vara lätt att göra rätt. Det är det allra viktigaste.
            </seg>
            <seg n="609573ce">
              Vi vet alla hur det ser ut på många återvinningsstationer. Det
              ser ofta förfärligt ut helt enkelt.
            </seg>
            <seg n="3d1565e2">
              Detta är ytterst en livsstilsfråga, herr talman. Jacob Johnson
              får ursäkta, men jag tror att det är fel att göra det till en
              partipolitisk fråga. Det är en livsstilsfråga. Därför är det viktigt
              att ha en kraftfull opinionsbildning. Det ska vara lönsamt att
              hålla det snyggt vid återvinningsstationerna.
            </seg>
            <seg n="ebc304ab">
              Vi hade en kampanj för länge sedan, ledd av den tidigare ledamoten
              Sören Norrby, som hette Håll Sverige rent. Den var viktig för
              det som vi nu ser. Det är säkert riktigt som Jacob Johnson säger
              att det har gått lite upp och ned vad gäller hushållsavfallet,
              men totalt sett – det är viktigt att påpeka – har vi en effektiv
              hantering av hushållsavfall. Det hindrar inte att det finns många
              saker man kan fundera på, bland annat vad som ska vara förbjudet,
              vad det ska vara avgift på och vad som ska ingå i producentansvaret.
              Det är många olika frågor eftersom vi har många olika sorters
              avfall även från hushåll, alltifrån grenar till glasburkar.
            </seg>
            <seg n="037ad18f">
              Jag tycker personligen, liksom säkert många med mig, att det
              för närvarande är ganska svårt att vara riktigt miljövänlig. Man
              ska spara på så många olika sätt. Ett problem som jag tror att
              många upplever är att man, när man kommer till en avfallsdeponi,
              ska stoppa avfallet i jag tror att det är sju olika tunnor. På
              ett område är dock återvinningen mycket hög, nämligen vad gäller
              tidningspapper.
            </seg>
            <seg n="bb20bb4c">
              Ofta ser vi, inte minst i storstäderna, att folk går och samlar
              burkar. Man kan tycka att det ser tråkigt ut, men det är egentligen
              någonting mycket bra. De burkarna återanvänds väldigt effektivt.
              Man får dessutom pengar för dem. Jag brukar säga till dem som
              samlar burkar att det är bra att de tar burkarna från papperskorgarna,
              för då används de på ett bra sätt.
            </seg>
            <seg n="70d5d4a3">
              En annan sak som vi utvecklat väl i Sverige jämfört med många
              andra länder är omhändertagandet av hushållssopor som går till
              förbränning. Det finns ett mycket högt energivärde i dessa sopor.
            </seg>
            <seg n="cb87132c">
              Ett av de stora problemen i sakfrågan tror jag alltså är att
              det finns så många olika sorteringsmöjligheter – lampor med eller
              utan kvicksilver, genomskinliga eller färgade glasburkar och så
              vidare. Det är lite för många.
            </seg>
            <seg n="bfcd1f79">
              Allra sist, herr talman, vill jag säga att många anser att återvinningscentralerna
              ligger alldeles för nära deras bostad medan andra anser att det
              är för långt att åka till dem. Det finns en stor motsättning i
              var de ska ligga. Jag nästan skräms när jag tänker på mig själv,
              som ofta kör bil till en återvinningsanläggning. Det är inte så
              där väldigt miljövänligt. Jag får anklaga mig själv på den punkten.
            </seg>
          </u>
          <note n="76ace342">
            Anf. 106 GUNNAR ANDRÉN (FP):
          </note>
          <note type="speaker" n="76a1c65d">
            Anf. 107 Miljöminister LENA EK (C):
          </note>
          <u who="unknown" xml:id="i-702b3522278592ea-31" n="97e7b93f">
            <seg n="34117a57">
              Herr talman! Frågan om avfall och kretslopp är komplicerad men
              av stor miljömässig betydelse. Som inte bara miljöminister utan
              också centerpartist känner jag stort ansvar för frågan. Det var
              Olof Johansson som efter FN:s stora Riokonferens införde Agenda
              21-tänkandet i Sverige. Det var efter det som det lagstadgade
              producentansvaret kom. Det var då den svenska politiska diskussionen
              om kretsloppsfrågor kom i gång. Jag känner alltså som miljöminister
              ett stort ansvar för att föra frågan vidare.
            </seg>
            <seg n="d6acc6eb">
              Det tar ett par år att föra en fråga genom hela Regeringskansliet,
              från det att tanken uppstår via utredning, remissomgång, beredning
              och förhandling till att den slutligen lämnas till riksdagen.
              Det innebär att jag beträffande den här frågan inte anser att
              det är en exceptionellt lång hanteringstid.
            </seg>
            <seg n="4fc52e96">
              Det finns ett enormt intresse för dessa frågor. Vi hade skickat
              ärendet på remiss enligt en normal remisslista. Förutom svaren
              utifrån den listan fick vi in ytterligare 126 svar. Det innebär
              att vi har att processa 256 remissvar. Det tar en viss tid. Under
              tiden som frågan bereds i Regeringskansliet kan man inte av respekt
              för dem som arbetat med utredningen och för dem som svarat på
              remissen, samt av respekt för den politiska och demokratiska processen,
              uttala sig om det konkreta innehållet. Det kan jag alltså inte
              göra i dag eftersom frågan är under beredning.
            </seg>
            <seg n="cceda264">
              Jag kan dock försäkra att det är en prioriterad fråga. Jag kan
              också försäkra att de teorier som torgförs av interpellanten Jacob
              Johnson om hur det står till mellan centerdepartementen och övriga
              departement är helt ogrundade.
            </seg>
          </u>
          <note type="speaker" n="05dae5d2">
            Anf. 108 JACOB JOHNSON (V):
          </note>
          <u who="jacob_johnson_31d6eb" xml:id="i-cbdc7f00e32435fd-2" n="da1d1b31">
            <seg n="486cc75a">
              Herr talman! Det är glädjande, och jag hoppas att det också visar
              sig. Miljöministern säger att det tar ett par år att bereda en
              sådan här sak i Regeringskansliet. Ja, men i januari föranmälde
              ni att det skulle komma en proposition i juni. Nu vet vi bara
              att frågan bereds. Vi vet inte ens om avsikten är att det kommer
              en proposition. Det verkar nästan som om regeringen vill retirera
              till ruta ett. Först tillsattes en utredning för att göra en översyn.
              När väl en proposition ska komma får vi inga besked om när det
              sker eller om den ens kommer. Kan det vara så att ministern tänker
              backa hela vägen och tillsätta en ny utredning? Jag hoppas att
              Lena Ek kan komma med ett klarläggande i den frågan.
            </seg>
            <seg n="5a065232">
              Låt mig göra några medskick till miljöministern i den fortsatta
              beredningen. Det är säkert inget okänt för ministern att det är
              viktigt att ta till sig remissvaren. Till exempel tillstyrker
              tunga brukarorganisationer som Hyresgästföreningen, Villaägarna,
              Sabo och HSB Avfallsutredningens huvudförslag att kommunerna ska
              överta ansvaret för insamlingen av tidningar och förpackningar.
            </seg>
            <seg n="89f875aa">
              Hyresgästföreningen skriver i sitt remissvar att det nuvarande
              systemet har stora brister. Nuvarande lagstiftning har inte tillräckligt
              styrande effekt för att förmå producenterna att utveckla insamlingssystem
              så att det blir enkelt för de boende att sortera sitt avfall.
              Det anknyter lite grann till vad Gunnar Andrén sade.
            </seg>
            <seg n="08f1d250">
              På ett liknande sätt skriver Sabo: Systemet har uppenbara brister.
              Producenterna har lagt fokus på att uppnå insamlingsmålen snarare
              än att skapa ett system som gör det enkelt för hushållen Många
              av SABOs medlemsföretag har därför startat fastighetsnära insamling
              i egen regi för att skapa ordning och trivsel i bostadsområdena.
            </seg>
            <seg n="c620c1c0">
              Det finns som jag sagt tidigare tydliga bevis på att utsorteringen
              ökar när kommuner, som Helsingborg, inför fastighetsnära insamling.
              Det är naturligtvis inte så konstigt. Om det finns ett kärl direkt
              utanför bostaden där man kan lägga tidningar, förpackningar, glas
              och metall blir det mycket enklare och utsorteringen ökar.
            </seg>
            <seg n="7c32bebe">
              Jag beklagar åter, herr talman, att regeringen inte kommer till
              skott. Materialåtervinningen har minskat under regeringens tid
              vid makten. Man är medveten om problemet. Man tillsatte en utredning
              för två år sedan. Men man verkar oförmögen att ta ställning till
              sin egen utredares förslag. Det tycker jag är anmärkningsvärt.
            </seg>
            <seg n="319d3f8f">
              Tiden går. Man kan misstänka att med den beredning som pågår
              kommer det ingen proposition, inte ens under våren. Sedan kommer
              valet och frågan går över till nästa regering. En lagstiftning
              kommer kanske inte på plats förrän 2016. Det betyder ytterligare
              år med osäkerhet för aktörerna, frustration hos medborgarna och
              risk för fortsatt sjunkande materialåtervinning.
            </seg>
          </u>
          <note type="speaker" n="0fab4659">
            Anf. 109 Miljöminister LENA EK (C):
          </note>
          <u who="unknown" xml:id="i-702b3522278592ea-32" n="97e7b93f">
            <seg n="f06807d7">
              Herr talman! Jacob Johnson är en erfaren riksdagsledamot och
              vet precis hur det går till när man arbetar med sådana här frågor.
              Vi fick in nästan dubbelt så många remissvar mot vad vi förväntade.
              Det kräver respekt. Vi förbereder, som jag sade, en lagrådsremiss.
              I övrigt kan jag inte gå in på det mer än att säga att frågan
              bereds i Regeringskansliet.
            </seg>
            <seg n="723ab062">
              Jag tackar för engagemanget som interpellanten visar i den här
              frågan.
            </seg>
          </u>
          <note type="speaker" n="7f57f609">
            Anf. 110 JACOB JOHNSON (V):
          </note>
          <u who="jacob_johnson_31d6eb" xml:id="i-cbdc7f00e32435fd-3" n="da1d1b31">
            <seg n="730f220c">
              Herr talman! Jag tackar miljöministern för debatten. Jag är alltså
              inte nöjd med de, som jag tycker, uteblivna svaren. Jag beklagar
              återigen att regeringen inte kan ta ställning till sin egen utredares
              förslag. Jag anser att det ligger i regeringens ansvar att klara
              av sådant.
            </seg>
            <seg n="a5351c88">
              Avfallshantering är en mycket viktig fråga, och den sjunkande
              trenden inom materialåtervinning under regeringens år vid makten
              kräver åtgärder.
            </seg>
            <seg n="cf4f623c">
              Miljön och brukarintressena måste enligt min uppfattning gå före
              företagsintressen i detta sammanhang. Det logiska, som också får
              stöd av de stora brukarorganisationerna och Naturvårdsverket,
              är att följa utredningens förslag om kommunalt ansvar för insamlingen.
            </seg>
            <seg n="b94009be">
              Jag och Vänsterpartiet kommer noga att följa regeringens agerande
              eller brist på detsamma i denna viktiga fråga.
            </seg>
          </u>
          <note type="speaker" n="22aa87e5">
            Anf. 111 Miljöminister LENA EK (C):
          </note>
          <u who="unknown" xml:id="i-702b3522278592ea-33" n="97e7b93f">
            <seg n="ac8e6bfa">
              Herr talman! Jacob Johnson vet som erfaren riksdagsledamot att
              man inte kan ge kommentarer så länge beredning pågår i Regeringskansliet.
              Han har också fått förklaringen till att det tar tid. Trots allt
              är det lite drygt ett år sedan jag fick ta emot en utredning på
              det här området. Med dubbla antalet remissvar mot det förväntade
              får man ha respekt för att det kräver beredningstid. Dessutom
              har jag under året engagerat mig i återvinningsfrågor genom att
              ta fajten för att öka insamlingsgraden vad gäller lågenergilampor.
              Där har det skett en fördubbling. Jag har visat ett tydligt engagemang
              i de här frågorna, och det kommer mer.
            </seg>
          </u>
          <note n="936f5ef0">
            Överläggningen var härmed avslutad.
          </note>
          <note n="162be352">
            10 § Anmälan om interpellationer
          </note>
          <note n="9709b6b5">
            Följande interpellationer hade framställts:
          </note>
          <note n="f801ba13">
            den 17 oktober
          </note>
          <note n="18148b2e">
            Eva Sonidsson
          </note>
          <note n="18148b2e">
            Eva Sonidsson
          </note>
          <note n="517edd58">
            Interpellationerna redovisas i bilaga som fogats till riksdagens
            snabbprotokoll tisdagen den 22 oktober.
          </note>
          <note n="b9445cf5">
            11 § Anmälan om frågor för skriftliga svar
          </note>
          <note n="d10fff66">
            Följande frågor för skriftliga svar hade framställts:
          </note>
          <note n="f801ba13">
            den 17 oktober
          </note>
          <note n="18148b2e">
            Eva Sonidsson
          </note>
          <note n="70098900">
            Gunnar Sandberg
          </note>
          <note n="9f639e0e">
            Marie Nordén
          </note>
          <note n="07b05217">
            Carina Hägg
          </note>
          <note n="753c045b">
            Frågorna redovisas i bilaga som fogats till riksdagens snabbprotokoll
            tisdagen den 22 oktober.
          </note>
          <note n="1323fb9f">
            12 § Kammaren åtskildes kl. 15.41.
          </note>
          <note n="7b6e3a3f">
            Förhandlingarna leddes
          </note>
          <note n="7f25a314">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
