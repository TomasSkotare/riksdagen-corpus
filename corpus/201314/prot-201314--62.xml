<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2013</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2013</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201314--62</head>
          <docDate when="2013-01-29">2013-01-29</docDate>
        </div>
      </front>
      <body>
        <div>
          <note n="72d65139">
            ﻿
          </note>
          <note n="1f14ee81">
            Riksdagens protokoll
          </note>
          <note n="379f37bf">
            2013/14:62
          </note>
          <note type="date" n="b5375c69">
            Onsdagen den 29 januari
          </note>
          <note n="8d788bae">
            Kl. 09:00 - 19:20
          </note>
          <note n="d8525667">
            1 § Justering av protokoll
          </note>
          <note n="99937481">
            Protokollet för den 23 januari justerades.
          </note>
          <note n="d71f5f76">
            2 § Anmälan om fördröjt svar på interpellation
          </note>
          <note n="e6556793">
            Följande skrivelse hade kommit in:
          </note>
          <note n="ad3087e0">
            Interpellation 2013/14:231
          </note>
          <note n="ad3f905c">
            Interpellation 2013/14:231 Svensk mat i kommunerna
          </note>
          <note n="be7b7692">
            Interpellationen kommer att besvaras den 4 februari 2014.
          </note>
          <note n="9d18f2c9">
            Skälet till dröjsmålet är redan inbokade engagemang.
          </note>
          <note n="8c95d1e0">
            Marianne Jenryd
          </note>
          <note n="df9bbc6e">
            3 § Anmälan om faktapromemoria
          </note>
          <note n="088a514d">
            Tredje vice talmannen anmälde att följande faktapromemoria om
            förslag från Europeiska kommissionen hade kommit in och överlämnats
            till utskott:
          </note>
          <note n="d2b23a38">
            KOM(2013) 886
          </note>
          <note n="5f8c11e6">
            4 § Ärenden för hänvisning till utskott
          </note>
          <note n="466cfab4">
            Följande dokument hänvisades till utskott:
          </note>
          <note n="e9f76e20">
            5 § Motpart i mål om ny legitimation enligt patientsäkerhetslagen
          </note>
          <note n="c994686e">
            Tredje vice talmannen konstaterade att ingen talare var anmäld.
          </note>
          <note n="b93fb0ad">
            6 § Subsidiaritetsprövning av kommissionens förslag om ändring
            av direktiv 2011/96/EU om ett gemensamt beskattningssystem för
            moderbolag och dotterbolag hemmahörande i olika medlemsstater
          </note>
          <note n="073d6805">
            Kammaren biföll utskottets förslag att ärendet fick avgöras efter
            endast en bordläggning.
          </note>
          <note n="b8a46d64">
            Anf. 1 GUNNAR ANDRÉN (FP):
          </note>
          <note n="ee5ecb61">
            Herr talman! Subsidiaritetsprövningar brukar inte väcka starka
            känslor. Det beror kanske på att redan ordet subsidiaritetsprövning
            på svenska är svårt. Icke heller detta förslag kommer väl att
            väcka väldiga känslor. Likväl är subsidiaritetsprövningarna ofta
            väldigt viktiga.
          </note>
          <note n="b1ad43ec">
            Herr talman! Vi hade så sent som förra veckan en omfattande debatt
            där konstitutionsutskottet gick igenom alla de yttranden som har
            kommit under de senaste åren från Sveriges riksdag. Vi kan konstatera
            att Sveriges parlament sedan Lissabonfördraget trädde i kraft
            den 1 december 2009 – om jag minns rätt, och det gör jag säkert
            – har varit väldigt flitigt med att använda sig av den möjlighet
            som de nationella parlamenten har att lämna motiverade yttranden
            när man anser att förslag som kommer från kommissionen inte stämmer
            med Lissabonfördraget. Det är en möjlighet som parlamentet och
            därigenom svenska folket har anledning att utnyttja väldigt väl.
            Det är en förstärkning av de nationella parlamentens möjlighet
            att påverka lagstiftningsprocesser inom EU.
          </note>
          <note n="d0148152">
            I det här fallet, herr talman, gäller det frågan om vi ska ha
            ett gemensamt beskattningssystem för moderbolag och dotterbolag
            hemmahörande i olika medlemsstater. Det kan sägas vara en fråga
            av mycket teknisk karaktär.
          </note>
          <note n="5b8beea2">
            Vårt utskott, skatteutskottet, har sett positivt på att ett klargörande
            införs som innebär att skattefrihet för utdelning från dotterbolag
            till moderbolag ska gälla endast i den mån utdelningen inte är
            avdragsgill hos dotterbolaget. Det låter invecklat men är en väldigt
            viktig markering. Detta ser vi positivt på.
          </note>
          <note n="591c5cb0">
            Vi har efter noggrann prövning kommit till en slutsats i skatteutskottet.
            Vi hade i samband med denna tre andra subsidiaritetsprövningar
            som vi lät passera. Vi fann att det inte fanns anledning att invända
            mot dem. Men i det här fallet tycker skatteutskottet – och vi
            hoppas att vi får riksdagen med oss på den punkten – att kommissionens
            förslag går längre än vad som är förenligt med subsidiaritetsprincipen.
            Grundprincipen, som finns att läsa på första sidan i utlåtandet,
            om skattesuveränitet för medlemsstaterna måste värnas när det
            gäller de direkta skatterna. Det kan ifrågasättas om gemensamma
            skatteflyktsbestämmelser skulle vara tydligare än nationella.
            Det är en mycket viktig formulering.
          </note>
          <note n="6bc6ca98">
            I det svenska fallet har vi kommit fram till att det inte skulle
            innebära någon förbättring när det gäller klarhet eller effektivitet
            för att komma till rätta med skatteflykt. Förslaget bedöms därför
            att i nuläget gå längre än vad som är nödvändigt för att nå målet
            för den planerade åtgärden.
          </note>
          <note n="c0726752">
            Herr talman! Det är därför som skatteutskottet har invändningar
            mot förslaget från kommissionen. Vi anser att Sveriges riksdag
            ska lämna ett motiverat yttrande till kommissionen för att tydliggöra
            att vi inte tycker att detta är förenligt med Lissabonfördraget.
          </note>
          <note n="b1584fb0">
            Överläggningen var härmed avslutad.
          </note>
          <note n="2aaccda6">
            7 § Strålskydd, kärnteknisk säkerhet och explosivämnen m.m.
          </note>
          <note type="speaker" n="394811f5">
            Anf. 2 PETER JEPPSSON (S):
          </note>
          <u who="peter_jeppsson_5900ec" xml:id="i-bdb2dc5c7fccd8e4-0" n="93838e50" next="i-9b6454e7924fb9c3-0">
            <seg n="87215a76">
              Herr talman! Betänkandet som vi ska debattera nu gäller strålskydd,
              kärnteknisk säkerhet och explosivämnen med mera.
            </seg>
            <seg n="ce772127">
              Den första delen som jag vill ta upp i mitt anförande gäller
              säkerheten vid kärnkraftverk där vi har en reservation, nr 2,
              som jag härmed yrkar bifall till.
            </seg>
            <seg n="14cfadde">
              Kärnkraftsolyckorna i Tjernobyl, Ukraina och Fukushima i Japan
              har satt sina spår långt utanför de direkt drabbade områdena.
              Det finns en stor oro för att en lika allvarlig olycka som dessa
              skulle kunna inträffa i Sverige eller i vår omedelbara närhet.
            </seg>
            <seg n="f188d16f">
              Våra svenska kärnkraftverk ligger i befolkningstäta områden.
              Det innebär att en olycka skulle få katastrofala följder. Säkerheten
              och arbetet med säkerhetsfrågor måste alltid ha högsta prioritet
              vid ett kärnkraftverk.
            </seg>
            <seg n="15b56208">
              Svensk kärnkraftsindustri har genom åren haft ett högt förtroende
              i säkerhetsfrågor, men det har visat sig att säkerheten även vid
              svenska kärnkraftverk är bristfällig. Säkerheten vid kärnkraftverket
              i Forsmark har till exempel kritiserats efter att en stor grupp
              miljöaktivister sommaren 2011 kunde ta sig in på området. I mars
              2012 stod Forsmark i princip utan skydd sedan personalen vid polisens
              speciella insatsstyrka i Uppsala, som har i uppdrag att i en krissituation
              säkerställa att kärnkraftverket kan stängas säkert, hade sagt
              upp sig.
            </seg>
            <seg n="e5a94689">
              Kärnkraftverket Ringhals stod under flera år under särskild tillsyn
              av Strålsäkerhetsmyndigheten, SSM, med anledning av att myndigheten
              upptäckt allvarliga brister i säkerhetsarbetet vid kärnkraftverket.
              Med detta vill jag också ha sagt att jag tycker att myndigheten
              gör ett mycket bra arbete när man gör på detta sätt.
            </seg>
          </u>
          <note n="14ce6194">
            I oktober 2012 gjorde Greenpeaceaktivister ett förnyat intrång
            vid samtliga kärnanläggningar. I maj 2013 släppte en skärmflygare
            ned ballonger över Ringhals, och i juni 2013 inträffade en brand
            i kärnkraftverket.
          </note>
          <u who="peter_jeppsson_5900ec" xml:id="i-9b6454e7924fb9c3-0" n="93838e50" prev="i-bdb2dc5c7fccd8e4-0">
            <seg n="80052bef">
              Herr talman! Dessa händelser utgör bara exempel på olika tillbud,
              och vi socialdemokrater menar att det är uppenbart att det saknas
              tillräckligt riskmedvetande hos de högst ansvariga för verksamheten.
            </seg>
            <seg n="dc3dc865">
              Det är av yttersta vikt att regeringen anslår tillräckliga medel
              till polisen och andra myndigheter som är ansvariga för säkerheten
              vid kärnkraftverk så att en hög säkerhetsnivå kan hållas. Det
              är lika angeläget att regeringen genom ägardirektiv till Vattenfall
              skärper kraven på ett förbättrat säkerhetsarbete, inte minst vad
              gäller den fysiska säkerheten runt anläggningarna. Det ska sägas
              att det har blivit bättre på vissa håll.
            </seg>
            <seg n="e844f246">
              Regeringen bör återkomma med en årlig samlad rapport där kärnkraftsproducenterna
              och berörda myndigheter beskriver hur förbättringsarbetet med
              säkerheten vid de svenska kärnkraftsanläggningarna fortlöper.
            </seg>
            <seg n="52da2935">
              Genom övningar och annan förberedande verksamhet kan det förebyggande
              beredskapsarbetet på kärnkraftsområdet utvärderas och ständigt
              förbättras. Har vi en ständig bevakning och utveckling genom just
              återkommande övningar kan problemområden upptäckas och åtgärdas
              innan det händer en olycka. Efter en övning av en brand i kärnkraftverket
              i Oskarshamn 2011 kunde man konstatera att Sverige inte skulle
              klara en så stor olycka.
            </seg>
            <seg n="49f0411f">
              Herr talman! Den andra delen av mitt anförande berör elsäkerhet.
              Här har Ingemar Nilsson från Socialdemokraterna på ett förtjänstfullt
              sätt lyft upp frågan genom motion 2013/14:Fö229.
            </seg>
            <seg n="f1e02714">
              Ansvaret för elsäkerheten i Sverige regleras i elinstallatörsförordningen.
              Syftet med förordningen är att förebygga risk för personskador
              och skador på egendom till följd av bristfällig eller felaktig
              installation av elektriska starkströmsanläggningar.
            </seg>
            <seg n="2f4398ce">
              I Sverige har elsäkerheten organiserats utifrån ett system där
              utbildade yrkesmän utför arbete som översiktligt planeras av en
              ansvarig behörig installatör. Ansvarsfördelningen är sådan att
              elinstallatören planerar arbetet, väljer ut lämpliga yrkesmän
              och övervakar det löpande arbetet. Elinstallatören är den ende
              som har en certifierad utbildning. Yrkesmannens kompetens certifieras
              i regel av ett partsgemensamt organ efter godkänd gymnasie- och
              lärlingsutbildning.
            </seg>
            <seg n="5f281c21">
              Den huvudprincip som uttrycks i elinstallatörsförordningen om
              att elinstallatören och yrkesmannen ska vara anställda i samma
              företag måste anses vara ett grundläggande krav för att den ansvariga
              elinstallatören ska kunna utföra sitt uppdrag på ett elsäkerhetsmässigt
              bra och säkert sätt. Det handlar om att elinstallatören ska ha
              möjlighet att planera, leda och kontrollera det arbete som yrkesmannen
              utför. Det är väsentliga delar i jobbet. Denna reglering har lett
              till att många olyckor har kunnat undvikas i samband med genomförda
              elinstallationer.
            </seg>
            <seg n="d28af017">
              I augusti 2013 beslutade regeringen att tillsätta en utredning
              med uppdrag att lämna förslag till ett nytt regelverk för kompetenskontroll
              av personer som ska utföra elinstallationer. Uppdraget ska redovisas
              senast den 31 december 2014, alltså i år.
            </seg>
            <seg n="94f456c8">
              Samtidigt har Elsäkerhetsverket genom beslutade ändringar i myndighetens
              föreskrifter till elinstallatörsförordningen i praktiken upphävt
              förordningens anställningskrav. Det innebär att en av de mest
              grundläggande reglerna i det svenska elsäkerhetssystemet upphävs
              samtidigt som regeringen ska utreda den framtida regleringen och
              ansvaret på området.
            </seg>
            <seg n="c0955f2b">
              Jag menar att detta är djupt olyckligt, otillfredsställande och
              en felaktig ordning, och vi socialdemokrater anser att regeringen
              bör återställa anställningskravet i elinstallatörsförordningen
              genom en revidering av förordningen som begränsar Elsäkerhetsverkets
              föreskriftsrätt och möjligheten att tillämpa undantag från anställningskravet.
              Därmed skulle den nyligen tillsatta utredningen ges möjlighet
              att förutsättningslöst granska och analysera hur ett säkrare elsäkerhetssystem
              ska kunna byggas upp.
            </seg>
            <seg n="309e341c">
              Herr talman! Trots risken att verka paragrafinriktad vill jag
              redogöra för vilken ordalydelse S, V och MP anser att elinstallatörsförordningen
              borde få: Elsäkerhetsverket får i det särskilda fallet eller genom
              föreskrifter medge undantag från tillämpningen av förordningens
              2 och 3 §§.
            </seg>
            <seg n="54505806">
              Paragraf 6: Elinstallationsarbete får utföras endast av elinstallatör
              eller av yrkesman under överinseende av elinstallatör hos vilken
              yrkesmannen är anställd eller som är anställd i samma företag
              som yrkesmannen.
            </seg>
            <seg n="af715191">
              Undantag från kravet att yrkesmannen och elinstallatören ska
              vara anställda i samma företag kan ske i följande fall:
            </seg>
            <seg n="5adf021d">
              I annat fall än som avses under punkt 1–4 ska undantag medges
              efter prövning av Elsäkerhetsverket i varje särskilt fall.
            </seg>
            <seg n="1ea83e2d">
              Dessa förslag finns också med i vår reservation.
            </seg>
          </u>
          <note n="3c3ba296">
            Vad gäller undantag borde lydelsen bli:
          </note>
          <note n="01cd1acf">
            Herr talman! Med anledning av vårt ställningstagande yrkar jag
            härmed även bifall till den gemensamma reservationen från S, V
            och MP, reservation nr 4.
          </note>
          <note type="speaker" n="e0ba5b30">
            Anf. 3 PETER RÅDBERG (MP):
          </note>
          <u who="peter_radberg_0b0188" xml:id="i-9df3aefe028ff6a9-0" n="d8e18d11" next="i-447af9dbccf0c774-0"/>
          <note n="52ce8350">
            Herr talman! Samtidigt som riksdagen 2010 antog propositionen
            om att tillåta nya reaktorer i Sverige antog man även propositionen
            Kärnkraften – ökat skadeståndsansvar .
          </note>
          <u who="peter_radberg_0b0188" xml:id="i-447af9dbccf0c774-0" n="d8e18d11" prev="i-9df3aefe028ff6a9-0">
            <seg n="c63c3c8f">
              Beslutet innebär bland annat att atomansvarighetslagen ersätts
              av en ny lag som reglerar ansvar och ersättning vid radiologiska
              olyckor, att det införs ett så kallat obegränsat ansvar för innehavare
              av kärntekniska anläggningar och att innehavare av kärnreaktorer
              ska finansiera ansvaret upp till 1 200 miljoner euro eller ca
              11 miljarder kronor.
            </seg>
            <seg n="b2dd7eee">
              I den nya lagen om ansvar vid olycka skiljer regeringen mellan
              ett principiellt obegränsat ansvar och säkerställande av finansiering
              för detta ansvar. Ett obegränsat ansvar innebär i princip att
              reaktorägarens ansvar är oändligt, men i praktiken är det ekonomiska
              ansvaret begränsat till 11 miljarder kronor eller de överstigande
              tillgångar som den ansvarige har och som en domstol kan få tillgång
              till.
            </seg>
            <seg n="ed19315a">
              Konstruktionen är sådan att den som driver en eller flera reaktorer
              måste ställa säkerheter upp till ett så kallat ansvarsbelopp.
              Som jag nyss sade är det satt till motsvarande ca 11 miljarder
              kronor. Säkerheten kan vara en försäkring eller andra tillgångar.
              Utöver detta belopp eller de tillgångar som fanns vid olyckan
              ställer lagen inga krav på säkerhet.
            </seg>
            <seg n="9d84aed5">
              Den främsta tillgången är vanligen de värden som finns i det
              företag som driver eller äger anläggningen. Värdet är dock begränsat,
              i synnerhet eftersom anläggningen kan skadas allvarligt och i
              princip bli värdelös vid en omfattande kärnkraftsolycka. Även
              aktier i bolaget riskerar att bli utan värde.
            </seg>
            <seg n="91f8b20d">
              Miljöpartiet anser att det ansvarsbelopp som lagen föreskriver
              är alldeles för lågt. Det motsvarar bara en bråkdel av de kostnader
              som riskerar att uppstå vid en omfattande kärnkraftsolycka.
            </seg>
            <seg n="b3de0e5c">
              De möjliga kostnaderna vid en omfattande olycka är i princip
              oändliga. Enligt Statens strålskyddsinstitut uppgick kostnaderna
              efter olyckan i Tjernobyl till minst 1 000 miljarder kronor i
              bara Ukraina, Vitryssland och Ryssland. Det var fram till 2005
              och i den tidens pengavärde.
            </seg>
            <seg n="be9c047d">
              I Fukushima vet vi ännu inte var kostnaderna landar, men seriösa
              bedömare talar om belopp långt över de 1 000 miljarder kronor
              som olyckan i Tjernobyl anses ha kostat.
            </seg>
            <seg n="5789b5b4">
              I Naturvårdsverkets rapport Potentiellt miljöskadliga subventioner
              från 2011 presenteras kärnkraftens begränsade skadeståndsansvar
              som en subvention. I rapporten fastslås att det är svårt att uppskatta
              storleken på subventionen men att kärnkraften skulle bli dyrare
              om skadeståndsansvaret utökades.
            </seg>
            <seg n="e8324ccc">
              Regeringens skrivelse utgår från vilken nivå av finansiell säkerhet
              som är rimlig att ställa utifrån kärnkraftsägarnas perspektiv
              snarare än den faktiska kostnaden för en olycka.
            </seg>
            <seg n="623adf1a">
              Inte heller nämner regeringen någonstans i skrivelsen vad en
              kärnkraftsolycka faktiskt kan komma att kosta. Att Fukushima bedöms
              kosta minst 1 000 miljarder kronor sätter regeringens krav om
              11 miljarder kronor i ett helt annat ljus.
            </seg>
            <seg n="d1740cf4">
              Ingenstans redogör regeringen för vem som ska betala kostnaden
              utöver de 11 miljarder kronorna om en olycka sker. Det är inte
              att garantera att kärnkraften står på egna ben.
            </seg>
            <seg n="3aedb426">
              Miljöpartiet anser att inriktningen i politiken måste vara att
              kärnkraften vid en olycka ska tvingas att betala sina egna kostnader.
              I detta ingår garantier för de skadebelopp som kan orsakas av
              en olycka. Att inte kräva sådana garantier medför sänkta kostnader
              för reaktorägaren, både vid normal drift och vid en olycka, och
              är därför enligt alla gängse definitioner att betrakta som en
              subvention, som jag nämnde nyss.
            </seg>
            <seg n="395acb58">
              För att uppfylla det villkor som det berörda utskottet har ställt
              sig bakom, nämligen att kärnkraften inte ska få några subventioner,
              behöver kravet på finansiell säkerhet höjas till att motsvara
              den nivå som en radiologisk olycka erfarenhetsmässigt har visat
              sig kunna orsaka, det vill säga åtminstone 1 000 miljarder kronor.
            </seg>
            <seg n="b6276ef7">
              Herr talman! Regeringen anger i sin skrivelse att avgiftssystemet
              för restprodukter lever upp till att inte subventionera kärnkraften.
              Den bedömningen delar inte den ansvariga myndigheten, Strålsäkerhetsmyndigheten,
              som har begärt att kärnavfallsavgiften ska höjas för att industrin
              själv ska betala för kostnaderna.
            </seg>
            <seg n="fb2cbf9f">
              I oktober 2011 föreslog SSM en höjning av den avgift kärnkraftsindustrin
              betalar till Kärnavfallsfonden från ca 1 öre per kilowattimme
              producerad kärnkraftsel till ca 3 öre per kilowattimme. Den 22
              december 2011 beslutade regeringen att endast höja avgiften till
              2,2 öre per kilowattimme, vilket är betydligt lägre. Under 2013
              meddelade Kärnavfallsfonden att det ändå saknas över 30 miljarder
              kronor för att de avsatta pengarna ska räcka till slutförvaret
              av det svenska kärnavfallet.
            </seg>
            <seg n="65d7f592">
              Enligt en uträkning som Sveriges Radios Vetenskapsradion låtit
              göra skulle avgiften behöva femfaldigas till runt 10 öre per kilowattimme
              för att täcka underskottet i Kärnavfallsfonden.
            </seg>
            <seg n="a5095ab8">
              Miljöpartiet anser att avgiften för hanteringen av kärnkraftens
              restprodukter bör möta den nivå som den ansvariga myndigheten
              bedömer behövs för att täcka de egna kostnaderna.
            </seg>
            <seg n="946c52d2">
              Att kärnkraften inte betalar för hantering av sina egna restprodukter
              är ett tydligt fall av subvention. Kärnavfallsavgiften bör spegla
              den verkliga kostnaden för kärnkraftens restprodukter.
            </seg>
          </u>
          <note n="44d0d639">
            Därmed, herr talman, yrkar jag bifall till reservationerna 1,
            3 och 4.
          </note>
          <note type="speaker" n="eeb68fb2">
            Anf. 4 MIKAEL JANSSON (SD):
          </note>
          <u who="mikael_jansson_78d74b" xml:id="i-07aacebfef839844-0" n="44531146" next="i-91e2b7628e2f6835-0"/>
          <note n="6fbaeed2">
            Herr talman! Jag yrkar bifall till reservation 5.
          </note>
          <u who="mikael_jansson_78d74b" xml:id="i-91e2b7628e2f6835-0" n="44531146" prev="i-07aacebfef839844-0">
            <seg n="fd3a0474">
              Problemen med fyrverkerier är väl kända. De kan vara allmänt
              störande och oskickligt hanterade. Djur skräms och lider av knallar
              och ljussken. Det finns också miljöproblem även om dessa har minskat
              allteftersom fyrverkerierna har miljöanpassats.
            </seg>
            <seg n="6418e05a">
              Samtidigt är fyrverkerier festliga och många tycker att de hör
              till. Enligt vår mening bör det finnas en balanspunkt. Genom att
              begränsa tidsfönstret för när fyrverkerier är tillåtna får vi
              en sådan balanspunkt. Om djur måste lugnas för att tåla fyrverkerierna
              blir det åtminstone vid färre tillfällen.
            </seg>
            <seg n="44826eca">
              Vi föreslår därför att fyrverkerier endast ska vara tillåtna
              vid vissa svenska högtider såsom nyårsafton och valborgsmässoafton
              samt vid särskilda tillfällen som exempelvis invigningar av stora
              idrottsarrangemang eller officiella nationaldagsfiranden.
            </seg>
            <seg n="299a711c">
              I dag finns det möjligheter för kommunerna att via ordningslagen
              begränsa nyttjandet av fyrverkerier, men som vi ser det är frågan
              av nationell karaktär. Lagstiftningen bör skapa lika villkor i
              hela landet i denna fråga, inte minst eftersom det har uppstått
              en ny företeelse med ungdomsgäng som riktar fyrverkeripjäser mot
              andra människor. Färre dagar då fyrverkerier är tillåtna skulle
              hjälpa polisen att stävja detta otyg.
            </seg>
          </u>
          <note type="speaker" n="6aaf05ea">
            Anf. 5 TORBJÖRN BJÖRLUND (V):
          </note>
          <u who="torbjorn_bjorlund_938599" xml:id="i-b8b0f5fc9e9c0490-0" n="388fec7f">
            <seg n="4a2781b3">
              Herr talman! Betänkandet är en mix av olika saker från allmänna
              motionstiden. Jag tänker ta upp några saker som kan vara svårhanterliga
              men också viktiga att beröra.
            </seg>
            <seg n="3fe7e8d8">
              Det första är elektromagnetiska fält och elöverkänslighet. Jag
              skulle inte påstå att det är ett omstritt område, men det finns
              olika synpunkter på hur människor påverkas av elektromagnetiska
              fält. Det är något vi forskar och försöker få fram mer fakta om.
            </seg>
            <seg n="bdbf2c68">
              Än så länge finns inga bevis för att det finns något som heter
              elöverkänslighet. Jag vill dock påstå att man behöver ta hänsyn
              till det som utskottet konstaterar, nämligen att det finns människor
              som har besvär av elektromagnetiska fält. Det gör att vi kanske
              inte helt tvärsäkert ska säga att det i framtiden kommer att vara
              bevisat att det inte finns.
            </seg>
            <seg n="8f2a39ee">
              Jag tycker att utskottets ställningstagande är bra: Man ska ta
              hänsyn till dessa människor och hålla öppet för att det kan finnas
              framtida forskning som kommer fram till andra saker. Men i dag
              finns inga bevis för att det existerar på det sätt man vill påskina.
              Det tycker jag gör saken svår att hantera. Vänsterpartiet har
              skrivit ett särskilt yttrande om detta för att försöka problematisera
              bilden av hur det ser ut.
            </seg>
            <seg n="c01b0550">
              Nästa sak handlar om kärnkraften. Den är både omstridd och svårhanterlig
              både när det gäller säkerhetsfrågan och avfallshanteringen. Vi
              har i reservation 2, som jag yrkar bifall till, problematiserat
              detta tillsammans med Socialdemokraterna. Peter Jeppsson var inne
              på en del saker kring detta.
            </seg>
            <seg n="f9c6e523">
              Jag tror att vi till att börja med behöver ta ett helhetsgrepp
              när det gäller säkerheten så att det inte händer olyckor. Vi har
              haft incidenter som har beskrivits, och vi har haft aktivister
              som har försökt ta över kärnkraftverk. Säkerheten behöver definitivt
              ses över mer och prioriteras.
            </seg>
            <seg n="02768783">
              Det handlar om att sätta press på dem som producerar kärnkraft
              att ta detta på allvar. Vi vet att det finns en intressemotsättning
              mellan att lägga pengar på säkerhet och att ta ut vinst. Samma
              sak gäller avfallet. Vi behöver se till att vi får en ordentlig
              buffert så att vi vet att pengarna finns när eller om det händer
              någonting.
            </seg>
            <seg n="51024947">
              Vi har sett förskräckliga exempel ute i världen – i Fukushima
              och på andra ställen – på vad som händer om vi drabbas av en kärnkraftsolycka
              och hur mycket pengar det kostar.
            </seg>
            <seg n="2c162ef6">
              Det finns olika uppgifter om hur mycket pengar som finns att
              tillgå i olika fonder, och jag tycker att den frågan är svår att
              hantera. Säkerheten vid kärnkraftverken är dock enkel att hantera,
              för den kan verkligen kritiseras.
            </seg>
            <seg n="7188d177">
              Elsäkerheten har Peter Jeppsson berört, herr talman, så jag går
              inte in på den. Jag yrkar dock bifall till reservation 4.
            </seg>
            <seg n="c67da025">
              Det sista jag ska gå in på handlar om fyrverkerier. Fyrverkerier
              är ofta kopplat till fester och arrangemang, framför allt nyår,
              och är något vi kan glädjas åt. De är både vackra, trevliga och
              häftiga att titta och lyssna på. Men det finns en baksida. Vi
              vet att det finns lagar och regelverk i dag som ska se till att
              överträdelser inte begås när det gäller hur fyrverkerier och smällare
              hanteras. Men tyvärr – som vi nog alla själva kan konstatera,
              framför allt på nyårsafton – händer det saker, och man kan inte
              alltid kontrollera det som händer kring fyrverkerier.
            </seg>
            <seg n="6f1dd3a0">
              Jag tror att vi behöver ha en översyn av lagen men framför allt
              se till att kommunernas ansvar för att kontrollera gås igenom
              och skärps. Vi behöver ha en översyn av den delen också.
            </seg>
            <seg n="fa85e84d">
              Alla vi som har någon husdjursägare i vår bekantskapskrets eller
              själva har ett husdjur kan se problemen på den sidan och även
              i andra sammanhang när det gäller olyckor. Vi behöver få en skärpning
              och framför allt en bättre kontroll av just fyrverkerier för att
              vi ska kunna njuta av fyrverkerier på ett bra sätt utan att vara
              rädda för att baksidorna tar över. Det tycker jag är viktigt.
            </seg>
            <seg n="be5598f5">
              Därför vill jag yrka bifall till reservation 6, som handlar om
              fyrverkerier.
            </seg>
          </u>
          <note type="speaker" n="ed3cd3de">
            Anf. 6 ABDIRIZAK WABERI (M):
          </note>
          <u who="abdirizak_waberi_377bfe" xml:id="i-133e37d5125efecf-0" n="01c92719">
            <seg n="a597abfb">
              Herr talman! Dagens debatt handlar om försvarsutskottets betänkande
              6. Det behandlar diverse motionsyrkanden från allmänna motionstiden
              såväl 2012 som 2013. Yrkandena rör disparata områden. Jag kommer
              att behandla dem i samma ordning som de återfinns i betänkandet.
            </seg>
            <seg n="359391c5">
              Ett antal människor upplever att de störs av elström och magnetism.
              I det moderna samhälle vi lever i är tillgång på energi närmast
              en förutsättning för att livet ska fungera. Det är till och med
              svårt att tänka sig livet utan tillgång till el. Belysning, matlagning,
              förvaring, vattenförsörjning och i vissa fall värme är exempel
              på användningsområden där vi oreflekterat tar hjälp av el.
            </seg>
            <seg n="5234579a">
              Stora ansträngningar har skett för att undersöka om elanvändningen
              har inverkan på vår organism och i så fall vilken inverkan den
              har. I två vetenskapliga rapporter från 2012 som utskottet tidigare
              uppmärksammat har det konstaterats att det inte finns några belägg
              för hälsorisker vid exponering för elektromagnetiska fält.
            </seg>
            <seg n="e7b76646">
              Under 2013 har Strålsäkerhetsmyndigheten och Socialstyrelsen
              publicerat nya forskningssammanställningar som bekräftar detta.
              Även annan forskning om elöverkänslighet tyder på att det inte
              går att hitta hälsoeffekter av exponering av elektromagnetiska
              fält. Det är tryggt att konstatera att referensvärdena för vad
              som tillåts är satta med stor säkerhetsmarginal.
            </seg>
            <seg n="237b5f68">
              Mätningar gjordes 2012 av magnetfält från olika elektriska källor.
              Glädjande nog är magnetfälten på ungefär samma nivå som för 18
              år sedan, betryggande långt under den nivå där hälsorisker börjar
              skönjas.
            </seg>
            <seg n="0d6f6594">
              Vad gäller motionerna om elektromagnetiska fält vill jag sammanfattningsvis
              säga att det i dag råder stor internationell samstämmighet om
              hur starka magnetfält som krävs för att ge upphov till direkta
              hälsoeffekter. Dessa värden ligger långt över de gränsvärden som
              har satts och långt över vad som faktiskt förekommer normalt.
              Några hälsorisker av radiovågor från mobiltelefoner och datornätverk
              har inte konstaterats, vare sig för vuxna eller för barn. Senare
              forskning tyder också på att riskerna är ännu lägre än vad som
              tidigare antagits.
            </seg>
            <seg n="3be66888">
              Resultaten från samtliga undersökningar visar att det inte går
              att påvisa några hälsoeffekter av strålning som understiger de
              gränsvärden som Strålsäkerhetsmyndigheten har fastställt.
            </seg>
            <seg n="d5bae755">
              Herr talman! Det har även väckts en motion om radon i inomhusluften
              i bostäder. Sverige är ett av få länder som har problem med radon.
              Dels läcker gasen upp genom sprickor i berggrunden, dels finns
              den i visst byggnadsmaterial. Man bedömer att radon är medskyldigt
              till 500 lungcancerfall om året. Dock beror samtidigt 90 procent
              av dessa även på rökning.
            </seg>
            <seg n="c2b44efc">
              Socialstyrelsen har satt som mål att gränsvärdet 200 becquerel
              per kubikmeter luft ska vara uppnått före 2020. WHO har rekommenderat
              ett gränsvärde på 100 becquerel per kubikmeter. Med anledning
              av detta tillsattes en arbetsgrupp under ledning av Boverket för
              att utreda konsekvenserna av att införa rekommendationerna i Sverige.
              Rapportens slutsats var att Sverige inte skulle sänka gränsvärdet
              ytterligare. Det bedömdes som orealistiskt att uppnå målet. Kostnaderna
              för att ytterligare sanera bostadsluften bedömdes som mycket höga.
            </seg>
            <seg n="7c6d6483">
              Herr talman! Det har också inkommit en motion om förbud mot starka
              laserpekare. Ett sådant förbud är i kraft sedan den 1 januari
              i år. Jag förutsätter att motionären är tillfreds med detta.
            </seg>
            <seg n="afa90aae">
              Ett par motionärer önskar att det införs en åldersgräns på solarier
              så att omyndiga ska vara tvungna att ha målsmans tillstånd att
              använda sådana. Förslag om införande av åldersgräns på solarier
              bereds i Regeringskansliet. Ett eventuellt riksdagsbeslut bör
              anstå till dess att denna beredning är klar.
            </seg>
            <seg n="30336588">
              Kärnkraften är en viktig energikälla i Sverige. Cirka hälften
              av vår el produceras vid kärnkraftverken. Låt mig först konstatera
              att svenska kärnkraftverk har drivits under drygt 40 år utan vare
              sig incidenter eller tillbud som har hotat människors hälsa. Detta
              är utan tvivel ett gott betyg åt säkerheten vid och säkerhetsarbetet
              runt kärnkraftverken. Det hindrar dock inte att det vid kontroller
              och vid andra tillfällen har upptäckts brister som inte borde
              ha funnits.
            </seg>
            <seg n="f0924a59">
              Redan våren 2010 fick Strålsäkerhetsmyndigheten i uppdrag att
              analysera säkerheten vid de svenska kärnkraftverken, eftersom
              reaktorerna började bli till åren. Naturkatastrofen som ödelade
              kärnkraftverken i Fukushima i Japan medförde att uppdraget utvidgades
              till att gälla också säkerhetsutvärderingar. Resultaten av dessa
              visade att den tekniska säkerheten är robust men att åtgärder
              behövde vidtas för att stärka säkerheten vid extrema naturfenomen
              samt även för att förbättra förmågan att klara elförsörjning vid
              elavbrott och öka förmågan till haverihantering.
            </seg>
            <seg n="ce6e0a14">
              Med anledning av resultaten har Strålsäkerhetsmyndigheten upprättat
              en nationell handlingsplan för hur de föreslagna förbättringarna
              ska genomföras 2013–2015. Tidsplanen baseras på åtgärdernas angelägenhetsgrad.
            </seg>
            <seg n="df39db27">
              Sammantaget har regeringen vidtagit en hel del åtgärder för att
              stärka skyddet vid kärnkraftverken. En nationell handlingsplan
              har upprättats. Anslagen till Strålsäkerhetsmyndigheten har ökat.
              Tillsynen har ökat. En ny strålsäkerhetslagstiftning är under
              beredning. Det fysiska skyddet runt anläggningarna förstärks.
              Ytterligare utredningar arbetar vidare med de frågor som återstår
              att genomföra till följd av tidigare genomgång av säkerheten.
              Den redan goda säkerheten är således på väg att bli ännu bättre.
            </seg>
            <seg n="38fe4158">
              En motion handlar om att regeringen genom ett ägardirektiv till
              Vattenfall ska ställa krav på säkerhetsarbetet vid kärnkraftsanläggningarna.
              Då Strålsäkerhetsmyndigheten är en kontrollmyndighet med bland
              annat just detta uppdrag finns det inget behov av att ytterligare
              en instans ställer liknande krav. I sak är det oväsentligt om
              regeringen direkt via ägardirektiv eller indirekt via myndighetsinstruktion
              ställer kravet.
            </seg>
            <seg n="309297d5">
              Herr talman! Producenterna av kärnkraftsel betalar en så kallad
              kärnavfallsavgift som är avsedd att täcka kostnaderna för hanteringen
              av det avfall som anläggningarna genererar. Dagens system innehåller
              vissa oklarheter och begränsningar av hur avgiftsmedel får placeras
              och vilket underlag för beräkning av de framtida kostnaderna som
              får användas. Därför gav regeringen redan 2011 Strålsäkerhetsmyndigheten
              i uppdrag att se över regelverken för kärnavfallsavgiften. Detta
              har resulterat i en rapport som överlämnades till regeringen i
              somras.
            </seg>
            <seg n="cb367ece">
              En av rapportens slutsatser är att nivån på dagens avgift är
              till fyllest. Rapporten är ute på remiss, och remisstiden går
              ut den sista januari. Också den här frågan är således under beredning.
            </seg>
            <seg n="26cda1ea">
              Herr talman! En motion behandlar regelverket vid installation
              av el. Ansvarig vid installation av el måste ha behörighet för
              detta. Denne kan dock lämna över själva arbetet till utbildade
              yrkesmän. Regeringen har tillsatt en utredning som ska förbättra
              dagens regelverk ur flera aspekter. Utredningsuppdraget ska vara
              klart senast den sista december i år. Därför är den förändring
              av regelverket som motionären hänvisar till att betrakta som temporär.
            </seg>
            <seg n="b00559e4">
              Herr talman! Även i år har motioner om restriktioner vid användandet
              av fyrverkerier väckts. Jag finner ingen anledning att ändra ståndpunkt
              sedan förra året. Jag har fortsatt förtroende för att villkoren
              när kommunerna ger tillstånd till fyrverkerier är sådana att olägenheter
              minimeras och att de utformas med tillbörlig hänsyn och omsorg.
              Det finns heller inget som tyder på motsatsen.
            </seg>
            <seg n="5a880aaa">
              Som jag sade för ett år sedan är användningen av fyrverkerier
              koncentrerad till ett fåtal helger, som nyår och valborg. Generellt
              sett är olägenheterna med fyrverkerier vid annan tidpunkt därför
              små. Det förbud som vissa motionärer vill införa ska ställas mot
              den glädje och det nöje som fyrverkerier medför. Något generellt
              förbud, ens med vissa undantag, är jag inte beredd att medverka
              till.
            </seg>
          </u>
          <note n="41615807">
            Herr talman! Med detta yrkar jag bifall till utskottets förslag
            och avslag på samtliga reservationer i betänkandet.
          </note>
          <note type="speaker" n="d3386eb7">
            Anf. 7 PETER JEPPSSON (S) replik:
          </note>
          <u who="peter_jeppsson_5900ec" xml:id="i-68f2d2aebabd9cce-0" n="93838e50">
            <seg n="a8f92d72">
              Herr talman! Jag väntade faktiskt in i det längsta med att begära
              replik med anledning av Abdirizak Waberis anförande. Jag ville
              först höra hur mycket han nämnde om just elsäkerheten. När det
              gäller den andra delen om tillbud har vi nog en något annan syn
              på vad som skulle kunna vara allvarligt eller inte i fråga om
              det som har hänt historiskt.
            </seg>
            <seg n="b4aad464">
              Jag vill ta upp elsäkerheten och fråga Abdirizak Waberi hur ni
              har resonerat i alliansgruppen eftersom du har varit sammanhållande
              i dessa frågor, om jag har förstått det rätt.
            </seg>
            <seg n="10f85f52">
              Det nya förslaget som Elsäkerhetsverket har drivit igenom kommer
              att urholka dagens regelverk, och detta område blir i princip
              helt avreglerat med allt vad det innebär. Därför är frågan varför
              man ändrar förordningen nu när det finns en pågående utredning
              som ska lämna sitt förslag den 31 december 2014, som Abdirizak
              Waberi nämnde i sitt inlägg.
            </seg>
            <seg n="fc0cdcb3">
              Det nya förslaget, som man av någon anledning har forcerat fram,
              kommer att innebära att mer eller mindre seriösa och oseriösa
              aktörer kommer att kunna vara ansvariga för att installationer
              godkänns. Jag undrar hur ni har resonerat kring detta. Det finns
              en utredning. Varför accepterar man en ändring av regelverket
              och sedan säger att det ska vara ett tillfälligt regelverk? Jag
              får inte riktigt ihop detta. Därför skulle jag vara mycket tacksam
              om jag får en förklaring till det.
            </seg>
          </u>
          <note type="speaker" n="086faf2c">
            Anf. 8 ABDIRIZAK WABERI (M) replik:
          </note>
          <u who="abdirizak_waberi_377bfe" xml:id="i-133e37d5125efecf-1" n="01c92719">
            <seg n="3612e544">
              Herr talman! Som du säger, Peter Jeppsson, är det riktigt att
              en utredning pågår och att vi ska invänta den.
            </seg>
            <seg n="a00b207c">
              Beträffande säkerheten kvarstår förhållandena när det gäller
              anställningar och så vidare i regelverket. Det som har hänt är
              att detta övergångsarbete har lett till en ändring i föreskrifterna
              för att de ska anpassas till nya arbetsformer på arbetsmarknaden.
              Ändringen i föreskrifterna anpassar installationsarbetet till
              dagens företagande och de regler som gäller för arbetsmarknaden
              utan att säkerheten åsidosätts. Det innebär att allt installationsarbete
              ska utföras av en installatör eller under dennes tillsyn.
            </seg>
          </u>
          <note type="speaker" n="a1f55be7">
            Anf. 9 PETER JEPPSSON (S) replik:
          </note>
          <u who="peter_jeppsson_5900ec" xml:id="i-68f2d2aebabd9cce-1" n="93838e50">
            <seg n="267d2fa4">
              Herr talman! Enligt uppgifter som jag har fått från säkra källor
              finns det i dag ett behov av 5 000–6 000 behöriga installatörer.
              Det finns i dag ca 40 000 behörigheter utfärdade, vilket kan ge
              ett stort antal personer som skaffar sig exempelvis F-skattsedel
              och sedan blir konsulter med uppdrag att godkänna installationer
              som i princip vem som helst kan genomföra i och med detta regelverk.
            </seg>
            <seg n="5194a1e7">
              Jag tolkar tyvärr detta som att förslaget är ett sätt att pressa
              ned lönerna, och jag kan tänka mig att det blir resultatet om
              man nu släpper loss regelverket helt utan krav på behörighet.
              Det luktar lönedumpning, och jag är lite rädd för att det därför
              inte har mött något motstånd från den politiska majoriteten. Men
              rätta mig gärna om jag har fel. Jag är mycket tacksam om jag har
              fel, men det verkar tyvärr inte så. Det finns i dag alltså ett
              behov av 5 000–6 000 behöriga installatörer. Om det är någonting
              annat som ligger bakom detta får ni gärna meddela mig och alla
              åhörare det direkt. Jag får en stark känsla av att det ligger
              någonting annat bakom detta. Men jag är lyhörd och tacksam om
              jag får ett klarläggande.
            </seg>
          </u>
          <note type="speaker" n="ec2343b3">
            Anf. 10 ABDIRIZAK WABERI (M) replik:
          </note>
          <u who="abdirizak_waberi_377bfe" xml:id="i-133e37d5125efecf-2" n="01c92719">
            <seg n="39e651e9">
              Herr talman! Marknaden ser olika ut under olika tider. Vi kommer
              alltid att behöva yrkesmän som kommer att utföra dessa installationer.
              Huvudprincipen är att det alltid ska finnas ett anställningsförhållande.
              Det är alltid en person som har kunskaper om detta som ska göra
              tillsynen så att det ska vara en större trygghet för konsumenterna.
              Det innebär att vi alltid står på konsumenternas sida samtidigt
              som vi måste se att arbetsmarknaden ser annorlunda ut i dag än
              den gjorde tidigare. Men jag inväntar den utredning som ska komma.
            </seg>
          </u>
          <note type="speaker" n="bb74467b">
            Anf. 11 ALLAN WIDMAN (FP):
          </note>
          <u who="allan_widman_49f05b" xml:id="i-50efeab8a242f45e-0" n="7b61a315">
            <seg n="8e063fb8">
              Herr talman! Mitt anförande kommer att koncentreras på säkerheten
              vid de svenska kärnkraftverken. Kärnkraften är en klimatsmart
              och mycket kostnadseffektiv energikälla i vårt land och svarar
              för mellan 40 och 50 procent av den sammanlagda elproduktionen.
              Men det går inte att blunda för att kärnkraften också utgör en
              potentiell olycksrisk med svåra konsekvenser som följd. Den moderna
              historien visar ett antal exempel på detta. Samtidigt innebär
              den centraliserade energiproduktionen från kärnkraftverken naturligtvis
              också en sårbarhet sett utifrån det sammanlagda samhällets robusthet.
            </seg>
            <seg n="2af12ba3">
              Den 9 oktober 2012 tog sig ett sjuttiotal personer in på Ringhals
              och Forsmark. Detta var pinsamt för de myndigheter som upprätthåller
              säkerheten vid våra kärnkraftverk och ställer krav på dem som
              driver dessa verk. Men det var inte bara enkelheten i detta inträngande
              som slog oss som såg stegar resas mot stängsel och hur människor
              klättrade över mer eller mindre obehindrat. Vi slogs också av
              att det inte fanns någon förvarning om denna förestående attack
              från Greenpeace sida, trots att det var ett sjuttiotal personer
              involverade som kom från flera olika länder i Europa. Rimligen
              borde denna manifestation, eller vad Greenpeace vill kalla den,
              ha föregåtts av mängder av samtal, kontakter, mejl och annat.
              Men likväl inträffade detta som en blixt från en klar himmel.
              Nu var det Greenpeace och inte någon terroristorganisation, och
              uppenbarligen var det inte heller fråga om att Greenpeace hade
              infiltrerats av mer illasinnade krafter. Men det kunde ha förhållit
              sig annorlunda.
            </seg>
            <seg n="191baa3d">
              Det som hände hösten 2012 blottade ett antal brister när det
              gäller svensk kärnkraftssäkerhet. Bland annat saknades flygförbudszoner
              över de svenska kärnkraftverken. Detta valde Greenpeace att markera
              mot vid en ytterligare manifestation den 21 maj 2013 då man flög
              med en skärmflygare in över kärnkraftverket i Ringhals och släppte
              ballonger. Det saknas dessutom bindande nationella direktiv för
              hur våra polismyndigheter ute i landet ska svara för säkerheten
              vid kärnkraftverken. Det finns inte heller någon del i det svenska
              underrättelseväsendet som har uppgiften att särskilt ansvara för
              hot mot kärnkraftsanläggningar.
            </seg>
            <seg n="cabccde7">
              Som Abdirizak Waberi har påpekat pågår det nu arbete på många
              fronter, både inom regeringen och bland våra ansvariga myndigheter.
              Detta är bra. Inte minst detta år har en väsentlig nyhet tillkommit
              som har inneburit en bättre beredskap, nämligen att Försvarsmakten
              i framtiden ska kunna ställa medeltunga helikoptrar till förfogande
              för insatser av den nationella polisiära insatsstyrkan. Detta
              är ett stort framsteg.
            </seg>
            <seg n="ecc37978">
              Samtidigt kan vi konstatera att det nu med regelbundenhet genomförs
              övningar som handlar om att stärka vår beredskap just vid olyckor
              i samband med kärnkraftverken. Detta är bra, men det krävs naturligtvis
              mycket mer.
            </seg>
            <seg n="a7cf1f30">
              Socialdemokraterna har en reservation, nr 2, som handlar om att
              man ska slå fast i ägardirektiv att säkerhetsarbete alltid ska
              gå före vinst. Jag uppfattar detta som ett feltänkande från Socialdemokraternas
              sida, herr talman. Näringsverksamhet kan naturligtvis aldrig bedrivas
              utan ett vinstintresse. Det är en paradox att tro att enskilda
              företag enbart skulle agera utifrån samhällsnytta och inte se
              till möjligheterna för avkastning på det egna kapitalet.
            </seg>
            <seg n="8c4fb867">
              Dessutom är förslaget att uttrycka detta i ett ägardirektiv begränsande.
              Det kommer i så fall bara att träffa de kärnkraftverk där staten
              har möjlighet att formulera ägardirektiv, men inte industrin i
              övrigt. Det som är det allra värsta är att med en sådan här svepande
              formulering om att säkerheten alltid ska gå före vinst tillskapar
              vi en sorts omvänd bevisbörda. Det är inte längre svenska politiker
              som genom rättsregler eller svenska myndigheter som genom föreskrifter
              berättar för människor hur verksamheten ska bedrivas, utan i stället
              lägger vi bollen i knät på industrin och säger: Kom inte till
              oss och redovisa någon vinst om ni inte har gjort precis allting
              som krävs för säkerheten vid kärnkraftverken! Det kanske är politiskt
              klurigt att formulera sig på det sätt som man gör i reservationen,
              men det är inte ett exempel på den rättssäkerhet som brukar prägla
              kammarens arbete.
            </seg>
            <seg n="747cda4f">
              När det gäller elsäkerheten kan man konstatera att det nuvarande
              systemet uppenbarligen inte är tillfredsställande. En enda enskild
              elinstallatör kan i dag ha ansvaret för att övervaka hundratals
              personer spridda över hela landet som installerar el av olika
              slag. Det är bland annat mot bakgrund av detta som det nu sker
              en översyn av föreskrifterna. Som tidigare har sagts består kontrollen
              fortfarande. Det enda detta handlar om är att det finns en möjlighet
              att göra undantag när det gäller det tidigare kravet på att den
              som installerar och den övervakande elinstallatören är anställda
              i samma företag. Detta, herr talman, förklarar väl för oss alla
              att det här också handlar om en del fackliga intressen.
            </seg>
          </u>
          <note n="4fc7e4f9">
            Jag yrkar bifall till utskottets förslag i betänkandet.
          </note>
          <note type="speaker" n="69f408f4">
            Anf. 12 PETER RÅDBERG (MP) replik:
          </note>
          <u who="peter_radberg_0b0188" xml:id="i-88b9f65548791187-0" n="d8e18d11">
            <seg n="9e7515af">
              Herr talman! Det är både befriande och otroligt beklagligt att
              höra Allan Widman säga att säkerheten inte ska gå först. Säkerheten
              måste gå först i alla lägen när det gäller kärnkraft. Vi kan bara
              föreställa oss den typ av olyckor som skulle kunna inträffa i
              Sverige eller i vår närhet om en kärnkraftsolycka skulle inträffa.
              Jag tog upp ett par exempel själv – Tjernobyl, Fukushima och så
              vidare.
            </seg>
            <seg n="9d12bbf3">
              Allan Widman talar om vinsten kopplad till säkerheten. I måndags
              stängdes Oskarshamns O1 på grund av en oljeläcka i en ventil.
              Återigen fick man stänga ett kärnkraftverk. Som vanligt säger
              ledningen: Det här är ingen fara. Det här löser vi! Men jag tror
              att vi har hört andra diskussioner just om O1:an i Oskarshamn.
            </seg>
            <seg n="27f10b88">
              Det intressanta är dels synen på säkerhet, dels att man på något
              sätt försöker mota de alternativa energikällor som finns. Det
              var en bra diskussion mellan Åsa Romson och Jan Björklund i Agenda
              i söndags. Jag tycker att det på ett bra sätt tydliggjorde hur
              man kör den enda vägens politik när det gäller energipolitiken;
              det är kärnkraft fullt ut. Man vägrar totalt att släppa in något
              annat. Nu har regeringen gett möjlighet att öppna nya kärnkraftverk
              om så skulle vara fallet.
            </seg>
            <seg n="58d76597">
              Jag skulle vilja att Allan Widman säger några fler ord om säkerhet
              kopplad till vinst. Hur kan du resonera som du gör?
            </seg>
          </u>
          <note type="speaker" n="08e5fd7d">
            Anf. 13 ALLAN WIDMAN (FP) replik:
          </note>
          <u who="allan_widman_49f05b" xml:id="i-50efeab8a242f45e-1" n="7b61a315">
            <seg n="df7688de">
              Herr talman! Kärnkraftssäkerhet är en otroligt viktig fråga.
              Det var därför, herr talman, jag ägnade huvuddelen av mitt anförande
              just åt att diskutera denna problematik. Jag vidgår också att
              här finns brister. Tyvärr har de funnits under lång tid, så jag
              tror att det politiska ansvaret för detta möjligen är delat av
              oss alla i den här kammaren.
            </seg>
            <seg n="957b4870">
              Det som Peter Rådberg och reservation 2 försöker göra är försåtligt.
              Det är nämligen att inte berätta för näringsidkarna eller dem
              som driver kärnkraftverken vilka konkreta krav som ska gälla för
              säkerheten. Så har vi ju alltid gjort tidigare. Det är Strålsäkerhetsmyndigheten
              som i detalj berättar hur verksamheten ska bedrivas och vilka
              sanktioner som ska sättas in om det sker misstag.
            </seg>
            <seg n="0d2ea9f4">
              Denna formulering är gjord för att undgå ett politiskt ansvar.
              Man lägger bollen i knät på industrin och säger: Ni har att alltid
              bevisa att ni har prioriterat säkerheten före ekonomin. Det är,
              enligt min mening, att skapa en omvänd bevisbörda. Den enskilde
              ska inte längre bevisa att han eller hon har gjort och uppfyllt
              det som lagen föreskriver, utan den enskilde ska visa att han
              eller hon har gjort allting som över huvud taget någonsin går
              för att undvika olyckor, misstag eller annat.
            </seg>
            <seg n="7710da38">
              Att ställa dessa krav på en verksamhet – oavsett om det handlar
              om kärnkraftsindustri, om dem som driver kollektivtrafik eller
              om vilket företag som helst – är inte i överensstämmelse med de
              rättstraditioner som Sverige har. Vi har expertmyndigheter. De
              vet i detalj vad som krävs för att verksamheterna ska bedrivas
              på ett säkert sätt. Se då till att de utfärdar de föreskrifter
              som behövs för att åstadkomma detta!
            </seg>
          </u>
          <note type="speaker" n="604a914e">
            Anf. 14 PETER RÅDBERG (MP) replik:
          </note>
          <u who="peter_radberg_0b0188" xml:id="i-88b9f65548791187-1" n="d8e18d11">
            <seg n="c42be00a">
              Herr talman! Vi är nog rätt överens, Allan Widman, om att expertmyndigheterna
              ska vara dem som talar om det. Men du gör detta till en politisk
              fråga, och du gör det till en teknisk fråga. Socialdemokraterna
              får svara för sig eftersom du angrep dem. Men hela frågan blir
              teknisk när du på ett intellektuellt sätt försöker förklara att
              det inte är företagen utan någon annan som ska sköta säkerheten.
            </seg>
            <seg n="c3957263">
              Man måste väl ändå skilja på kärnkraftverk och Ikea eller något
              annat företag, vilket som helst. Om en olycka inträffar på ett
              vanligt svenskt företag kan man hantera det på något sätt. Men
              det blir svårt att hantera en kärnkraftsolycka. Den kan man inte
              bara vifta bort. Därför blir säkerheten helt central när vi pratar
              kärnkraftverk.
            </seg>
            <seg n="9e6f7139">
              Du ställer de här sakerna mot varandra. Hela ditt tal bygger
              på det, och då blir det en teknisk fråga. Det är det som jag tycker
              blir stötande, Allan Widman. Ni förordar som parti kärnkraften
              före allting annat, men det är i och för sig en helt annan diskussion.
            </seg>
            <seg n="e8fbc0a3">
              Från Miljöpartiets sida vill vi kraftigt markera att säkerheten
              går först. Den går först, den går först och den går först. Du
              gör detta till en teknisk fråga och en politisk vinkel, vilket
              jag tycker är otroligt olyckligt.
            </seg>
          </u>
          <note type="speaker" n="6a6720d4">
            Anf. 15 ALLAN WIDMAN (FP) replik:
          </note>
          <u who="allan_widman_49f05b" xml:id="i-50efeab8a242f45e-2" n="7b61a315">
            <seg n="310989d6">
              Herr talman! Jag vet inte vem som är bäst på att göra de politiska
              vinklingarna just nu. Jag kanske inte känner mig som den mest
              utpekade just där.
            </seg>
            <seg n="ba034c14">
              Jag kan konstatera att den politiska oppositionen här försöker
              ställa ett abstrakt krav som inte är kopplat till några konkreta
              villkor för verksamheten utan som är svepande. Man säger: Oavsett
              vad kommer säkerheten före pengar. Jag tror att det i praktisk
              mening är så redan i dag. Och jag vill tro, herr talman, att det
              finns särskilt långtgående ansvar just när det gäller drift av
              kärnanläggningar. I juridiken talar man om strikt ansvar, och
              jag föreställer mig att det finns ett sådant just när det gäller
              kärnkraftverken.
            </seg>
            <seg n="fb3c5585">
              Jag försöker fånga upp den djupare problematik som finns med
              att uttrycka sig på det sätt man gör när man säger att säkerheten
              alltid ska gå före vinst. Man gör det dessutom i ett ägardirektiv,
              vilket innebär att det bara drabbar vissa företag och inte andra
              med de påföljande konkurrensnackdelar som det innebär.
            </seg>
            <seg n="b4a5923d">
              Jag är inte säker på att Peter Rådberg är mottaglig för det här
              argumentet. Det är viktigt att samhället, riksdagen och myndigheterna
              ställer kraven och att enskilda vet vilka krav som gäller och
              kan leva upp till dem. Men att därifrån gå till att säga att säkerheten
              alltid ska komma före vinsten är inte ett sätt att höja säkerheten.
              Det, Peter Rådberg, är bara ett sätt att försöka undgå politiskt
              ansvar, ingenting annat.
            </seg>
            <seg n="cd18cdaa">
              Vad sedan beträffar energipolitiken i stort kan jag konstatera
              att den regering som nu sitter har skapat goda möjligheter för
              etablering av nya vindkraftverk. Likväl, at the end of the day,
              är det fortfarande så att vindkraften i Sverige jämfört med vattenkraften
              och kärnkraften står för en försvinnande liten andel av vår elproduktion.
              Vi behöver vara realister.
            </seg>
          </u>
          <note type="speaker" n="9db83a95">
            Anf. 16 PETER JEPPSSON (S) replik:
          </note>
          <u who="peter_jeppsson_5900ec" xml:id="i-68f2d2aebabd9cce-2" n="93838e50">
            <seg n="1ff37227">
              Herr talman! Helt plötsligt blev det energipolitisk debatt i
              replikskiftena. I det sammanhanget kan jag säga att det finns
              alternativ. Ett projekt i Blekinge ska motsvara Barsebäcks båda
              reaktorer vad gäller vindkraft. Då fick jag det sagt. Det finns
              möjligheter, Allan Widman.
            </seg>
            <seg n="b24447b9">
              Jag tycker att Allan Widman gjorde en oerhört bra och klok inledning
              av sitt anförande. Allan har många gånger visat prov på sin klokhet.
              Men sedan vet jag inte vad som hände. Någonstans på vägen försvann
              mycket av det kloka budskapet.
            </seg>
            <seg n="12b5c8b7">
              Herr talman! Liksom Peter Rådberg reagerade jag på det här med
              vinstdrivande företag. Det var också delvis därför jag tog replik.
              Det är väl klart att det här inte är vilken verksamhet som helst.
              En kärnteknisk anläggning kan man inte jämföra med bussbolag,
              taxibolag eller vad det nu var Allan Widman sade – jag får titta
              i protokollet sedan. Det är en väsentlig skillnad mellan produktion
              av kärnkraftsel och all annan verksamhet.
            </seg>
            <seg n="72b7c966">
              Ett ägardirektiv ger också en tydlig markering om en medvetenhet
              från statens sida gentemot Vattenfall. I motionen 2013/14:Fö221
              står det att det är angeläget att regeringen genom ägardirektiv
              till Vattenfall slår fast att säkerhetsarbetet vid kärnkraftverken
              alltid måste gå före vinst. Jag förstår inte riktigt varför det
              skulle vara så konstigt med en sådan formulering. Det borde vara
              en självklarhet.
            </seg>
            <seg n="227502a9">
              Vad gäller elsäkerheten tydliggjorde Allan Widman hur i varje
              fall han har resonerat när han sade att det handlar om fackliga
              intressen. Då förstår jag hur man har tolkat det här. Det är alltså
              fråga om en liberalisering av regelverket. Han hänvisar samtidigt
              till att det pågår en utredning. Varför då inte vänta på utredningen?
              Det är det vi har efterfrågat.
            </seg>
          </u>
          <note type="speaker" n="ae2ef68e">
            Anf. 17 ALLAN WIDMAN (FP) replik:
          </note>
          <u who="allan_widman_49f05b" xml:id="i-50efeab8a242f45e-3" n="7b61a315">
            <seg n="8f821a09">
              Herr talman! Jag är inte säker på att förändringarna när det
              gäller elsäkerheten bottnar i någon liberalisering. Jag tror att
              de bottnar i modernisering. Väldigt många av dem som sysslar med
              den här typen av arbeten är egenföretagare eller jobbar i mycket
              små företag. Har man en regel att den som är elinstallatör och
              tillsynsansvarig måste vara anställd i samma företag som den som
              utför arbetet innebär detta naturligtvis viktiga begränsningar,
              inte minst för små och medelstora företag. Jag kan bara konstatera
              att de interimistiska ändringar som gjorts inte har förändrat
              förhållandet att det fortfarande ska finnas en person som utövar
              tillsyn. Dessutom ska denne numera dokumentera detta arbete på
              ett tydligt sätt, så att man om misstag begås kan se vem som har
              ansvaret. Det är en nyhet som jag tror gagnar elsäkerheten.
            </seg>
            <seg n="ca92c27f">
              Låt mig gå över till den andra frågan. Jag medger att vissa verksamheter
              i vårt samhälle är förenade med sådana risker att det ska finnas
              mycket långtgående ansvarsförhållanden. Jag tror att sådana gäller
              för våra kärnkraftverk. Vi har diskuterat skadeståndsskydd i händelse
              av olyckor med mera. Det är förhållanden som inte gäller för annan
              företagsamhet.
            </seg>
            <seg n="acfa3414">
              Men jag tror likväl att det är ett misstag att sluta upp att
              från det allmännas sida ställa krav på säkerheten och i stället
              säga: Ni får tänka ut hur er verksamhet ska skötas så att det
              inte sker några som helst olyckor, och om det sker en olycka och
              vi ser att ni har tagit ut vinst blir ni automatiskt skyldiga.
            </seg>
            <seg n="0b656ea8">
              Detta är att flytta över ansvaret på de enskilda företagen. Nu
              råkar Vattenfall vara statligt ägt, men det finns enskilda företag
              i den här branschen också. Jag tror inte att man vinner något
              i form av säkerhet på detta, herr talman. Jag tror att det bara
              handlar om att undgå politiskt ansvar.
            </seg>
          </u>
          <note type="speaker" n="0e065f44">
            Anf. 18 PETER JEPPSSON (S) replik:
          </note>
          <u who="peter_jeppsson_5900ec" xml:id="i-68f2d2aebabd9cce-3" n="93838e50">
            <seg n="d1e621aa">
              Herr talman! Det går en tydlig skiljelinje mellan våra respektive
              tolkningar av det här. Vad vi säger är: Säkerhetsarbetet och säkerheten
              måste gå först – punkt! Vattenfall är statligt ägt, och vi har
              möjlighet att påverka där – punkt!
            </seg>
            <seg n="b70d3b71">
              Jag vill ändå gå tillbaka till elsäkerheten. Vi gör olika tolkningar
              även där. Med de nya reglerna kan ett storbolag – vi behöver inte
              namnge det; det finns ett antal storbolag – ha en enda behörig
              person som kan godkänna icke behörigas installationer. Det låter
              som att det kan bli vilda västern av detta.
            </seg>
            <seg n="981f9537">
              Allan Widman talade om fackliga intressen i ett replikskifte.
              Jag blir oroad om det är det som driver att man inte kan stoppa
              processen. Det handlar om säkerhet, om människors säkerhet. Det
              handlar om att inte ha ett system som innebär att vem som helst
              ska kunna göra saker och sedan ha någon där uppe i ett bolag eller
              vad det kan vara som godkänner det hela.
            </seg>
            <seg n="871eeea6">
              I dag har man ett bra system. Hos oss har vi till exempel själva
              dragit rör i väggarna. Sedan har jag anlitat en elfirma som kommit
              dit, dragit ledningarna och kopplat in det hela. Det finns möjligheter
              i dag. Det är absolut inga problem.
            </seg>
            <seg n="cdb94775">
              Det bekymrar mig, herr talman, när Allan Widman säger att det
              skulle vara fråga om vissa specifika intressen. Må så vara hänt
              om det är det, för jag vet att de fackliga organisationerna ser
              till medlemmarnas och allas bästa vad gäller elsäkerhet. Det tycker
              jag hedrar dem. Där ser jag inget motsatsförhållande. Men jag
              är som sagt rädd att det finns en tanke bakom det här: att släppa
              det fritt, låta det som är reglerat i dag eller har varit det
              vara avreglerat och låta marknaden lösa resten. Marknaden klarar
              inte det. Det tror inte jag. Sedan är frågan hur många andra som
              kommer att stryka med för att man gör en sådan här chansning inom
              elsäkerheten.
            </seg>
            <seg n="5d4cabc1">
              Jag tycker att det är fel, herr talman, och vi står fast vid
              vår reservation.
            </seg>
          </u>
          <note type="speaker" n="ec6ae82f">
            Anf. 19 ALLAN WIDMAN (FP) replik:
          </note>
          <u who="allan_widman_49f05b" xml:id="i-06c83bfd318b1fc2-0" n="7b61a315" next="i-428efd1e5d1da1a2-0">
            <seg n="fa17608d">
              Herr talman! Jag tror att det var Karl Marx som sade att intresset
              aldrig ljuger. Det är bra att Peter Jeppsson erkänner att det
              naturligtvis också finns fackliga synpunkter i grunden.
            </seg>
            <seg n="eed9c1f7">
              Sedan beklagar jag att Peter Jeppsson uppenbarligen inte har
              läst underlaget från den ansvariga myndigheten, som säger att
              en elinstallatör med dagens regelsystem kan ha tillsyn över hundratals
              människor ute i landet som kan befinna sig 100 mil från den plats
              där elinstallatören själv arbetar. Är det ett tillfredsställande
              system? Nej, herr talman, jag tror inte att någon håller med om
              detta.
            </seg>
            <seg n="8db4f238">
              Vad sedan gäller frågan om ägardirektiven, som uppenbarligen
              är besvärlig, blir Peter Jeppsson efter dagens votering svaret
              skyldig: Hur ska vi bete oss med annan verksamhet som bedrivs
              i vårt samhälle och som också är potentiellt mycket riskfylld?
              Jag tänker till exempel på den verksamhet som SJ bedriver. Det
              är ett statligt företag. Vi har haft en lång diskussion här under
              vintern om säkerheten vid våra järnvägar. Ska vi göra likadant
              där? Är det Socialdemokraternas ståndpunkt att vi ska skriva in
              i ägardirektiven för SJ att säkerheten alltid ska gå först? Då
              etablerar vi ett helt nytt system. Vi skickar över bollen till
              de enskilda företagen, som sedan får fundera på huruvida de kan
              eller inte kan ta ut vinst. De har inte längre möjlighet att luta
              sig mot ett tydligt och klart regelverk från det allmännas sida
              som berättar hur verksamheten ska bedrivas.
            </seg>
            <seg n="076b6ed2">
              Vad ska gälla för vattenkraftverk? Vi kan läsa Mikael Niemis
              bok Fallvatten , som handlar om en gigantisk dammolycka i Norrland.
              Det är väl lika bra att ställa precis samma krav på dem, utan
              att ge någon beskrivning: Ingen vinst, hör ni ni, om ni inte har
              garanterat att säkerheten är hundraprocentig! Det är dessutom,
              herr talman, något som ingen någonsin kan göra.
            </seg>
          </u>
          <note n="3d6b262a">
            Anf. 20 TREDJE VICE TALMANNEN:
          </note>
          <u who="allan_widman_49f05b" xml:id="i-428efd1e5d1da1a2-0" n="7b61a315" prev="i-06c83bfd318b1fc2-0">
            <seg n="4d710965">
              Jag noterar att det ställdes ett antal frågor i slutrepliken.
              Peter Jeppsson har inte möjlighet att besvara dessa.
            </seg>
          </u>
          <note type="speaker" n="348c624e">
            Anf. 21 STAFFAN DANIELSSON (C):
          </note>
          <u who="staffan_danielsson_9b55cc" xml:id="i-53360b87d336ec71-0" n="cb7dbdf2" next="i-38bfab2063fd5c62-0">
            <seg n="cd991b53">
              Herr talman! Också jag tänker diskutera säkerheten i kärnkraftverk,
              som är den viktigaste punkten vi diskuterar i dag. Det har varit
              intressanta meningsutbyten här. Säkerheten och arbetet med säkerhetsfrågor
              måste alltid ha högsta prioritet när man driver ett kärnkraftverk.
              Det tror jag att vi är helt överens om. Hur det ska utformas och
              hur vi ska tillse det är det vi diskuterar.
            </seg>
            <seg n="c2b9ee53">
              Vänsterpartiet och Socialdemokraterna är lite missnöjda med hur
              säkerhetsarbetet kontrolleras och sker i dag och har skrivit en
              reservation. Jag uppmärksammade, liksom Allan Widman, att man
              tar upp marknadsekonomin i det hela. Man skriver att i industrin
              handlar det om att minimera kostnaderna, i detta fall för säkerheten,
              för att åstadkomma så stor vinst som möjligt.
            </seg>
            <seg n="fac96aff">
              Så kan man beskriva marknadsekonomin. Det är ett sätt att ha
              ingången inom de samhälleliga ramar som vi har i dag. Det ligger
              egentligen i meningens formulering, som jag antar att Vänsterpartiet
              kanske är mer nöjd med än Socialdemokraterna. Det är att indirekt
              drömma om planhushållning och statliga monopol som bättre. I den
              synen skiljer vi oss åt.
            </seg>
            <seg n="69093dff">
              Man kommer fram till några förslag. Det är ägardirektiv till
              Vattenfall om bättre säkerhet, tillräckliga medel till polisen,
              att regeringen ska komma med en årlig samlad rapport till riksdagen
              om kärnkraftssäkerheten och att det ska vara mer övningar.
            </seg>
            <seg n="971b0e4c">
              Det tycker också jag låter bra. S- och V-förslagen handlar dock
              mycket om att slå in öppna dörrar. Jag tänker därför kort redovisa
              varför riksdagens övriga partier står bakom utskottets bedömning
              att det motionärerna vill, bättre säkerhet vid kärnkraftverken,
              redan är tillgodosett.
            </seg>
            <seg n="e2a2e380">
              Strålsäkerhetsmyndigheten är redan ålagd av regeringen att kontinuerligt
              rapportera, följa upp och utvärdera incidenter både i Sverige
              och utomlands. Strålsäkerhetsmyndigheten ska regelbundet sammanställa
              rapporter enligt kärnsäkerhetskonventionen. Strålsäkerhetsmyndigheten
              beskriver i sina årsredovisningar utförligt det förbättringsarbete
              som genomförs vid anläggningarna. Att lägga till ytterligare rapporter
              är lite kaka på kaka.
            </seg>
            <seg n="eab0bd8c">
              Våren 2010 gav regeringen Strålsäkerhetsmyndigheten i uppdrag
              att analysera den långsiktiga säkerhetsutvecklingen inom den svenska
              kärnkraften, bland annat kopplat till åldrande reaktorer och långa
              drifttider. Efter olyckan i kärnkraftverket i Fukushima utvidgades
              uppdraget till att omfatta genomförande av säkerhetsutvärderingar,
              så kallade stresstester, vid de svenska anläggningarna samt en
              redovisning av åtgärder vid anläggningarna med anledning av olyckan.
            </seg>
            <seg n="48deecb3">
              Resultaten från stresstesterna, som genomfördes under hösten
              2011 och som under 2012 genomgick en oberoende internationell
              granskning, visade att den tekniska säkerheten vid de svenska
              anläggningarna är robust men att vissa åtgärder behöver vidtas,
              bland annat för att stärka anläggningarnas haveriberedskap och
              förmåga till haverihantering. Strålsäkerhetsmyndigheten har upprättat
              en nationell handlingsplan för hur dessa säkerhetsförbättringar
              successivt ska genomföras under perioden 2013–2015.
            </seg>
            <seg n="b18913db">
              I februari 2012 genomfördes vidare, på begäran av regeringen,
              en granskning av internationella strålsäkerhetsexperter som syftade
              till att se hur det svenska systemet för strålsäkerhetsfrågor
              lever upp till IAEA:s internationella standarder. Granskningsgruppen
              lämnade en rad rekommendationer och förslag som regeringen och
              Strålsäkerhetsmyndigheten för närvarande följer upp.
            </seg>
            <seg n="37b0f2f3">
              I budgetpropositionen för 2014 anges att regeringen har för avsikt
              att under första halvan av 2015 bjuda in IAEA, det internationella
              säkerhetskontrollorganet, till en uppföljande granskning där arbetet
              med att följa upp rekommendationerna och förslagen redovisas.
            </seg>
            <seg n="db5e94d5">
              I oktober 2012 slutredovisade Strålsäkerhetsmyndigheten regeringsuppdraget
              om kärnkraftverkens långsiktiga säkerhet. Strålsäkerhetsmyndigheten
              bedömde utifrån de olika underlagen att säkerheten vid de svenska
              kärnkraftverken kan upprätthållas även långsiktigt förutsatt att
              vissa ytterligare säkerhetsförbättringar görs och att tillståndshavarna
              förstärker sina åtgärder för kontroll och underhåll av reaktorerna.
              I budgetpropositionen har också anslagen till Strålsäkerhetsmyndigheten
              ökat på olika sätt med 20–30 miljoner kronor för det arbetet.
            </seg>
            <seg n="30ffb02d">
              Strålsäkerhetsmyndigheten fick i juli 2010 också i uppdrag av
              regeringen att göra en översyn av tillståndshavarnas och samhällets
              förmåga att skydda kärntekniska anläggningar och transporter av
              kärnämnen mot antagonistiska hot, till exempel Greenpeace i det
              här fallet, men det finns värre. Inom ramen för denna översyn
              genomförde IAEA, på uppdrag av regeringen, en internationell expertgranskning
              av det svenska systemet för fysiskt skydd.
            </seg>
            <seg n="f1e3eeab">
              I Strålsäkerhetsmyndighetens rapport från januari 2012 konstaterades
              bland annat att förmågan att ingripa mot sådana aktioner behöver
              förbättras och att även myndighetssamverkan behöver förbättras.
              Nu har en åtgärdsplan tagits fram för de åtgärder som preciserats
              av Strålsäkerhetsmyndigheten och IAEA. Berörda myndigheter har
              stärkt sina samverkansformer, arbetet med att revidera Strålsäkerhetsmyndighetens
              föreskrifter om fysiskt skydd av kärntekniska anläggningar pågår,
              och Sverige har tillträtt en konvention om fysiskt skydd av kärnämne.
            </seg>
          </u>
          <note n="6aaed8d3">
            Regeringen tillsatte slutligen också i juni 2013 två interna
            utredare för att arbeta vidare med vissa frågor i rapporten: dels
            frågor som rör förmågan att på plats möta de antagonistiska hoten,
            dels frågor om straffbestämmelser för intrång vid skyddsobjekt.
          </note>
          <u who="staffan_danielsson_9b55cc" xml:id="i-38bfab2063fd5c62-0" n="cb7dbdf2" prev="i-53360b87d336ec71-0">
            <seg n="42b3412f">
              Regeringen och Strålsäkerhetsmyndigheten arbetar alltså mycket
              aktivt för att förstärka säkerheten vid kärnkraftverken. Det vill
              jag visa på. Med detta yrkar jag bifall till utskottets förslag
              i betänkandet och avslag på samtliga reservationer.
            </seg>
          </u>
          <note n="33532166">
            I detta anförande instämde Allan Widman (FP).
          </note>
          <note type="speaker" n="add4102b">
            Anf. 22 TORBJÖRN BJÖRLUND (V) replik:
          </note>
          <u who="torbjorn_bjorlund_938599" xml:id="i-b8b0f5fc9e9c0490-1" n="388fec7f">
            <seg n="db960db8">
              Herr talman! Det är alltid lika underhållande att lyssna till
              Staffan Danielsson. Han missar aldrig en chans att slänga en känga
              på Vänsterpartiet. Det är trevligt att vi får en chans att debattera
              de här frågorna.
            </seg>
            <seg n="f287e9dd">
              Centerpartiet är känt för att för länge, länge sedan i urminnes
              tider ha varit ett starkt kärnkraftsmotståndarparti. Det är det
              inte i dag. Ni har ändrat synpunkt och åsikt i det fallet. Frågan
              är varför. Förändringen är inte grundad på fakta när det gäller
              kärnkraftens farlighet och sådana saker eller risker. Det är lite
              anmärkningsvärt att se gamla kärnkraftsmotståndare byta sida på
              det sättet när ingenting egentligen har förändrats.
            </seg>
            <seg n="09b6719a">
              Vi var i det förra replikskiftet med Allan Widman inne på industrins
              ansvar, men även Staffan var inne på det. Jag frågar mig vad det
              är för fel på att lägga ett ansvar för säkerhet på ett företag
              som man misstänker sätter vinsten före säkerheten. Ska inte industrin
              och alla företag ta ett ansvar för sin egen säkerhet oavsett vilken
              bransch det är? Tar den marknadsekonomiska kapitalismen undan
              de sakerna?
            </seg>
            <seg n="bd090932">
              Staffan Danielsson var inne på planhushållning, vilket är en
              överkurs på många sätt. Är det så att man ska förstatliga kärnkraftsindustrin
              för att få säkerheten att gå först? Kan man ha ansvar för ett
              kärnkraftsföretag samtidigt som man har en omfattande kontroll
              från myndigheter och staten? Finns det egentligen några motsättningar
              i det?
            </seg>
            <seg n="e640f319">
              Vi skriver i motionen att det inte finns det. Man kan mycket
              väl först och främst lägga ett ansvar för säkerheten på företagen
              själva. De incidenter som Staffans Danielsson själv lyfte upp
              med Greenpeace visar att det finns brister. Då måste företagen
              själva se till att de rättar till det. Sedan ska vi kontrollera
              att det fungerar.
            </seg>
            <seg n="8a3bef3a">
              Det går aldrig att undandra sig ansvar för sin egen produktion
              oavsett vilken bransch det är. Kärnkraftsbranschen är oerhört
              känslig och mycket mer viktig för samhället. Alltså måste vi ha
              större kontroll och större krav på de företag som verkar i den
              branschen.
            </seg>
          </u>
          <note type="speaker" n="69d3bab8">
            Anf. 23 STAFFAN DANIELSSON (C) replik:
          </note>
          <u who="staffan_danielsson_9b55cc" xml:id="i-6f46788e65e37a7c-0" n="cb7dbdf2">
            <seg n="7452c772">
              Herr talman! Företagen i marknadsekonomins länder har ett ansvar
              för att driva verksamheten inom de regelverk som samhället har
              ställt upp om miljö och andra saker, så är det. Företag och andra
              som driver verksamhet ska göra det på ett bra sätt. De måste givetvis
              också göra det med svarta siffror. Driver de den med röda siffror,
              med förlust, går inte verksamheten att driva vidare.
            </seg>
            <seg n="c1f549d9">
              Marknadsekonomi handlar om både och. Det gäller att driva en
              verksamhet så att intäkter och kostnader balanserar varandra och
              helst ger ett mindre överskott och att man gör det på ett bra
              sätt. Varje företag har naturligtvis ett grundläggande ansvar
              för att sköta sin verksamhet och göra det bra.
            </seg>
            <seg n="df99e4de">
              Att säkerheten i kärnkraftverksverksamhet är oerhört viktig är
              vi helt överens om. Företagen tar sitt grundläggande ansvar inom
              givna ramar, och staten sätter fast ramarna och har ett kontrollansvar
              – vi fördelar rollerna. Slutsatsen att vinst är fult, att det
              är tveksamt med marknadsekonomi och att det är bättre att staten
              driver kärnkraftverk, liksom planhushållningstermer och offentliga
              monopol, lutar Vänstern lite åt. Sossarna vacklar, och vi i Alliansen
              är övertygade om att det som leder till välfärd och utveckling
              i världen – demokrati och frihet – är marknadsekonomins välståndsskapande
              mekanismer.
            </seg>
            <seg n="d99e8f62">
              Centerpartiet har alltid varit negativt till kärnkraften. Det
              är vi fortfarande. Den bör avvecklas. Vi jobbar inte längre med
              årtalsexercis, utan nu får kärnkraften användas längre. Vi har
              i energiuppgörelsen fått fram mycket tuffa villkor när det gäller
              om några reaktorer ska kunna ersättas. Vi tror inte att man kommer
              att få ihop det ekonomiskt så att det blir av. Vi har fått en
              kraftfull satsning på förnybara bränslen som vi är väldigt glada
              för.
            </seg>
          </u>
          <note type="speaker" n="6a609711">
            Anf. 24 TORBJÖRN BJÖRLUND (V) replik:
          </note>
          <u who="torbjorn_bjorlund_938599" xml:id="i-b8b0f5fc9e9c0490-2" n="388fec7f">
            <seg n="488ba16b">
              Herr talman! Det är lite frustrerande ibland att höra på Staffan
              Danielsson när han redovisar sin syn på de här sakerna. Frågan
              är: Kan Staffan Danielsson erkänna att det finns branscher i samhället
              i dag som inte passar att drivas efter rent marknadsekonomiska
              principer? Det är det som det handlar om egentligen. Vilket går
              först – samhällsintresset eller det privata företagets vinst?
              Och i vilka branscher funkar det här? Det funkar när det gäller
              leksaksförsäljning och sådant där man har en öppen marknad där
              konsumenten kan välja, men det kan vi ju inte här. Kärnkraftsbranschen
              är reglerad därför att den är ett samhällsintresse. Det finns
              andra samhällsintressen som vi också kan lyfta som faktiskt inte
              passar att drivas med rent vinstintresse, och det är där vi måste
              bromsa.
            </seg>
            <seg n="b43b1dd3">
              Ett företag som går jämnt ut eller har en liten vinst klarar
              sig också rätt bra. Att maximera vinsten som man skulle kunna
              göra i vissa sammanhang är inte bra, speciellt om det drabbar
              samhället och våra medborgare.
            </seg>
            <seg n="e81c8a71">
              Skillnaden när det gäller Vattenfall och de andra kärnkraftverken
              är att vi faktiskt kan styra Vattenfall. Vi kan se till att vi
              får en bättre säkerhet på överskottets bekostnad. Det går att
              göra det, och vi kan ställa de kraven, därför att det ur samhällssynvinkel
              är mycket viktigare än att ta in ett antal miljoner i vinst. Så
              är det. Det funkar bra i det sammanhanget också, oavsett vilka
              marknadsekonomiska principer man har.
            </seg>
            <seg n="c434fbda">
              Dessutom, mot bakgrund av det som har hänt i världen, inte minst
              i Japan, och vilka risker det finns med kärnkraften och hur det
              drabbar civilsamhället, är det oerhört viktigt att vi verkligen
              sätter ned foten. Det menar jag är att ta ett politiskt ansvar
              för att de företag som verkar i den här branschen som är samhällspåverkande
              verkligen tar sitt ansvar och inte tubbar på säkerheten för att
              få en vinstmaximering.
            </seg>
            <seg n="f5d3048d">
              Dessutom har Centerpartiet i det här sammanhanget också drivit
              på att vi ska kunna öppna för ny kärnkraft. Ni pratar om förnybara
              energikällor, men ni har själva varit med och tagit beslut om
              att vi ska kunna starta nya kärnkraftverk. Det tycker jag är på
              gränsen till hyckleri.
            </seg>
          </u>
          <note type="speaker" n="deb9ae7a">
            Anf. 25 STAFFAN DANIELSSON (C) replik:
          </note>
          <u who="staffan_danielsson_9b55cc" xml:id="i-6f46788e65e37a7c-1" n="cb7dbdf2">
            <seg n="73d59b1a">
              Herr talman! Det är intressant att lyssna till Torbjörn Björlund
              när han utvecklar Vänsterpartiets och sin grundsyn här – det finns
              många branscher där marknadsekonomin inte fungerar och det bör
              vara ett statligt ägande. Vi vet från den offentliga debatten
              att det handlar om dagis, äldreomsorg, sjukvård, skolor och allt
              inom den offentliga sektorn. Förmodligen handlar det också om
              järnvägar och annan verksamhet.
            </seg>
            <seg n="7d5ab18e">
              Nu verkar Torbjörn Björlund utsträcka det här till att även omfatta
              kärnkraften, som bör vara statligt ägd. Så är det inte i dag,
              utan det finns en frihet för företag att driva kärnkraftverk inom
              de ramar som finns. I Ryssland och Sovjetunionen drev man kärnkraftverk.
              De var statligt drivna. Ett av kärnkraftverken hette Tjernobyl.
              Inte en privat krona var inblandad i den verksamheten. Den fungerade
              inte bra, trots att staten både bedrev verksamheten och hade egen
              tillsyn av den. Det är inte heller ett drömläge.
            </seg>
            <seg n="fad1f0b7">
              Jag tror att det är en väldigt bra kombination att företag under
              ansvar driver verksamheten så bra som möjligt och att staten kontrollerar
              det hela. I Sverige har staten ett ägande också, och naturligtvis
              ska de statliga bolagen drivas med oerhörd tyngd på att säkerheten
              ska vara tryggad.
            </seg>
          </u>
          <note type="speaker" n="efe65516">
            Anf. 26 MIKAEL OSCARSSON (KD):
          </note>
          <u who="mikael_oscarsson_725142" xml:id="i-5ab2f957b0ff8103-0" n="c4a2711a">
            <seg n="bf1b72a4">
              Herr talman! Det betänkande som vi i dag diskuterar, försvarsutskottets
              betänkande nr 6, handlar om strålskydd, kärnteknisk säkerhet och
              explosivämnen. Jag tänkte säga några ord om frågan om de personer
              som upplever svåra besvär och lider av närheten till elektrisk
              utrustning. De har en besvärlig situation, men det är viktigt
              att poängtera det som utskottet säger om att forskningen visar
              att det inte finns något samband som är klarlagt men att det är
              viktigt att följa frågan vidare.
            </seg>
            <seg n="f129e771">
              Frågan om säkerheten vid våra kärnkraftverk är central. Som förut
              har sagts här i talarstolen, och som vi alla vet, är kärnkraften
              helt central för Sverige, för vår industri, för våra medborgare
              och för hushållen. Nästan varannan gång som vi trycker på lysknappen
              har vi våra kärnkraftverk att tacka för att lampan lyser.
            </seg>
            <seg n="1588e4cf">
              Själv representerar jag Uppsala län, där vi har Forsmark. Jag
              har gjort åtskilliga besök där och inspekterat säkerheten. Som
              vi konstaterar i betänkandet gjordes det en stor övning så sent
              som för en månad sedan med länsstyrelsen. Man övade på alla upptänkliga
              saker som kan hända, och det är viktigt att det görs. Jag hade
              tänkt räkna upp allt som pågår, men det gjorde Staffan Danielsson
              på ett föredömligt sätt, så jag ska bespara er det. Men jag konstaterar
              att det sker ett omfattande arbete men att vi inte kan slå oss
              till ro.
            </seg>
            <seg n="c060d7ad">
              Som också har nämnts här hade vi en incident den 9 oktober 2012
              som visade en svaghet som finns. I det här fallet var det ingen
              terroristgrupp som var i antågande, utan det var Greenpeace som
              ville visa på bristerna, och det gjorde de också. Det här har
              de ansvariga myndigheterna tagit till sig. Ett arbete pågår, och
              det är jätteviktigt att vi kan se till att skyddet när det gäller
              hotet från antagonister stärks. Det är alltså ett arbete som pågår.
            </seg>
            <seg n="30bc4bd6">
              Med dessa ord vill jag yrka bifall till förslaget i betänkandet
              i dess helhet och avslag på samtliga reservationer.
            </seg>
          </u>
          <note n="b1584fb0">
            Överläggningen var härmed avslutad.
          </note>
          <note n="787e6bea">
            8 § Försvarspolitiska frågor
          </note>
          <note type="speaker" n="ee9f037b">
            Anf. 27 PETER HULTQVIST (S):
          </note>
          <u who="peter_hultqvist_bd16a0" xml:id="i-0ad217aee1af5141-0" n="35dfb312">
            <seg n="6e0b55fd">
              Herr talman! Jag vill börja med att yrka bifall till de socialdemokratiska
              reservationerna i sammanhanget.
            </seg>
            <seg n="1caf4fcc">
              Försvaret av Sverige börjar i Sverige. Det är en åsikt som allt
              fler har anslutit sig till och tycker är viktigt att i den offentliga
              debatten upprepa och tydliggöra. Jag tycker att det är en bra
              utveckling, och vi kan se en positionsförflyttning från den tid
              då man pratade om att försvaret av Sverige började i Afghanistan.
            </seg>
            <seg n="3983eb4b">
              Det kan inte vara så att försvaret av Sverige någonsin har börjat
              någon annanstans än i Sverige, och jag är glad över att den nationella
              dimensionen nu lyfts upp. Jag är också glad för att det nordiska
              perspektivet har blivit allt starkare i debatten. Vi har i Försvarsberedningen
              en bred uppställning och enighet kring att det nordiska samarbetet
              ska utvecklas. Jag har stora förhoppningar att så kommer att bli
              fallet i framtiden.
            </seg>
            <seg n="0d202e2d">
              Även om vi stärker den nationella dimensionen framöver utesluter
              det inte att vi medverkar i olika FN-mandaterade, internationella
              operationer. Vad jag har förstått finns det också i nuläget propåer
              om att vi ska gå in i ytterligare engagemang.
            </seg>
            <seg n="201b1b25">
              När vi tittar på vår omvärld kan vi se att den militära förmågan
              i Ryssland höjs successivt på ett målmedvetet, långsiktigt sätt.
              Stora pengar investeras i detta, övningsverksamheten ökar och
              underrättelseverksamheten ökar både i vårt närområde och i Sverige.
            </seg>
            <seg n="957f18f6">
              I den finska säkerhetspolitiska rapport som presenterades 2012
              konstaterar man att Rysslands utrikespolitiska linje, samhällsutvecklingen
              i landet och moderniseringen av de ryska väpnade styrkorna påverkar
              Finlands närmiljö. Det är ett viktigt och intressant konstaterande
              som även har bäring på den svenska debatten om hur vi ska utveckla
              vår position och ståndpunkt i framtiden.
            </seg>
            <seg n="ca7e8f01">
              Försvarsberedningen skriver i sin säkerhetsanalys från maj 2013:
              Ryssland markerar sin stormaktsposition med alla tillgängliga
              medel inklusive militära. Den ryska ledningen ser kärnvapen som
              en garant för denna stormaktsposition. Ett land med fortsatta
              stormaktsambitioner i Sveriges närområde är ett faktum som vi
              har att i än högre grad förhålla oss till. Detta påverkar vår
              säkerhetsmiljö.
            </seg>
            <seg n="f2be5673">
              Det är bra att Finland och Sverige har valt ett ordval som är
              i stort sett identiskt i sina säkerhetspolitiska rapporter. Försvarsberedningen
              konstaterar också att sedan 2007 har den militära övnings- och
              underrättelseverksamheten i Östersjöområdet ökat.
            </seg>
            <seg n="6b70fe3b">
              Samarbete i Norden, Nordefco med 130 samarbetsprojekt och cross-border
              training på Nordkalottområdet och i förhållande till Danmark är
              projekt som visar på hur man tillsammans kan öka militär förmåga
              men också hur man på det här sättet kan träna tillsammans och
              utnyttja varandras styrkor.
            </seg>
            <seg n="4fe30667">
              Beslutet om att engagera sig i Island där de nordiska länderna
              ska ta ett gemensamt ansvar för luftrumsövervakning – för svensk
              och finsk del handlar det om övningsverksamhet – är en viktig
              markering i en tid när även det militära intresset i Arktisområdet
              ökar. Det är samtidigt en markering om att vi vill utveckla det
              nordiska samarbetet även i praktiken.
            </seg>
            <seg n="e1d591a1">
              I Försvarsberedningen säger vi att vi är beredda att titta på
              gemensam incidentberedskap och även gå in i det svåra, men viktiga,
              området gällande utbyte av försvarsplaneringar.
            </seg>
            <seg n="96b50d4c">
              Det nordiska samarbetet lider just nu av ett bakslag. Vi skulle
              utveckla artillerisystemet Archer tillsammans med Norge som nu
              vill avsluta den delen. Men det finns regelverk, juridik och annat
              som måste redas ut i anslutning till detta. Det är helt klart
              ett bakslag, som kanske har sin grund i att Norge bytte både regering
              och ÖB vid samma tillfälle vilket sedan ledde till att en hel
              del olyckliga saker sammanföll. Detta måste redas ut ordentligt
              mellan Norge och Sverige och mellan regeringarna. Vår regering
              har ett ansvar för att ta tag i de frågorna.
            </seg>
            <seg n="3213a5c9">
              Samverkan med Finland är viktigt. Det sker genom amfibieövningar
              och genom att bägge länderna är beredda att öva inom ramen för
              Nato Response Force och nu utvecklar marint samarbete. Det finns
              stor potential för att fortsätta.
            </seg>
            <seg n="d6de9f7c">
              Sverige saknar en egen cyberstrategi. Våra grannländer har upprättat
              en sådan, och vi måste koppla en svensk cyberstrategi till en
              nordisk cyberstrategi. Försvarsberedningen bör ta tag i detta,
              men riksdagen bör också uttala att vi ska ha det. Det är egentligen
              obegripligt att Sverige inte har utvecklat en sammanhållen nationell
              cyberstrategi. Det är viktigt att markera det.
            </seg>
            <seg n="279286dc">
              När vi går in i det nordiska samarbetet och ser att vi måste
              engagera oss i detta med ökad kraft är det också viktigt att göra
              vår egen hemläxa. Riksrevisionens rapport om försvarets förmåga
              till uthålliga insatser innehåller en hel del beskheter som vi
              måste ta till oss. Man konstaterar att Försvarsmakten varken i
              dag eller de närmaste åren kommer att leva upp till de krav på
              insatsverksamheten som regeringen och riksdagen beslutat om. Det
              finns inte tillräckligt med materiel eller personal för att leva
              upp till detta. Antalet gruppbefäl, soldater och sjömän räcker
              inte för att fullgöra nationella uppgifter och genomföra insatser
              utomlands. Vidare saknas en rad nyckelkompetenser i insatsorganisationen.
              Försvarsmaktens materiel räcker heller inte för att genomföra
              nationella och internationella uppgifter i den omfattning regering
              och riksdag beslutat.
            </seg>
            <seg n="ed515bad">
              Det är oerhört stark kritik som vi måste förhålla oss till med
              ödmjukhet under den kommande tiden då vi ska jobba med hur vi
              ska utveckla det svenska försvaret. Det finns stora brister, men
              det finns naturligtvis också mycket engagerad personal och oerhört
              fina insatser som görs i vardagen, även i olika operativa sammanhang.
              Men för den skull får vi inte blunda för de stora problem som
              bland andra Riksrevisionen pekar på. Vi får inte heller blunda
              för de besök vi gör hos olika förband och de diskussioner som
              förs där. Det är vi politiker som i förlängningen har ansvar för
              att åtgärda de saker som förs fram där.
            </seg>
            <seg n="dd56db41">
              Det är viktigt med samarbete kring Östersjön. Vi vill att det
              ska vara ett fredens hav, och vi ska arbeta med ett brett säkerhetsbegrepp
              som innehåller både den mjuka och den hårda delen. Vi måste skapa
              samarbete mellan länderna, till exempel med sjölägesinformation,
              miljöskydd och katastrofberedskap. Rysslands medverkan i det samarbetet
              saknas till vissa delar, och vi bör vara aktiva för att få dem
              att delta. Det handlar också om att med hjälp av handel, turism
              och olika sådana saker binda samman länderna på ett positivt sätt.
            </seg>
            <seg n="88bfb10b">
              Utöver det har vi ett ökat antal transporter på Östersjön. Vid
              varje uppmätt tidpunkt handlar det om 2 000 fartygsrörelser. Det
              som transporteras är olja, gas och energi, och det kräver också
              miljö- och säkerhetspolitiskt samarbete.
            </seg>
            <seg n="d34ebccc">
              Den ökade ryska militära övnings- och underrättelseverksamheten
              i Östersjön bör noteras, vilket vi har gjort i flera rapporter.
              Tillsammans med energiflödena får det effekter för bland annat
              Gotlands strategiska position. Det borde därför få effekt även
              i försvarsplaneringen. Vi bör planera för ökad militär närvaro
              på Gotland. Luftvärn är en mycket viktig del i det. Kopplingarna
              till markförband och kopplingen till flyg och marin verksamhet
              är också viktiga.
            </seg>
            <seg n="66a2e8bb">
              Det är inte detsamma som att vi ser en hotbild riktad mot Sverige,
              men ökad militär kapacitet i vårt närområde påverkar den svenska
              säkerhetsmiljön. Som jag har sagt tidigare har vi gjort samma
              konstaterande som Finland gjort i sin egen vitbok.
            </seg>
            <seg n="eba82c71">
              I ett kritiskt läge blir Gotland militärstrategiskt intressant.
              Därför måste en högre nivå av svensk militär närvaro på Gotland
              tillhöra normalbilden. Att i ett kritiskt läge göra alla omdisponeringar
              till Gotland kan ha effekter som vi inte har räknat med. Det kan
              ge intryck av eskalering, och vi vet inte heller vilka förutsättningarna
              är för att de åtgärder vi vidtar i ett sådant läge ska lyckas.
              En klok och långsiktig planering innebär alltså att man förändrar
              normalbilden och har ökad svensk militär närvaro på Gotland. Det
              är väldigt viktigt, och vi kommer att driva det i Försvarsberedningen
              och i olika andra sammanhang. Riksdagen ska nu ta ställning till
              ett sådant konkret förslag, och jag beklagar att utskottsmajoriteten
              har valt att föreslå avslag på detsamma.
            </seg>
            <seg n="4c79681d">
              Gotland är naturligtvis en del av en helhet, men Gotland är också
              en särskild del av landet som ligger på en sådan plats att det
              i ett givet läge blir intressant både för den ryska sidan och
              för Natosidan. Vi får aldrig agera på ett sådant sätt att det
              finns ett säkerhetspolitiskt vakuum kring Gotland. Jag upprepar
              att luftvärnsdelen alltså är väldigt viktig i det här sammanhanget.
            </seg>
            <seg n="5c484e1d">
              Det är även så att en rysk gasledning i dag går genom svensk
              ekonomisk zon vilket godkändes med ett majoritetsbeslut i Sveriges
              riksdag.
            </seg>
            <seg n="daa39bef">
              Vi har alltså stora utmaningar framför oss, och vi måste inse
              att världen har förändrats. Det är ett annat scenario i dag än
              för exempelvis tio år sedan. Även om det inte finns konkreta hotbilder
              måste man förhålla sig till ökningen av den militära förmågan.
              Man måste jobba med både det hårda och det mjuka när det gäller
              att skapa bred säkerhet. Framför allt måste man klara av den nordiska
              gemensamma utmaningen som är mycket viktig. Att vidta åtgärder
              på Gotland är något som vi anser har positiv bäring också på de
              baltiska länderna samt i förhållande till Finland.
            </seg>
            <seg n="634d10f5">
              Låt mig kort nämna att vi föreslår att den förmågeutveckling
              som är huvudstrategin från svensk sida och nära kopplad till svensk
              försvarsindustri även bör kopplas till beslut om nationella säkerhetsintressen.
              Det gäller både stridsflyget och undervattensystemet.
            </seg>
            <seg n="b5e9d2e0">
              Med det, herr talman, yrkar jag bifall till de socialdemokratiska
              reservationerna.
            </seg>
          </u>
          <note n="5cf53aaa">
            I detta anförande instämde Peter Jeppsson (S).
          </note>
          <note type="speaker" n="139ca522">
            Anf. 28 PETER RÅDBERG (MP):
          </note>
          <u who="peter_radberg_0b0188" xml:id="i-88b9f65548791187-2" n="d8e18d11">
            <seg n="249a13bf">
              Herr talman! Kampen för en hållbar utveckling, både miljömässigt
              och socialt, är i förlängningen en kamp för fred. Vi kan minska
              risken för konflikter genom riktade åtgärder mot krisernas grundorsaker
              inom ramen för arbetet för en rättvis och hållbar utveckling.
            </seg>
            <seg n="81ead071">
              FN:s säkerhetsråd har slagit fast behovet av att förebygga väpnade
              konflikter genom att angripa deras grundorsaker som fattigdom,
              brist på demokrati och mänskliga rättigheter samt utnyttjandet
              av naturresurser. Det innebär att vår nationella säkerhet måste
              breddas för att kunna möta alla de risker och hot som kan drabba
              vårt land och vår befolkning både direkt och indirekt. Det svenska
              deltagandet i FN-ledda fredsfrämjande insatser är en del i detta
              och måste öka från en i dag historiskt låg nivå.
            </seg>
            <seg n="ad992fea">
              Svensk och europeisk säkerhetspolitik har förändrats under den
              senaste tiden. I dag talar alla partier, mer eller mindre, om
              den breddade hotbilden. Försvarsberedningen 2007 och Försvarsberedningens
              rapport den 31 maj förra året, Vägval i en globaliserad värld
              , lägger mycket stor vikt vid andra hot mot vårt samhälle än de
              rent militära hoten. Jag tycker att det är en positiv utveckling
              som har kommit till stånd i den svenska debatten men också i den
              europeiska det senaste decenniet.
            </seg>
            <seg n="66b3fd3e">
              Det breda perspektivet på säkerhet inbegriper snart sagt alla
              samhällssektorer. Säkerhet är ett vidare begrepp än endast skydd
              av det egna fysiska territoriet. Den svenska säkerhetspolitiken
              är en del av samhällets samlade resurser för att möta hot och
              utmaningar mot vår säkerhet. Säkerhetspolitiken inbegriper en
              stor del av det breda perspektivet på säkerhet, dock inte allt.
              Den mer oförutsägbara och komplexa utvecklingen i världen förstärker
              behovet av en väl fungerande och allsidig analys- och underrättelseförmåga.
            </seg>
            <seg n="8c2575a9">
              Sveriges säkerhetspolitik syftar ytterst till att garantera landets
              politiska oberoende och självständighet. Hävdandet av vårt lands
              suveränitet är en förutsättning för att Sverige ska kunna uppnå
              målen för vår säkerhet. Den svenska säkerhetspolitiken ska, inom
              ramen för målen för vår säkerhet, förebygga krig och framväxten
              av hot mot svensk, nordisk och europeisk säkerhet. Säkerhetspolitiken
              ska genom vårt stöd till FN bidra till global fred, säkerhet och
              utveckling, och Sverige tar genom medlemskapet i EU ett solidariskt
              ansvar för Europas säkerhet.
            </seg>
            <seg n="66313bc4">
              Sedan kalla krigets slut har den svenska säkerhetspolitiken ändrats
              i grunden. Medlemskapet i EU ändrade förutsättningarna för den
              svenska utrikes- och säkerhetspolitiken. Hot mot freden och vår
              säkerhet avvärjs bäst i gemenskap och samverkan med andra länder.
              Det går i dag inte att se militära konflikter i vårt närområde
              som skulle påverka endast ett land.
            </seg>
            <seg n="49b1cc17">
              Sverige kommer inte att förhålla sig passivt om en katastrof
              eller ett angrepp skulle drabba ett annat medlemsland eller ett
              nordiskt land, och vi förväntar oss att dessa länder agerar på
              samma sätt om Sverige skulle drabbas. Sverige bör därför kunna
              ge och ta emot såväl civilt som militärt stöd.
            </seg>
            <seg n="2b3e0951">
              I december 2009 trädde EU:s Lissabonfördrag i kraft. Inom Europa
              finns ett ömsesidigt beroende som stärker solidariteten mellan
              länderna. Den solidariska säkerhetspolitiken ska vara grunden
              för den svenska försvars- och säkerhetspolitiken. Det nordiska
              samarbetet är ett komplement till de existerande samarbetena inom
              EU och Nato. Men samarbetet mellan de nordiska länderna bör öka,
              och då kanske i första hand med Finland.
            </seg>
            <seg n="c8280c8e">
              Som ett led i att klargöra vilka prioriteringar Sverige bör göra
              gällande det nordiska samarbetet är det viktigt att utvärdera
              hur Sveriges försvarspolitiska samarbete i Norden, inom EU, med
              Nato och andra berörda forum kan utvecklas. Hur dessa samarbeten
              ska kunna förbättras ytterligare bör analyseras och utvecklas
              i särskild ordning.
            </seg>
            <seg n="a2bf7fa7">
              Det nordiska försvarssamarbetet ska fördjupas genom bland annat
              fortsatt koordinering av utbildnings- och övningsverksamheten
              samt det befintliga nordiska flygövningssamarbetet utvecklas,
              vilket även kan omfatta gemensam incidentberedskap.
            </seg>
            <seg n="44573f23">
              Herr talman! Sverige måste skapa sig en ny säkerhetsstrategi
              som vilar på en bredare grund än den vi har i dag. En säkerhetsstrategi
              är inte längre något exklusivt för det militära försvaret, utan
              har sin giltighet över hela samhället. Globalisering innebär att
              det inte går någon skarp gräns mellan extern och intern säkerhet,
              mellan civila och militära åtgärder. En modern nationell säkerhetsstrategi
              måste omfatta alla dessa aspekter.
            </seg>
            <seg n="f43d55f9">
              Det är inte bara staten Sverige som efterfrågar säkerhet, utan
              också dess invånare. Sverige behöver därför en ny nationell säkerhetsstrategi.
              En sådan innebär inte att gränsen mellan civilt och militärt bör
              suddas ut. Däremot är själva idén att skapa synergier och koordinering
              mellan statens olika resurser.
            </seg>
            <seg n="a5b49b54">
              Sverige är ett litet land, och vår strategiska handlingsfrihet
              är därmed begränsad. Det innebär att vi inte ensamma kan möta
              många av dessa hot och risker. Vi kan exempelvis inte själva skydda
              den internationella sjöfarten, som vårt välstånd är beroende av.
              Vi klarar inte ens av att skydda svenska fartyg – annat än i vårt
              närområde – trots att fartygen och deras besättningar täcks av
              de säkerhetspolitiska målen. Vi måste i ett skarpt läge lita till
              att vi får hjälp från det internationella samfundet.
            </seg>
            <seg n="5caa7655">
              Den nationella säkerhetsstrategin ska klara ut de övergripande
              principerna för hur samhällets olika delar ska samverka för att
              uppfylla målen för vår säkerhet gentemot prioriterade hot och
              risker. Strategin måste naturligtvis ha medborgarnas stöd. Den
              måste också ge en inriktning om var och i vilka sammanhang akuta
              insatser i första hand är aktuella eftersom en sådan inriktning
              styr vilka resurser som behövs – utbildning, övning, doktrin och
              utrustning.
            </seg>
          </u>
          <note n="c3982f63">
            Därmed, herr talman, yrkar jag bifall till reservationerna 1,
            6 och 12.
          </note>
          <note type="speaker" n="e4dd3f5e">
            Anf. 29 MIKAEL JANSSON (SD):
          </note>
          <u who="mikael_jansson_78d74b" xml:id="i-07aacebfef839844-1" n="44531146" next="i-91e2b7628e2f6835-1"/>
          <note n="cee4c65d">
            Herr talman! Jag yrkar bifall till reservationerna 3, 4, 8 och
            11.
          </note>
          <u who="mikael_jansson_78d74b" xml:id="i-91e2b7628e2f6835-1" n="44531146" prev="i-07aacebfef839844-1">
            <seg n="e467c745">
              Sverige var under kalla kriget en väl rustad försvarsmakt. Vi
              bidrog till världsfreden genom att Sverige var mycket svårgenomträngligt
              för Sovjet i händelse av anfall från deras sida. När Sovjet efter
              kapprustningen med USA kollapsade tog kalla kriget slut 1990–1991.
              Det följdes i Sverige av en tid med många förbandsnedläggelser,
              vilket resulterade i att vår militära förmåga i stort sett blev
              obefintlig eller lika med noll. Fenomenet fick benämningen den
              strategiska pausen.
            </seg>
            <seg n="cda9dc42">
              Den obefintliga militära förmågan har dock inte oroat den nuvarande
              regeringen särskilt mycket. Jag förmodar att regeringen antar
              att andra länder ska betala för vår säkerhet. Emellertid har pendeln
              nått sitt yttersta och börjar pendla tillbaka. Nu heter det åter
              att svenska försvarets viktigaste uppgift är försvaret av vårt
              territorium och våra direkta omedelbara intressen. Sveriges försvar
              börjar i Sverige. Sverige ska åter ha en försvarsplanering. Tyvärr
              får vi konstatera att det hade varit bättre om vi inte hade skurit
              ned försvaret så totalt och vårdslöst. Det har varit dyrt att
              skrota system. Nu blir det dyrt att återskapa dem.
            </seg>
            <seg n="07a6f056">
              Hoten mot Sverige och våra grannländer är svåra att förutsäga.
              De kan uppstå plötsligt, och beredskapen måste därför vara god.
              Det aktuella hotet mot Sverige är under överskådlig tid litet.
              Inget land skulle tjäna på att angripa Sverige. Men det potentiella
              hotet finns inför framtiden. Om det uppstår starkt beväpnade och
              övade krigsmakter med en stor volym i en framtid måste vi förhålla
              oss till dem. Ett återtagande av vår försvarsförmåga tar tid.
              Vi måste alltså i dag lägga oss på en rimlig nivå.
            </seg>
            <seg n="c2a728af">
              IO14, regeringens insatsförsvar, som ska vara klart 2023, är
              för litet för att skapa tillräckliga och avskräckande trösklar
              mot framtida angrepp. IO14 är också underfinansierat med 30–50
              miljarder kronor. Att Försvarsmaktens främsta uppgift är att hävda
              och värna Sveriges suveränitet samt våra rättigheter och nationella
              intressen måste därför tydliggöras.
            </seg>
            <seg n="748172f0">
              Vi har nya miljöer som vi måste räkna in i försvarsuppgiften.
              En sådan är Arktisområdet. Naturtillgångar som olja, gas, mineraler
              och fiske håller på att förvandla området geopolitiskt på ett
              dramatiskt sätt. Samarbetet mellan flygbaserna i Rovaniemi, Luleå
              och Bodö bör utvecklas. Det svenska försvaret måste vidare bibehålla
              och utveckla ubåtsjaktsförmågan.
            </seg>
            <seg n="937336c7">
              Sverigedemokraterna betraktar Sverige som, i fallande ordning,
              en del av en nordisk, europeisk, västerländsk och global gemenskap.
              I linje med detta vill jag särskilt arbeta för att stärka den
              nordiska identiteten. Att delta i förvarsoperationer kräver ett
              stort mod och engagemang som går längre än till sig själv. Under
              andra världskriget såg vi många svenskar som gjorde Finlands sak
              till sin egen. Det nordiska samarbetet har redan innan vi diskuterar
              det praktiska rent psykologiska fördelar. Nordbor är lika och
              har lätt att känna solidaritet.
            </seg>
            <seg n="c94d4387">
              Jag kan förvisso konstatera att Försvarsberedningen som ett första
              steg har framhållit vikten av att bredda och fördjupa det nordiska
              samarbetet. Jag vill driva det nordiska försvarssamarbetet så
              långt som möjligt, och jag anser att Sverige bör undersöka möjligheten
              att fördjupa det nordiska militära samarbetet i linje med Stoltenbergrapportens
              förslag. Jag menar därför att Sverige bör verka för en delvis
              gemensam försvarsplanering för de nordiska länderna.
            </seg>
            <seg n="2d8abfdc">
              Om vi är beredda att betala vår egen säkerhet är det mer än troligt
              att amerikanerna låter oss följa ett nordiskt spår i det kommande
              säkerhetsbygget. Ytterst ser jag det som nödvändigt att inom ramen
              för det nordiska samarbetet verka för en konkretisering av den
              nordiska solidaritetsförklaringen i hela skalan från krishantering
              till fullskaligt krig i Norden. Därutöver menar jag att Sverige
              bör verka för ökade insatser för att uppnå en samordnad nordisk
              havsövervakning och ett samordnat nordiskt satellitsystem.
            </seg>
            <seg n="5b9600c5">
              Sverige bör avsäga sig deltagande i ytterligare beredskapsperioder
              för EU:s stridsgrupper och därmed även lämna alla eventuellt pågående
              förberedelser för att delta i dessa eftersom stridsgrupperna är
              ett förstadium till uppbyggnad av en egen krigsmakt för EU. Jag
              menar att EU fortfarande inte har format någon överstatlighet
              på försvarsområdet, men att en sådan utveckling har påbörjats.
              EU:s stridsgrupper kan ses som ett led i detta, och därför bör
              inte Sverige delta. Lika lite som EU bör bli en nation med egen
              lagstiftning och skatterätt bör EU förses med en egen krigsmakt.
            </seg>
            <seg n="609ab166">
              Den svenska försvarsindustrin har en mycket hög kompetens och
              har en strategisk betydelse för Sverige. Det är därför angeläget
              att en försvarsindustristrategi upprättas och att Sverige tydligt
              definierar säkerhetspolitiska intressen som är kopplade till särskilda
              kompetenser i fråga om tillverkning av eller handel med försvarsmateriel.
              Jag menar att detta är avgörande för att en svensk myndighet som
              upphandlar försvarsmateriel sedan kan använda undantagsregeln
              i artikel 346 i EUF-fördraget på liknande sätt som andra medlemsländer
              som har en viktig försvarsindustri.
            </seg>
            <seg n="4ebea87a">
              De produkter som den svenska försvarsindustrin ska konkurrera
              mot på världsmarknaden är ofta initierade med statliga forsknings-
              och utvecklingsanslag. Motsvarande satsningar för att utveckla
              och bygga upp förmåga i Sverige är därför viktiga även för den
              försvarsindustri som verkar här i landet. Att produkter som har
              tagits fram i nära samarbete med den svenska staten för mycket
              stora belopp inte anskaffas av det svenska försvaret ser jag som
              mycket allvarligt.
            </seg>
          </u>
          <note type="speaker" n="bc308032">
            Anf. 30 TORBJÖRN BJÖRLUND (V):
          </note>
          <u who="torbjorn_bjorlund_938599" xml:id="i-b8b0f5fc9e9c0490-3" n="388fec7f">
            <seg n="bc2b67b2">
              Herr talman! Jag börjar med att yrka bifall till reservationerna
              9 och 12, som Vänsterpartiet står bakom.
            </seg>
            <seg n="c3930172">
              I det här betänkandet finns ett antal olika saker som är värda
              att ta upp, diskutera och argumentera om när det gäller svenska
              försvaret, vår förmåga, vilket säkerhetshot vi står inför och
              hur hotbilden ser ut. Men det finns också i dag ett pågående arbete
              i Försvarsberedningen, som ska lämna ett yttrande den 31 mars,
              vilket innebär att det är för tidigt att göra starka ställningstaganden
              i vissa frågor.
            </seg>
            <seg n="2fe2106f">
              När det gäller säkerhetsstrategin och hotbilden har Försvarsberedningen
              lämnat en rapport där man är relativt enig, men Vänsterpartiet
              har anmält en avvikande mening där vi framför en annan åsikt.
              Det handlar framför allt om hur Sverige ska agera som alliansfritt
              land utifrån en hotbild och där Sverige måste hitta ett sätt att
              klara sig självt. Vi menar att Sverige inte, som i dag, ska knyta
              upp sig alltmer till Nato och USA. Jag återkommer till frågan
              lite senare.
            </seg>
            <seg n="cc2898af">
              Sveriges förmåga måste bygga på att vi har en grundläggande kunskap
              att själva försvara vårt land och att hitta strategiska samarbeten
              som gör att Sverige klarar sig bättre.
            </seg>
            <seg n="e66c1f94">
              Då kommer vi in på det som jag tycker är det viktigaste och det
              mest problematiska, nämligen det nordiska samarbetet. I betänkandet
              finns beskrivet olika saker. De frågorna kommer att komma tillbaka
              även i Försvarsberedningen. Det handlar verkligen om varför Sverige
              ska vara alliansfritt och varför Sverige inte ska knytas närmare
              Nato. Nato är i dag en organisation som bygger på helt andra premisser
              än vad man egentligen vill påskina. Framför allt är dominansen
              från den enda supermakten påfallande. Det påverkar naturligtvis
              samarbetet.
            </seg>
            <seg n="e717e4d2">
              Vänsterpartiet är positivt till ett nordiskt samarbete. Vi tror
              att det är en bra grund att stå på, det vill säga att utveckla
              ett nordiskt samarbete civilförsvarsmässigt, till exempel för
              krishantering, i Försvarsmakten och i vårt försvar. Men det måste
              ske på ett sådant sätt att vi utgår från ett bilateralt samarbete
              där varje land i Norden tillsammans med Sverige utvecklar ett
              försvar där det passar att samarbeta. Det går att göra, tror vi
              i Vänsterpartiet, utifrån en öppen attityd till att samarbeta
              på vissa sätt men inte inom ramen för en försvarsallians.
            </seg>
            <seg n="6fb1a104">
              Vi har sett exempel på hur ett sådant samarbete kan fungera,
              till exempel flygövningar, där vi har hittat en väg in. Vi ska
              utveckla det för att få ett utökat nordiskt samarbete men på de
              premisser som Sverige bestämmer, som ett alliansfritt land med
              utgångspunkt i vad som behövs för försvaret av vårt eget land.
              Frågan kommer att utvecklas i Försvarsberedningen, men vi kan
              diskutera den här också.
            </seg>
            <seg n="c262918c">
              Problemet är att Sverige i dag har en nära koppling till något
              som kan vara kontroversiellt, nämligen samarbetet inom EU och
              utvecklingen av EU:s stridsgrupper. Vänsterpartiet är kritiskt
              och tror inte att detta är en framkomlig väg. I grunden handlar
              det om att Vänsterpartiet inte vill se ett EU som blir Europas
              förenta stater, där Sverige kommer att tvingas att delta i saker
              som inte passar landet, som Sverige inte ska ta ställning för.
              Även där finns saker som vi är kritiska till. Vi vill inte att
              Sverige ska delta i NBG 2015, Nordic Battlegroup 2015, eftersom
              det är ett steg in i att göra Sverige beroende. Dessutom ser vi
              inte någon anledning att över huvud taget samarbeta med Natos
              stridsgrupper. Det leder oss in på helt andra saker än vad vi
              i Vänsterpartiet vill ha.
            </seg>
            <seg n="68aac3b7">
              Man bör se till att ha ett bilateralt samarbete med de nordiska
              länderna, men som vi ser det är utgångsläget för det nordiska
              samarbetet att man inte ska ha något Natosamarbete. Det har vi
              också utvecklat i ett särskilt yttrande vid punkt 3.
            </seg>
            <seg n="61db1827">
              Något som i dag också är aktuellt är de svenska insatserna utomlands.
              Vi har en positiv syn på internationella insatser under FN-flagg.
              Sverige har en historia som ett land som på olika sätt kan visa
              på internationell solidaritet. Tyvärr finns det exempel på att
              det här kan slå fel. Vi gör inte på det sätt som ska göras när
              det gäller fredsbevarande verksamhet, fredsfrämjande verksamhet
              eller fredsframkallande verksamhet.
            </seg>
            <seg n="546fb0c2">
              Det senaste exemplet, som man kan läsa om i Dagens Nyheter i
              dag, handlar om våra trupper i Afghanistan och i specialstyrkorna.
              Är det så att vi ingår i något annat slags verksamhet än det som
              var tänkt från början och i stället ingår i en operationsverksamhet
              där vi styrs av framför allt USA och USA:s sätt att föra krig?
              USA är i dag ifrågasatt på många olika sätt, men det är märkligt
              tyst om USA från vår regering. Jag hoppas verkligen att vi kan
              lyfta fram dessa aspekter på ett helt annat sätt. Det behövs en
              debatt om vad USA står för och gör.
            </seg>
            <seg n="e3f3ccb5">
              Jag tror att detta är kontroversiellt för vår regering. Man är
              väldigt insyltad i samarbetet med framför allt USA. När det gäller
              samarbetet i Afghanistan finns det ju beskrivet hur pass nära
              vi samarbetar med USA. Detta bör tas upp på ett helt annat sätt,
              tycker vi. Det samarbetet bör avvecklas, eftersom det leder oss
              in på fel väg när det gäller att försvara Sverige och se till
              att vi gör bra saker i de internationella insatserna. Detta bör
              lyftas fram på ett helt annat sätt, och jag tror att det kommer
              att göras i Försvarsberedningens arbete. Dessa frågor är kontroversiella,
              framför allt för oss i Vänsterpartiet, men vi kommer i alla fall
              att driva frågan.
            </seg>
            <seg n="164915d2">
              Till sist vill jag ta upp detta med Försvarsexportmyndigheten.
              Vi i Vänsterpartiet är ju kritiskt till all försvarsexport. Vi
              vet att det behövs export i dagens läge, men den ökar hela tiden.
              Exporten är kontroversiell utifrån att vi exporterar till länder
              vi inte ska exportera till. Vi vet att det är så. Saudiarabienaffären
              är ett bara ett exempel, med det fortsätter ju. Försvarsexporten
              gynnas av en myndighet som underlättar denna. Försvarsexporten
              är inte en bransch bland andra. Det är en väldigt kontroversiell
              bransch.
            </seg>
            <seg n="4b0b907f">
              Vi måste se till att exportera vapen enligt de regelverk som
              finns. Jag menar att det gör vi faktiskt inte i Sverige i dag.
              Vi ska inte exportera till diktaturer och inte till krigförande
              länder, men det gör vi. Ett steg är att se till att statliga myndigheter
              inte gynnar exporten av försvarsmateriel. Man kan exportera till
              länder som är godtagbara, men på sikt får vi en bättre och fredligare
              värld om vi tar bort all försvarsexport och demilitariserar hela
              världen. Den är naturligtvis en vision på lång sikt, men vi måste
              ha den visionen för att utvecklingen ska gå åt rätt håll. Ett
              steg att börja med är att se till att vi inte exporterar till
              fel länder. Då kan vi också lägga ned Försvarsexportmyndigheten.
              Det anser vi att man ska göra.
            </seg>
          </u>
          <note type="speaker" n="108bc2f9">
            Anf. 31 HANS WALLMARK (M):
          </note>
          <u who="hans_wallmark_259cf8" xml:id="i-abe28245ef73aefd-0" n="bae927aa">
            <seg n="509de1bd">
              Herr talman! Låt mig komma med en bekännelse. Ibland talar vi
              alldeles för länge här i kammaren. Jag har varit med om då både
              150 och 200 procent av den begärda talartiden förbrukats. Och
              då har ändå högt värderade kolleger slagit till med att önska
              både 10 och 15 minuter långa inlägg.
            </seg>
            <seg n="e6c18bbb">
              Herr talman! Jag kan själv också ha tummat på nåden, så det här
              är lika mycket en självkritisk reflexion. Jag tror att det handlar
              om att ibland skapa konflikter och motsättningar som inte finns,
              och ibland om att försöka dölja verkliga samband och intressanta
              mönster bakom en väv av ord. För dagens anförande har jag begärt
              åtta minuter. Jag hoppas kunna efterskänka något av denna tid.
              Förhoppningsvis är det till kammarens glädje.
            </seg>
            <seg n="dffc8e35">
              Inför dagens debatt, som bygger på att vi ska behandla ett motionsbetänkande
              från försvarsutskottet, har jag haft ett utkast till ett anförande
              på runt sex tätskrivna sidor. Det i sin tur bygger på ett pm som
              duktiga medarbetare tagit fram på bortåt 60 sidor som handlar
              om allt från personalförsörjning och materiel till Nato och Gotland.
            </seg>
            <seg n="12a86659">
              I grunden är det dock tre aspekter på detta motionsbetänkande
              jag vill lyfta fram, och låt mig sig visa på dem utan att använda
              alltför många ord.
            </seg>
            <seg n="2e827bff">
              För det första: De motioner som behandlas är i många fall återkommande.
              En hel del av tankarna kan på olika sätt återfinnas i den försvarspolitiska
              debatten. Från utskottets sida är vi tämligen överens om att flera
              av dessa nu behandlas i den av regeringen tillsatta Försvarsberedningen.
              Det finns helt enkelt ingen anledning att föregå den.
            </seg>
            <seg n="4fb20871">
              I maj 1999 beslutade den dåvarande S-regeringen att Försvarsberedningen
              fortsatt skulle svara för samråd mellan regeringen och riksdagen
              om den långsiktiga inriktningen för försvars- och säkerhetspolitiken.
              Tanken är att Försvarsberedningen ska vara à jour med omvärlden
              inom sina områden och inkomma med förslag kring dessa. I juli
              2012 kom instruktioner som inbegrep analys av den internationella
              utvecklingen såväl regionalt som globalt. Nästan alla av denna
              riksdagsdebatts deltagare är också ledamöter av den försvarsberedning
              som nu är i full gång med sitt arbete.
            </seg>
            <seg n="e014232e">
              Till Försvarsberedningens fortsatta arbete kom anvisningar i
              juli 2013 som innebar att man ska inkomma med förslag för perioden
              efter 2015. Senast den 31 mars 2014 är det tänkt att Försvarsberedningen
              ska inkomma med sin rapport till regeringen. Därmed läggs en viktig
              grund för ett nytt riksdagsbeslut om försvarets inriktning och
              kraven på operativ förmåga.
            </seg>
            <seg n="1462490b">
              Mot denna bakgrund har utskottet haft att behandla ett antal
              motioner inom sju områden:
            </seg>
            <seg n="d03bd70d">
              Av den anledningen har det varit naturligt att besvara många
              av motionerna med hänvisning till Försvarsberedningens pågående
              arbete. Det finns ingen anledning för mig att söka konflikt inom
              dessa områden förrän Försvarsberedningen har getts möjlighet att
              presentera sin nästa rapport.
            </seg>
            <seg n="f414d8e1">
              För det andra: Låt mig ändå fästa uppmärksamheten på ett brett
              motionsområde, Norden och Östersjön. Som vicepresident i Nordiska
              rådet under 2014 känns det helt naturligt för mig att kasta ljus
              över en del av frågeställningarna.
            </seg>
            <seg n="4b9c2b1d">
              Det finns exempelvis motioner som berör Arktis och vår förmåga
              i norr. Ett svar på dessa och ett gott exempel att framhäva är
              ökad samverkan mellan flygbaserna i Rovaniemi, Luleå och Bodø.
              Det handlar om att bevara och utveckla den kompetens som Sverige
              har av verksamhet i subarktisk miljö.
            </seg>
            <seg n="fde9ddf3">
              Precis som Försvarsberedningen noterade i sin säkerhetspolitiska
              rapport som presenterades i maj 2013 handlar det om förebyggande
              samverkan. Det är fråga om organiserat samarbete till förenade
              operationer i kris- och krigstid.
            </seg>
            <seg n="d4868109">
              Just dimensionen försvars- och säkerhetspolitik är något som
              uppmärksammas mer i nordiska sammanhang. I Norden kan erfarenheter
              dras och ge positiva effekter inom underrättelse, försvarsplanering
              och operativ samverkan, som exempelvis luftträningen nu över Island.
            </seg>
            <seg n="b5a22105">
              Utskottet noterar att flera av yrkandena redan har genomförts
              eller hanteras vidare inom ramen för befintliga strukturer. Försvarsberedningen
              föreslår att det nordiska försvarssamarbetet fördjupas, bland
              annat genom fortsatt koordinering av utbildnings- och övningsverksamheten,
              men även incidentberedskap och informationsutbyte kan komma att
              omfattas. Viss lagstiftning kan också komma att behöva uppdateras
              för att kunna motsvara de legala krav som omvärldsförändringarna
              innebär.
            </seg>
            <seg n="5b80c513">
              Samtidigt konstaterar utskottet att över 130 nordiska samarbetsaktiviteter,
              inom ramen för Nordefco, pågår inom en rad olika områden, vilket
              visar på omfattningen av det befintliga nordiska samarbetet. De
              fem nordiska försvarsministrarna har också nyligen undertecknat
              ett avtal om ökat samarbete kring transportflyg. I Nordiska rådets
              regi genomfördes förra året ett första rundabordssamtal med företrädare
              för de nordiska parlamentens försvarsutskott och ett antal försvarsministrar.
              Det skedde i Finland, som då var ordförandeland i Nordefco. I
              det svenska ordförandeskapet i Nordiska rådet för 2014 finns ambitionen
              att genomföra något liknande lyckat arrangemang.
            </seg>
            <seg n="49fcb6be">
              Avslutningsvis, för det tredje: Vi skriver nu slutet av januari
              månad. Det är vad som kallas supervalåret 2014. Då börjar det
              bli alltmer intressant att jämföra de olika regeringsalternativen.
              Av medierna att döma finns det ambitioner hos de rödgröna partierna
              att ersätta Alliansen.
            </seg>
            <seg n="36ab6dac">
              En hel del av det som man önskar, som nu har framförts, kostar
              pengar. Då är det intressant att veta: Hur ser rödgrön försvarspolitik
              ut?
            </seg>
            <seg n="c44bfe91">
              I samband med budgetdebatten som vi höll i december 2013 framstod
              skillnaderna på ett närmast övertydligt sätt. Vänsterpartiet ansåg
              att tiden var inne att redan för 2014 dra ned 1 miljard inom försvarsområdet.
              Miljöpartiet ville inte vara sämre utan önskade minus 1,6 miljarder.
              Långsiktigt talar Vänsterpartiet om att minska med 3,4 miljarder
              de kommande tre åren, och Miljöpartiet vill minska med 7,2 miljarder
              de kommande fyra åren. Från socialdemokratiskt håll föreslogs
              i vart fall inga besparingar för i år, 2014.
            </seg>
            <seg n="9fe97a13">
              Dock har en del halvkvädna visor hörts om ett möjligt besparingstryck
              på landets större myndigheter på kanske bortåt 10 miljarder. Det
              skulle väl för en av de största myndigheterna, Försvarsmakten,
              ifall det verkställdes innebära någon miljard eller så i ospecificerad
              neddragning.
            </seg>
            <seg n="d171beff">
              Till det kommer då detta motionsbetänkande som vi behandlar,
              där det spretar i olika riktningar. Vänsterpartiet vill att Sverige
              lämnar samtliga åtaganden i den nordiska stridsgruppen 2015 –
              något jag svårligen ser som socialdemokratisk politik. Och i fråga
              om Försvarsexportmyndigheten, FXM, anser både Miljöpartiet och
              Vänsterpartiet att den bör läggas ned – något jag svårligen ser
              som socialdemokratisk politik.
            </seg>
            <seg n="abe335e3">
              Så frågan kvarstår sannerligen: Hur ser en samlad rödgrön försvarspolitik
              ut ifall det skulle bli ett regeringsskifte? Det är en varudeklaration
              medborgarna rimligen borde kunna ställa krav på inför september
              2014.
            </seg>
            <seg n="2a806246">
              Herr talman! Med dessa ord vill jag yrka avslag på motionerna
              och bifall till förslaget i betänkandet i dess helhet.
            </seg>
          </u>
          <note type="speaker" n="c1533ec0">
            Anf. 32 PETER HULTQVIST (S) replik:
          </note>
          <u who="peter_hultqvist_bd16a0" xml:id="i-0ad217aee1af5141-1" n="35dfb312">
            <seg n="b9405db1">
              Herr talman! Hur ser borgerlig försvarspolitik ut efter höstens
              val? Är statsministern överens med vice statsministern? Det verkade
              inte så i Sälen. Och var befinner sig Göran Hägglund i sammanhanget?
              Han verkar inte vara överens med statsministern. Här finns uppenbarligen
              en spännvidd.
            </seg>
            <seg n="d1b9d4ab">
              Vi som har deltagit i Försvarsberedningen kan ju konstatera att
              det så kallade borgerliga blocket inte alltid håller ihop i alla
              debatter. Så frågan är: Hur ska ni ha det efter valet?
            </seg>
            <seg n="4f062b81">
              Och hur värderar ni Försvarsberedningens arbete? För oss är det
              så att kan vi åstadkomma en blocköverskridande lösning förutsätter
              vi att den gäller. Det är väl lika med Vapenexportutredningen,
              där Wallmark själv deltar. Har Wallmark någon annan ambition än
              att en blocköverskridande lösning i den utredningen ska gälla?
            </seg>
            <seg n="2f1fc4d3">
              Om vi tar frågan om Gotland, exempelvis: Är ni överens inom det
              borgerliga blocket om hur ni ska se på Gotland? Vi förordar från
              vår sida att man ska göra förstärkningar på Gotland, bland annat
              med luftvärnskapacitet. Jag vet att Folkpartiet i olika sammanhang
              har framfört att man bör göra förstärkningar på Gotland. Hur ser
              Wallmark på det här? Hur ser Moderaterna på det här?
            </seg>
            <seg n="430b364a">
              Det är faktiskt tillåtet, Wallmark, att ha en uppfattning även
              om man är medlem i Försvarsberedningen. Även om man deltar i det
              arbetet är det inte så att man har yttrandeförbud eller att locket
              behöver vara på. Jag vill bara påminna om att det i direktiven
              till utredningen står att offentlig debatt ska stimuleras. Det
              är en av Försvarsberedningens uppgifter. Jag vet inte om Wallmark
              har glömt bort detta.
            </seg>
            <seg n="93e3d01c">
              Hur ska ni ha det med Gotland? Ge ett besked här om var Moderaterna
              står! Det är rätt så klart var vi står. Det är rätt så klart var
              Folkpartiet står. Hur har du det med enigheten? Det vore bra om
              du redde ut det.
            </seg>
          </u>
          <note type="speaker" n="ef8d2be8">
            Anf. 33 HANS WALLMARK (M) replik:
          </note>
          <u who="hans_wallmark_259cf8" xml:id="i-abe28245ef73aefd-1" n="bae927aa">
            <seg n="dc2984e4">
              Herr talman! Jo tack, jag har det rätt bra med enigheten. Jag
              tycker att det är viktigt, precis som Peter Hultqvist säger, att
              vi inte ska lägga locket på i försvarsdebatten. Jag har deltagit
              i ett antal försvarsdebatter arrangerade av olika organisationer,
              bland annat med folkpartisten Allan Widman, och det är inte alltid
              så att vi tycker helt klockrent lika. Däremot representerar vi
              båda allianspartier som de senaste åtta åren har levererat åtta
              helt eniga alliansbudgetar.
            </seg>
            <seg n="45d948f0">
              Jag är helt övertygad om att vi inför valet 2014, precis som
              vi gjorde i valet 2006 och valet 2010, kommer att begära ett mandat
              för en gemensam allianspolitik. Det innebär inte att det inte
              kommer att finnas åsiktsskillnader och nyanser inom detta område,
              i likhet med alla andra politiska områden. Men det vi kan se tillbaka
              på är att vi har levererat och har levererat i enighet.
            </seg>
            <seg n="b3758f21">
              Dock måste jag säga, herr talman, att när man ser spännvidden
              bland de rödgröna förslagen, där vi pratar om mångmiljardförslag
              på neddragningar de kommande åren, blir det intressant att fråga:
              Vilket är då det rödgröna alternativet inför september 2014?
            </seg>
            <seg n="75a6450e">
              Jag håller med – vi har ett antal utredningar och beredningar
              som pågår nu. Min ambition är att försöka nå bred enighet i dem.
              Därför tror jag också att det är viktigt att inte positionera
              sig eller låsa sig i onödan för att söka den typen av konflikter,
              för det underlättar inte möjligheten att nå en bredare enighet
              – precis som jag har uppfattat att Peter Hultqvist också efterlyser.
            </seg>
            <seg n="f2d104d3">
              I det läget är det med Gotland som med allting annat. Men om
              man föreslår saker och ting, om man önskar, brukar det medfölja
              en prislapp. Då är det viktigt att det finns ett samband, en korrelation,
              mellan vad man vill ha och vad man är beredd att betala. Då noterar
              vi, herr talman, vissa differenser, olikheter, på den rödgröna
              sidan.
            </seg>
          </u>
          <note type="speaker" n="37309526">
            Anf. 34 PETER HULTQVIST (S) replik:
          </note>
          <u who="peter_hultqvist_bd16a0" xml:id="i-0ad217aee1af5141-2" n="35dfb312">
            <seg n="133ee118">
              Herr talman! Jag tror att Wallmark har läst direktiven till Försvarsberedningen.
              Där står det att man bör ta konsekvenserna av de förslag som läggs
              från beredningen också på den ekonomiska sidan. Är det så att
              vi kommer överens om någonting när det gäller exempelvis Gotland,
              att vi kommer överens om någonting när det gäller luftvärnskapaciteten,
              har också ni om ni är med i överenskommelsen att ta de ekonomiska
              konsekvenserna av detta.
            </seg>
            <seg n="5fdbff33">
              Jag vet inte hur Wallmark värderar en blocköverskridande lösning.
              För oss är det så att gör vi en blocköverskridande överenskommelse
              nu ska den gälla oavsett vilken regering som kommer till makten.
              Då är det det som är politiken. Annars begriper inte jag vad vi
              ska ha en försvarsberedning till.
            </seg>
            <seg n="75072d72">
              Därför blir den här exercisen med vem som tycker vad i den offentliga
              debatten just nu i praktiken rätt så ointressant. Det intressanta
              är papperet den 31 mars, och då förutsätter jag att vi har nått
              denna överenskommelse. Det är vår allvarliga strävan.
            </seg>
            <seg n="4431279d">
              Jag noterar de spänningar som finns på den borgerliga sidan,
              så ska man föra debatten på Wallmarks nivå bör han nog redovisa
              mer i detalj vad borgerlig försvarspolitik innebär efter valet.
              Men jag förutsätter att det är det som står på papperet den 31
              mars som gäller.
            </seg>
            <seg n="b7aed9c5">
              När det sedan gäller Gotland skulle det väl egentligen inte vara
              så svårt, Wallmark, att göra ett försök att ge något besked om
              Moderaterna har någon uppfattning över huvud taget. Det finns
              flera partier här som har uppfattningen att vi bör göra något
              åt Gotland. Vi får inte agera så att det finns ett säkerhetspolitiskt
              vakuum här långsiktigt. Vi vill etablera normalbilden av att vi
              har en högre närvaro militärt. Det kan organiseras på många olika
              sätt. Det kan också organiseras kostnadseffektivt.
            </seg>
            <seg n="4cc3719d">
              Kan du ge ett svar, Hans Wallmark: Vad tycker du om Gotland?
              Har ni någon ambition eller inte?
            </seg>
          </u>
          <note type="speaker" n="5b8ff8eb">
            Anf. 35 HANS WALLMARK (M) replik:
          </note>
          <u who="hans_wallmark_259cf8" xml:id="i-abe28245ef73aefd-2" n="bae927aa">
            <seg n="9b9d3495">
              Herr talman! Får jag bara påminna både kammaren och Peter Hultqvist
              om att Alliansen har styrt sedan 2006 och har lagt åtta gemensamma
              alliansbudgetar.
            </seg>
            <seg n="a2567148">
              Då är det intressant att höra Peter Hultqvist, herr talman, som
              säger att om man blir överens och lägger ett förslag som dessutom
              kan ha en kostnadssida utgår han ifrån att detta blir rödgrön
              regeringspolitik ifall det blir ett regeringsskifte.
            </seg>
            <seg n="fdcf0417">
              Jag tycker att den uppgiften är intressant, och jag hoppas att
              den kan bekräftas av Vänsterpartiet och Miljöpartiet, för det
              är då ett klart besked om vad som är rödgrön regeringspolitik
              på försvarsområdet.
            </seg>
            <seg n="4dce7bbe">
              Därmed blir den försvarsbudgetdebatt vi hade i december lite
              onödig i någon mening, för de rätt kraftiga besparingsförslag
              som lades från Vänsterpartiet och Miljöpartiet är därmed obsoleta.
              Det är ett bra besked på det sättet.
            </seg>
            <seg n="565e3172">
              När det gäller Gotland visar Peter Hultqvist i sin replik att
              det finns olika förslag och att man kan kostnadsberäkna dem på
              olika sätt. Men låt oss då titta på det, och låt oss diskutera
              det.
            </seg>
            <seg n="131d8f42">
              Jag tycker däremot att den bild som försvarsutskottets ordförande
              målar upp av att det skulle vara ett tomrum på Gotland och i Östersjön
              i grunden är helt felaktig. Jag tycker inte att den är tilltalande
              för de hemvärnspersoner vi har på Gotland. Den är inte till förmån
              för Lv 6, som i dag utför arbetsuppgifter på Gotland, eller för
              andra som är inbegripna i försvaret på och runt Gotland och i
              Östersjön.
            </seg>
          </u>
          <note type="speaker" n="0af4f764">
            Anf. 36 PETER RÅDBERG (MP) replik:
          </note>
          <u who="peter_radberg_0b0188" xml:id="i-88b9f65548791187-3" n="d8e18d11">
            <seg n="686f2e5d">
              Herr talman! Hans Wallmark är mästare på att tala om andra partiers
              politik och inte så mycket om sin egen. Det är nog inte första
              gången som Wallmark står för den konsten, så att säga.
            </seg>
            <seg n="a841cef9">
              Jag tycker ändå att Moderaterna och Miljöpartiet har en ganska
              likartad syn, i alla fall på hotbilden, och det gläder mig.
            </seg>
            <seg n="c12f1f2f">
              Jag har en konkret fråga. Jag lyfte upp den nya nationella säkerhetsstrategin
              eftersom hoten mot vårt samhälle i dag är ganska omfattande. Det
              är ju inte direkt ett militärt hot som står för dörren, utan det
              finns en hel del andra hot. Jag nämnde att det inte går någon
              skarp gräns mellan extern och intern säkerhet eller mellan civila
              och militära åtgärder. Det krävs därför att man skapar synergi
              och koordinering mellan statens olika resurser för att stå emot
              ett eventuellt hot.
            </seg>
            <seg n="9c8606bc">
              Min fråga till Hans Wallmark är: Hur ser du på att vi får en
              ny nationell säkerhetsstrategi? Det har inte funnits en sedan
              andra världskriget, tror jag, eller kanske till och med långt
              innan dess. Hur ser Hans Wallmark på detta?
            </seg>
          </u>
          <note type="speaker" n="d4e9d6c5">
            Anf. 37 HANS WALLMARK (M) replik:
          </note>
          <u who="hans_wallmark_259cf8" xml:id="i-abe28245ef73aefd-3" n="bae927aa">
            <seg n="2753af76">
              Herr talman! Låt mig först krångla mig ur Miljöpartiets kram
              att vi i allt väsentligt skulle ha precis samma syn på hotbilden.
              Dock vill jag ge er rätt i att vi är många partier som har en
              rätt likartad syn.
            </seg>
            <seg n="e05ffc7a">
              Det kommer till uttryck i Vägval i en globaliserad värld , som
              är Försvarsberedningens första rapport och som ger den säkerhetspolitiska
              analysen. Där tycker jag att det är en styrka att vi är många
              partier som kan skriva oss samman om hur vi ser på omvärlden i
              alla dess dimensioner. För det och den björnkram som Peter Rådberg
              och Miljöpartiet ger mig använder vi ungefär 200 sidor, varav
              drygt 20 handlar om just Ryssland.
            </seg>
            <seg n="8a1a2b17">
              Jag tycker att det är värdefullt med den säkerhetspolitiska analysen,
              för ibland blir den säkerhetspolitiska debatten alltför allmän.
              Det blir one-liners, slagord och förenklingar. Jag tror att just
              säkerhetspolitisk analys kräver fördjupningar, och jag tycker
              att Försvarsberedningens säkerhetspolitiska analys har bidragit
              till den delen i debatten.
            </seg>
            <seg n="3fef07b6">
              Jag tycker också att det Peter Rådberg pekar på, att det finns
              olika dimensioner, i allt väsentligt är riktigt. Försvarsberedningen
              hade för några dagar sedan en offentlig hearing som handlade om
              civil beredskap och hade över 100 besökare – jag tror att det
              var 120 eller 140. Det visar det intresse som finns att se olika
              dimensioner av försvars- och säkerhetsfrågor.
            </seg>
            <seg n="10de501a">
              Civil beredskap och den typen av frågeställningar tror jag är
              väsentliga. Det är också någonting som lyfts fram i debatten och
              från Försvarsberedningens sida, att det handlar om it och cyber,
              energisäkerhet, informationsflöden och den typen av aspekter.
            </seg>
            <seg n="a4139529">
              Huruvida jag vill låsa mig vid Miljöpartiets förslag eller inte,
              det vill jag inte svara på här och nu i kammaren, herr talman.
            </seg>
          </u>
          <note type="speaker" n="17198b7f">
            Anf. 38 PETER RÅDBERG (MP) replik:
          </note>
          <u who="peter_radberg_0b0188" xml:id="i-88b9f65548791187-4" n="d8e18d11">
            <seg n="4998dd05">
              Herr talman! Det är rätt som Hans Wallmark säger: När man tar
              olika hotbilder, cyber och så vidare, del för del är i stort sett
              alla partier rätt överens. Problemet är att det inte finns någon
              sammanhållen politik eller säkerhetsstrategi.
            </seg>
            <seg n="33e77000">
              Jag tycker att det är en brist för Sverige att man inte har just
              en säkerhetsstrategi utifrån dagens hotbild. Därmed inte sagt
              att vi ska förminska försvarets makt på något sätt utan kanske
              tvärtom. Vi ska lyfta upp det, och då kan vi också synliggöra
              det på ett helt annat sätt. Det är bristen, att det inte finns
              någonting, som jag tycker är det allvarliga.
            </seg>
            <seg n="1e2ec15b">
              Vi kan se på händelsen i Norge. Den norska staten stod ganska
              handfallen inför det terrordåd som inträffade. Skulle man utnyttja
              helikoptrarna eller polisen och civila? Vad skulle man göra? Vi
              vet ju resultatet.
            </seg>
            <seg n="5bac3a04">
              Vi såg vid tsunamikatastrofen att Sverige också blev lite handfallet
              – hur gör vi nu?
            </seg>
            <seg n="386f7ec4">
              Jag förminskar alltså inte försvaret; jag vill bara ha en strategi.
              Hur ska staten göra ifall det värsta inträffar? Problemet är då,
              Hans Wallmark, att vi inte har något svar på den frågan. Skulle
              Breivik slå till i Sverige i morgon står vi antagligen lika handfallna
              som Norge gjorde för ett par år sedan. Därför krävs det, tycker
              jag och precis som du själv säger, en analys av detta. Det är
              det vi i Miljöpartiet har eftersträvat i flera års tid.
            </seg>
          </u>
          <note type="speaker" n="a6fe5df9">
            Anf. 39 HANS WALLMARK (M) replik:
          </note>
          <u who="hans_wallmark_259cf8" xml:id="i-abe28245ef73aefd-4" n="bae927aa">
            <seg n="21c1cd4d">
              Herr talman! Först måste jag tacka Peter Rådberg för att han
              nu har breddat sitt kramande till att gälla fler partier. Det
              kändes lite ensamt att vara ensam moderat mot Miljöpartiet.
            </seg>
            <seg n="0fa56e99">
              Dock delar jag i allt väsentligt det Peter Rådberg tar upp. Jag
              tycker att Miljöpartiet och Peter Rådberg har gjort en viktig
              insats genom att införa den här typen av aspekter i den säkerhetspolitiska
              diskussionen.
            </seg>
            <seg n="c7a5fd6b">
              När jag reser omkring i omvärlden framhävs terrorism som ett
              av de stora hoten. Det har vi ju sett, inte bara i form av vad
              som hände i Oslo. Det har handlat om ett attentat riktat mot en
              enskild soldat i London, där man använde nätets snabbhet för att
              sprida skräck och förstämning. Det har handlat om Bostonbombarna.
              Det finns hela den här typen av skala, så det finns absolut många
              aspekter.
            </seg>
            <seg n="6b7039c4">
              Jag vill ändå återkomma till att jag tycker att Försvarsberedningen
              i sin kommande rapport verkligen ska bearbeta och reflektera över
              de här frågorna, inte minst med utgångspunkt från den mycket välbesökta
              hearing som vi hade om civil beredskap.
            </seg>
            <seg n="53b58be9">
              Det finns alltså all anledning att använda klaviaturens alla
              tangenter. Det är det som är faran om man för en endimensionell
              debatt: Den kan i sig vara intressant, men man glömmer alla de
              andra aspekterna. Därför tycker jag att vår uppgift som försvars-
              och säkerhetspolitiker och än mer som ledamöter i Försvarsberedningen
              är att ha förmågan att lyfta fram alla de här aspekterna och sedan
              göra en sammanvägd bedömning.
            </seg>
            <seg n="b2aff99b">
              Herr talman! Jag vet att Rådberg inte har några fler möjligheter
              till replik. Därför hoppas jag att vi i den framtida debatten
              kan föra ett resonemang om vad man vill göra och vad det kostar.
              Det tror jag nämligen är intressant inför valet 2014 att medborgarna
              faktiskt får reda på: Vad är alternativen, både innehållsmässigt
              och kostnadsmässigt, i svensk politik när det gäller försvarsfrågorna?
            </seg>
          </u>
          <note type="speaker" n="9a0f97e1">
            Anf. 40 ALLAN WIDMAN (FP):
          </note>
          <u who="allan_widman_49f05b" xml:id="i-50efeab8a242f45e-4" n="7b61a315">
            <seg n="987f9198">
              Herr talman! Jag tror att Sverige har en nationell säkerhetsstrategi.
              Den har nu börjat få rätt många år på nacken. Den handlar om i
              vilken ordning vi prioriterar vår säkerhet. Den börjar med att
              vi i första hand värnar människors liv och hälsa, i andra hand
              våra värderingar, vårt demokratiska system och respekten för medborgerliga
              fri- och rättigheter och i tredje hand samhällets funktionalitet.
              Jag är i likhet med Hans Wallmark öppen för justeringar härvidlag,
              men jag tycker att det vore bra om Peter Rådberg i så fall blev
              något mer konkret i fråga om vad han efterlyser.
            </seg>
            <seg n="db233d5d">
              Herr talman! Den här debatten sker i ljuset eller möjligen i
              skuggan av att Försvarsberedningen inom loppet av två månader
              kommer att avge sitt slutbetänkande och underlaget för nästa års
              försvarsbeslut. Därför är det väl så, som Hans Wallmark också
              sade, att alla talare i dag inte har utnyttjat sin talartid till
              fullo. Det är mycket interna diskussioner som också väntar.
            </seg>
            <seg n="7e82c2fe">
              Nordiskt samarbete är det många partier som uppehåller sig vid.
              Nästan alla har nämnt det här i dag – även Sverigedemokraterna,
              som nu, vilket är lite nytt, tycker att det nordiska samarbetet
              ska breddas och fördjupas. Mikael Jansson uttalade att nordbor
              är lika och att det därför finns förutsättningar för solidaritet.
              Jag begriper inte fullt ut grunden för den förutsättningen, men
              likväl är det vad Sverigedemokraterna uttalar.
            </seg>
            <seg n="bcee450c">
              När det gäller nordiskt samarbete tror jag att det är viktigt
              att skilja mellan å ena sidan vad som är förmågeproduktion och
              å andra sidan vad som är förmågenyttjande eller förmågedelande.
            </seg>
            <seg n="a64ca573">
              Jag inbillar mig, herr talman, att våra nordiska grannar – Finland,
              Norge och Danmark – i lite varierande utsträckning är beredda
              att medverka i att producera förmågor, oavsett om det handlar
              om att utbilda officerare, att ha gemensamma underhållsverkstäder
              för arméfordon eller vad det nu kan vara.
            </seg>
            <seg n="8dc4d17d">
              Men som de säkerhetspolitiska förhållandena i Norden är organiserade
              tror jag att utrymmet för att dela förmågor är mycket begränsat.
              När det kommer till förmågedelning har ju både Norge och Danmark
              andra lojaliteter att tänka på i första hand.
            </seg>
            <seg n="8b05c1ac">
              Peter Hultqvist citerade en del bra saker ur den finska vitboken
              som kom förra sommaren. Samtidigt står det i vitboken att Finland
              utgår från att det bara är Finland som kommer att försvara Finland.
              Det är en tydlig signal om att de stryker under sin militära alliansfrihet.
              Även de tror jag alltså har viktiga begränsningar när det gäller
              just förmågedelning.
            </seg>
            <seg n="1b59a3e5">
              Därför ska vi inte förvånas när Dagens eko skriftligt begär besked
              från Norge om de är beredda att delta i en gemensam incidentberedskap
              som Försvarsberedningen har föreslagit och Norge skriftligt svarar
              nej på den frågan.
            </seg>
            <seg n="43e32e72">
              Det är ett besked som vi har att förhålla oss till, eller, som
              försvarsministern uttryckte saken i tv för någon vecka sedan:
              Man kan aldrig tvinga andra till samarbete.
            </seg>
            <seg n="b4ce49b0">
              Norge har med sin nya regering också skickat en rad andra signaler
              som måste tolkas som ett minskat intresse av det som kallas för
              nordiskt samarbete eller Nordefco. Man kallar hem sina sambandsofficerare
              från både Helsingfors och Helsingfors med början nu i sommar,
              och man avbeställer svenska artilleripjäser som faktiskt redan
              var beställda.
            </seg>
            <seg n="d8901d33">
              Herr talman! Jag tror att det är viktigt att slå fast att nordiskt
              samarbete, oavsett hur väl det utvecklas och lyckas, aldrig kommer
              att bli någon ersättning för ett starkt svenskt militärt försvar.
              Det kommer heller inte säkerhetspolitiskt att vara en ersättning
              för ett medlemskap i Nato.
            </seg>
            <seg n="5b01739e">
              Svensk försvarsdebatt har de senaste åren på nytt handlat om
              vad som är huvuduppgiften – är den nationell eller internationell?
              Jag har märkt en ganska tydlig vindkantring under de senaste ett
              och ett halvt till två åren. Det är många som nu utbrister att
              försvaret av Sverige börjar i Sverige. Det är en självklarhet
              och något som jag fullt ut håller med om. Så har det naturligtvis
              alltid varit. Huvuddelen av våra resurser har gått in i en nationell
              förmåga även då internationella insatser var långt mer omfattande
              för svensk del än de är i dag. Det har handlat om att 10 procent
              av budgeten har gått till internationella operationer medan 90
              procent har gått till det som man ändå får kalla en i grunden
              nationell försvarsstruktur.
            </seg>
            <seg n="5e5dd424">
              Jag vill varna för att vi nu alltför hårt trycker på nationell
              dimension och nationella uppgifter. Sverige behöver vara ute internationellt.
              Jag delar helt Peter Rådbergs uppfattning att säkerhet definieras
              i en global dimension. Om vi kan bidra till utveckling – till
              minskad svält, fattigdom och sjukdom i världen – kommer det indirekt
              också att gynna svensk säkerhet. Samtidigt har Sveriges deltagande
              i internationella operationer på Balkan och i Afghanistan de senaste
              15 åren gjort att vi har kunnat vidmakthålla viktiga kompetenser
              i det militära försvaret. Utan internationella insatser hade också
              det nationella försvaret varit i väsentligt sämre skick än det
              i dag är i.
            </seg>
            <seg n="9963b63e">
              Jag vill också påminna om att i alla de undersökningar som Försvarsmakten
              gör när det gäller av vilka skäl som ungdomar söker sig till myndigheten
              och utbildar sig militärt framhålls just de internationella uppgifterna
              som något som lockar och drar. Utan internationella operationer
              kommer inget svenskt nationellt försvar att kunna bemannas.
            </seg>
            <seg n="69420d98">
              Många har talat om Gotland. Hans Wallmark nämnde att förutom
              hemvärnet finns det beredduppgifter för olika fastlandsförband
              på ön. Man bör i sammanhanget också nämna att i och med försvarsbeslutet
              2009 blev också tung försvarsmateriel förhandsgrupperad på denna
              strategiskt viktiga ö. Det är bara ett par månader sedan tolv
              stridsvagnar rullade in på Hamnplan i Visby. De finns nu på Gotland.
              Många kan raljera över detta faktum och fråga vad som är poängen
              med att ha stridsvagnar stående i ett garage på Gotland. Poängen
              är att all tung utrustning som man tror kan komma till användning
              på en specifik plats med fördel bör placeras på just den platsen.
              Det handlar inte bara om försvarsplanering utan även om försvarsförberedelse.
            </seg>
            <seg n="e3ad218e">
              Gotland behöver ytterligare militär förmåga. Hur denna ska vara
              utformad och vilken omfattning den ska ha förutsätter jag att
              Försvarsberedningen återkommer till.
            </seg>
            <seg n="7df7278f">
              Traditionellt har vi kallat Gotland för ett hangarfartyg, men
              för att antyda hur åtminstone Folkpartiet ser på den här ön vill
              vi hellre beteckna den som en robotkryssare.
            </seg>
            <seg n="5e18b381">
              Jag gläds åt det faktum att Miljöpartiet nu föreslår det man
              kallar för en tilläggszon runt den svenska territorialgränsen.
              Jag antar att med detta avses angränsande zon enligt havsrättskonventionen,
              som skulle ge oss en möjlighet att fördubbla det område inom vilket
              Sverige kan upprätthålla en viss överhöghet och kontroll när det
              gäller miljöfarliga verksamheter, terrorister, trafficking med
              mera. Det vore ett välkommet säkerhetstillskott för svenskt vidkommande,
              och jag kan glädja Peter Rådberg med att det sedan ett antal år
              finns en utredning som ser över inrättandet av en angränsande
              zon. Man har till och med skaffat sig de geodetiska förutsättningarna
              genom att mäta upp den nuvarande territorialgränsen.
            </seg>
            <seg n="92c0ac0f">
              Herr talman! Med detta, och med tanke på att min talartid håller
              på att rinna ut, vill jag yrka bifall till utskottets förslag
              och avslag på samtliga reservationer.
            </seg>
          </u>
          <note type="speaker" n="1ecb945e">
            Anf. 41 PETER HULTQVIST (S) replik:
          </note>
          <u who="peter_hultqvist_bd16a0" xml:id="i-0ad217aee1af5141-3" n="35dfb312">
            <seg n="f7b7bbf7">
              Herr talman! Jag noterar att vi är överens om att något måste
              göras åt Gotland. Det är för att vi i ett givet läge inte skulle
              hamna i en situation där det uppfattas vara ett säkerhetspolitiskt
              vakuum. Jag ser det som positivt att vi nu diskuterar detta.
            </seg>
            <seg n="c59db7a9">
              Jag vill särskilt framhålla vikten av luftvärn i sammanhanget.
              Hur det sedan ska utformas får vi återkomma till i Försvarsberedningen.
            </seg>
            <seg n="3aaae3b7">
              Det jag begärde ordet för är den nedtoning som jag uppfattar
              hos Allan Widman när det gäller samarbetet med bland annat Finland.
              I den finska vitboken noterar man vikten av det nordiska samarbetet
              och potentialen i det nordiska samarbetet. Det skriver man mycket
              omfattande om.
            </seg>
            <seg n="bf595251">
              Sedan gör väl också djup finsk erfarenhet att man vill markera
              att försvaret ytterst vilar på landet självt. Så är det, och det
              är väl bara att konstatera. Men det ena utesluter ju inte det
              andra.
            </seg>
            <seg n="0ab7e093">
              Jag vet att det svenska beskedet om att Sverige är berett att
              öva i NRF mottogs väldigt positivt i Finland. Vi har också ett
              gammalt samarbete med Nylands brigad som har utvecklats, och vi
              har nu börjat utveckla ett marint samarbete i djupare mening.
              På de signaler jag får och de kontakter jag har uppfattar jag
              att det i Finland finns ett intresse av att utveckla ordentliga
              relationer och samarbeten med Sverige. Därför ser jag det inte
              som relevant att i nutid tona ned den delen.
            </seg>
            <seg n="6fa62b14">
              Sedan beklagar jag utvecklingen i Norge. Ny regering i kombination
              med ny ÖB har där kanske lett till saker som varit lite förhastade.
              Men vi bör ju ha ambitionen att även försöka få med Norge i de
              här sammanhangen. Jag noterar de 130 projekt som vi har inom ramen
              för Nordefco.
            </seg>
            <seg n="71e5c2eb">
              Varför tonar du ned detta med Finland, Allan Widman?
            </seg>
          </u>
          <note type="speaker" n="73363bb4">
            Anf. 42 ALLAN WIDMAN (FP) replik:
          </note>
          <u who="allan_widman_49f05b" xml:id="i-50efeab8a242f45e-5" n="7b61a315">
            <seg n="efae1cbc">
              Herr talman! Om det var intrycket av mitt anförande har jag nog
              blivit delvis misstolkad. Jag sade att det finns goda möjligheter
              till samverkan och samarbete, och jag gör samma bedömning som
              Peter Hultqvist, att de just nu kanske i första hand gäller visavi
              Finland. Men samtidigt måste vi förstå att vår grundläggande säkerhetspolitiska
              ordning i respektive land gör det svårt att komma längre och komma
              över till en del där vi ska dela skarpa förmågor.
            </seg>
            <seg n="4f2c1722">
              Jag vet inte om Finland offentligt har givit uttryck för någon
              reaktion på Försvarsberedningens förslag om gemensam incidentberedskap.
              Om man inte har gjort det ska det naturligtvis bli intressant
              att se vilken slutsats man kommer till där.
            </seg>
            <seg n="35f1115d">
              Herr talman! Samarbete är jättebra, men jag tror att det är viktigt
              att man också går in med realistiska förhoppningar på de samarbetena.
              Där tycker jag inte alltid att vi i Sverige har lyckats.
            </seg>
            <seg n="e759d126">
              Herr talman! Sverige är en ö i strategisk mening. Det innebär
              att varje potentiell fiende måste ta sig över havet för att komma
              till oss. När han befinner sig där, på ytan eller ovanför ytan,
              befinner han sig också i ett mycket utsatt läge. Detta gör att
              Gotland får en särskild betydelse. Och det gör naturligtvis att
              luftförsvarskomponenter i någon mening finner en naturlig plats
              på just denna ö. Jag hoppas att jag därmed har svarat Peter Hultqvist,
              åtminstone såvitt avser hur vi betraktar en återmilitarisering
              av Gotland.
            </seg>
          </u>
          <note type="speaker" n="22df390d">
            Anf. 43 PETER HULTQVIST (S) replik:
          </note>
          <u who="peter_hultqvist_bd16a0" xml:id="i-0ad217aee1af5141-4" n="35dfb312">
            <seg n="6c239caa">
              Herr talman! När man funderar på nordiskt samarbete kan man naturligtvis
              ställa sig frågan: Vad är realism? Vi har tre länder som är med
              i Nato. Sedan har vi Sverige och Finland som har samma grund i
              en militär alliansfrihet. Förutsättningarna är lite olika. Jag
              tror att den här plattformen med militär alliansfrihet och att
              vi är beredda att öva inom NRF, bägge två, på samma nivå, är en
              rätt bra grund att utgå från i fortsatta diskussioner.
            </seg>
            <seg n="33c17107">
              Sedan måste sådant här växa fram. Det måste ske informellt. Jag
              har större tro på det informella och det som växer fram i praktiska
              och pragmatiska övningar och beslut än jag har på offentliga deklarationer
              i olika sammanhang. De offentliga deklarationerna kanske ska ske
              först när man har kommit någon vart och när man har någonting
              att lägga på bordet.
            </seg>
            <seg n="7bca0cfc">
              Det är en styrka för oss alla att kunna konstatera att cross-border
              training på Nordkalotten fungerar bra i realiteten. Men då kanske
              vi också ska titta på: Vilka lärdomar drar vi av detta när det
              gäller regelverken i fråga om att kunna använda varandras flygplatser?
              Vårt förslag, som behandlas här i dag, är exempelvis att vi bör
              titta på avbyråkratisering och regelförenklingar som underlättar
              nordiskt samarbete. Det avslås nu av majoriteten, men det är någonting
              som jag tror är högst relevant för att vi ska kunna förenkla och
              förbättra förutsättningarna för nordiskt samarbete, bland annat
              mellan Sverige och Finland.
            </seg>
            <seg n="3caa1dbe">
              Att vi i den här miljön, med olika länders grundläggande säkerhetspolitiska
              positionering, ändå har kunnat åstadkomma 130 projekt tillsammans
              är någonting som vi bör värdera i positiv mening. Sedan har vi
              vissa bakslag när det gäller Norge att hantera. Det får man väl
              hoppas att vi klarar av. Men jag tycker att vi ska försöka ha
              en positiv ingång i botten när det gäller nordiskt samarbete.
              Det är inte detsamma som en naiv ingång. Det är oerhört viktigt
              med en realistisk bild när vi ska ta oss fram här. Sedan noterar
              jag det som Allan Widman sade om Gotland.
            </seg>
          </u>
          <note type="speaker" n="d4129501">
            Anf. 44 ALLAN WIDMAN (FP) replik:
          </note>
          <u who="allan_widman_49f05b" xml:id="i-50efeab8a242f45e-6" n="7b61a315">
            <seg n="f9d115a7">
              Herr talman! Jag kan gärna upprepa att jag tycker att vi ska
              vara väldigt positiva till nordiskt samarbete. Men som Peter Hultqvist
              själv säger på slutet: Den här entusiasmen, viljan till samarbete,
              måste också präglas av realism. Annars uppfattas vi kanske inte
              som helt seriösa.
            </seg>
            <seg n="bbb351af">
              Sedan är det en annan sak. Även om man i Finland skulle vara
              öppen för att verkligen fördjupa ett försvars- och säkerhetspolitiskt
              samarbete intill gränsen för ömsesidiga försvarsförpliktelser,
              eller i dess närhet, är den sammanlagda volymen av Finland och
              Sverige ändå inte tillräcklig för att möta några allvarliga utmaningar
              i fråga om vår säkerhet. Det är alltså, herr talman, ingen ersättning
              för vare sig ett starkt svenskt försvar eller – det kan jag som
              liberal och folkpartist konstatera – delaktighet i det Atlantsamarbete
              som finns på det militära området.
            </seg>
            <seg n="d4f03fa5">
              Ja, jag tycker att det är viktigt att Finland öppet och tydligt
              slår fast att militär alliansfrihet innebär att man själv har
              det primära ansvaret för att sköta sin säkerhet. Så gjorde inte
              Sverige förr i tiden. Jag minns fortfarande, herr talman, försvarsbeslutet
              2004. Redan i det första kapitlet skrevs det att Sverige varken
              ger eller tar några försvarsförpliktelser. Men om någonting otäckt
              händer oss utgår vi från att vi kommer att få hjälp.
            </seg>
            <seg n="d0636d5f">
              Jag föredrar den finländska varianten framför dåtidens svenska.
            </seg>
          </u>
          <note type="speaker" n="5dfc10cb">
            Anf. 45 STAFFAN DANIELSSON (C):
          </note>
          <u who="staffan_danielsson_9b55cc" xml:id="i-6f46788e65e37a7c-2" n="cb7dbdf2">
            <seg n="ec95dfa7">
              Herr talman! I dag diskuterar vi försvarsutskottets betänkande
              nr 7, som behandlar olika riksdagsmotioner om försvaret från 2011
              och framåt.
            </seg>
            <seg n="6474eff1">
              Utskottets bärande tema i sina svar, vilket Hans Wallmark påpekade,
              är att man avstyrker motionerna med hänvisning till att Försvarsberedningen
              just nu arbetar med frågorna och att riksdagen inte vill föregripa
              det arbetet. Det finns givetvis en stark logik i hur utskottet
              resonerar.
            </seg>
            <seg n="9c64dda6">
              Jag tänker i all korthet ge mina och Centerpartiets ingångar
              i några av de frågor som finns i betänkandet. Jag vill redan nu
              förutskicka att jag yrkar bifall till förslaget i utskottets betänkande
              och avslag på alla reservationer.
            </seg>
            <seg n="35a52237">
              Socialdemokraterna och Sverigedemokraterna lyfter som vanligt
              fram sin uppfattning om behovet av att en försvarsindustristrategi
              tas fram och att Sverige bör klassa allt fler materielinköp som
              nationella säkerhetsintressen enligt EU:s undantagsparagraf vid
              en sådan upphandling.
            </seg>
            <seg n="70596f5a">
              Huvuddelen av försvarsmateriel från den försvarsindustri som
              finns i Sverige, ägd av svenska och utländska intressen, säljs
              på export, vilket visar på vikten av en utveckling inom EU och
              andra marknader när det gäller att kunna konkurrera på området
              med lika förutsättningar. Sveriges och EU:s strävan i den riktningen
              tycker jag är riktig – det handlar om mer transparens och öppenhet
              och om konkurrens på lika villkor. Det är lite synd att Socialdemokraterna
              numera nästan aldrig lyfter fram detta.
            </seg>
            <seg n="e8f745a5">
              Samtidigt ska självfallet svensk försvarsindustri vara med och
              konkurrera om det svenska försvarets upphandlingar, och man har
              självfallet fördelar av bra produkter och närhet i fråga om tillverkning
              och service. Däremot minskar andelen försvarsmateriel till det
              svenska försvaret som utvecklas i samarbete mellan industrin och
              staten, till förmån för upphandling av befintlig och beprövad
              materiel. Det är en utveckling som är ofrånkomlig, skulle jag
              vilja säga.
            </seg>
            <seg n="a3c862f6">
              Regering och riksdag har klassat stridsflygsförmågan som ett
              nationellt säkerhetsintresse, vilket är naturligt och bra som
              verkligheten är på detta område. Här råder det alltså en bred
              enighet. Delar av oppositionen vill lägga till undervattenssystemen.
              Socialdemokraterna nämner därtill ytterligare en rad mindre områden.
            </seg>
            <seg n="89260969">
              Vad gäller ubåtar sker i praktiken en upphandling av några nya
              sådana i dialog med ett utlandsägt företag med tillverkning i
              Karlskrona, vilket visar att upphandlingen fungerar på ett bra
              sätt, även om inte något formellt utpekande enligt EU:s undantagsparagraf
              har skett.
            </seg>
            <seg n="d5db004c">
              Det nordiska samarbetet och Östersjösamarbetet lyfts också fram
              i flera motioner, framför allt av Socialdemokraterna och Sverigedemokraterna,
              med tonvikt på ett mer nationellt inriktat svenskt försvar och
              ett kraftigt ökat samarbete med övriga nordiska länder, oavsett
              om de är med i Nato eller ej.
            </seg>
            <seg n="533a38b7">
              Sverigedemokraterna går mycket långt i sin vilja till mycket
              nära samarbete med de nordiska Natoländerna. Man vill förstärka
              den nordiska identiteten – vad man nu menar med det. Och man går
              så långt att man vill att Sverige ska verka för en gemensam försvarsplanering
              för de nordiska länderna som kan godkännas av Nato. Den luftövervakning
              av isländskt luftrum som Sverige ska medverka i vill man utsträcka
              till luftpatrullering med skarpa vapen och stridsmöjligheter,
              trots att detta enligt Nato endast är aktuellt för Natomedlemmar.
            </seg>
            <seg n="05b4528b">
              Jag kan konstatera att Tomas Bertelman, som fått regeringens
              uppdrag att analysera Sveriges militära samarbeten med bland annat
              övriga nordiska länder och i ett EU- och Natoperspektiv, uppenbarligen
              noga behöver granska och förhålla sig även till de långtgående
              Natoinriktade förslag som Sverigedemokraterna för fram.
            </seg>
            <seg n="ab8c1c60">
              Vad gäller Östersjöområdet är Socialdemokraterna mycket precisa
              i sin reservation om hur framför allt försvaret av Gotland bör
              byggas ut. De anser att regeringen bör planera för en stridsgrupp
              på Gotland med t.ex. luftvärn, mekaniserade förband, förstärkt
              Hemvärn med kopplingen till marin- och flygverksamhet.
            </seg>
            <seg n="0e388133">
              Det är ett mycket tydligt inspel till Försvarsberedningen. Vi
              får där, som Hans Wallmark sade, fundera över vad detta kommer
              att kosta och varifrån på fastlandet som resurser ska omfördelas.
            </seg>
            <seg n="fa4aa82d">
              Försvarsutskottet markerar också i betänkandet att i uppgiften
              att försvara svenskt territorium bedömer inte utskottet att det
              finns utrymme för att göra någon åtskillnad mellan olika delar
              av Sverige.
            </seg>
            <seg n="97b4e733">
              Jag vill slutligen också kommentera de reservationer som finns
              rörande Sveriges fortsatta deltagande i internationella fredsfrämjande
              insatser, och jag talar med samma inriktning som Allan Widman
              gjorde i sitt anförande, ett bra anförande.
            </seg>
            <seg n="5d15cc8e">
              Både Vänsterpartiet och Sverigedemokraterna vill att Sverige
              omedelbart ska upphöra med att delta i EU:s stridsgrupper, som
              ju står i beredskap för att snabbt kunna ingripa i uppblossande
              konflikter – vi minns Srebrenica och annat. De två partierna,
              Vänsterpartiet och Sverigedemokraterna, är också ense om att betona
              det svenska försvarets nationella inriktning med ett kraftigt
              minskat deltagande i internationella fredsinsatser. Sverigedemokraterna
              vill till och med helt upphöra med svenska internationella fredsinsatser
              i tio år. Jag vill starkt beklaga Vänsterpartiets och Sverigedemokraternas
              uppfattning i dessa internationella solidaritetsfrågor.
            </seg>
            <seg n="6fae58c8">
              Naturligtvis har det svenska försvaret sin bas i Sverige. Samtidigt
              stärks vår säkerhet när Sverige tar sitt ansvar för fred och säkerhet
              i världen genom att delta i internationella fredsinsatser. Det
              har påståtts att efterfrågan på fredsinsatser minskar kraftigt
              i framtiden, trots alla blodiga konflikter som i detta nu pågår
              på olika håll i världen och inte så långt bort ifrån oss. Jag
              vill framhålla vikten och värdet av just fortsatta fredsinsatser
              när behoven är så stora. Min och Centerpartiets uppfattning är
              att Sverige ska fortsätta att ta ett betydande ansvar för fred
              och säkerhet tillsammans med andra när världssamfundet griper
              in.
            </seg>
            <seg n="913efa6b">
              Att Sverigedemokraterna inte vill detta utan har ett ensidigt
              nationellt inriktat tänkande är trist men inte överraskande, vilket
              däremot Vänsterpartiets agerande är eftersom man gärna annars
              talar mycket om internationell solidaritet.
            </seg>
            <seg n="0803fab9">
              Miljöpartiet, som vill minska resurserna för det svenska militära
              försvaret, slår i en motion ett slag för att 2 000 svenska soldater
              ständigt bör vara ute i internationella fredsinsatser. Jag delar
              alltså uppfattningen att Sverige ska fortsätta att ta ett betydande
              ansvar genom fredsinsatser för lidande människors säkerhet i länder
              med inbördeskrig och instabilitet. Det är dock uppenbart, som
              jag ser det, att den tidigare ambitionen om 2 000 soldater var
              alltför ambitiös. Sverige har under lång tid haft 700–800 soldater
              i internationella fredsinsatser. Antalet kommer nu att sjunka
              till hälften och kanske mer i en nära framtid. Behoven är väldigt
              stora i Afrika och Mellanöstern, så jag är övertygad om att våra
              insatser kommer att behövas och att behoven kommer att växa.
            </seg>
            <seg n="53a6dbfd">
              Det kan också diskuteras med vilket eller vilka mått som vårt
              deltagande i dessa fredsinsatser ska mätas. Det viktiga är vilken
              förmåga vi bidrar med och vad vår satsning kostar. Det är dock
              viktigt att Sverige har och fortsätter att ha ett uttalat mål
              för att aktivt och i betydande grad delta i internationella fredsinsatser.
              Centerpartiet kommer att driva på för detta och för att målet
              ska vara ambitiöst. Vi är kritiska mot partier som vill att Sverige
              helt eller delvis ska upphöra med vår hedrande historiska tradition
              att vara med och gripa in tillsammans med andra när världssamfundet
              och FN kallar.
            </seg>
          </u>
          <note type="speaker" n="60182b39">
            Anf. 46 MIKAEL OSCARSSON (KD):
          </note>
          <u who="mikael_oscarsson_725142" xml:id="i-5ab2f957b0ff8103-1" n="c4a2711a">
            <seg n="92d56174">
              Herr talman! Vi har att diskutera betänkande FöU7 Försvarspolitiska
              frågor . Det är några aspekter som tas upp i betänkandet som gäller
              Östersjöområdet, Försvarsmaktens förmåga och nordiskt samarbete.
            </seg>
            <seg n="628a756b">
              Först vill jag säga att det är glädjande att försvarsfrågorna
              kommit mer i blickpunkten. Det är viktigt att vi har en öppen
              diskussion om Försvarsmakten, om det som fungerar bra, om det
              som behöver förbättras, om det som är utmaningar och om Försvarsmaktens
              förmåga att skapa trygghet mot yttre hot.
            </seg>
            <seg n="914a1e26">
              Östersjöområdet, där vi befinner oss, är ett område där Ryssland
              har en ambitiös plan att de till 2020 ska byta ut, förnya och
              omsätta 75 procent av sin materiel, och vi kan konstatera att
              de följer planen och kanske till och med lite mer. Det är därför
              vi har sett det senaste året hur det har skapat förmåga. Vi minns
              alla vad som hände i påskas med påskövningen och även vad som
              hände den 28 oktober. Detta är naturligtvis särskilt påtagligt
              för de baltiska länderna, som har i närminne hur Ryssland har
              agerat.
            </seg>
            <seg n="f14fb1ba">
              Som påpekats tidigare ligger Gotland där det ligger. Det är en
              gammal sanning att den som har kontrollen över Gotland har kontrollen
              över Östersjön. Jag tror att det är sant än i dag. Det är därför
              alldeles utmärkt att vi nu får några stridsvagnar på plats, men
              det behöver också ske en utveckling så att vi får en militär bemanning.
              Det tror jag är nödvändigt, inte minst med tanke på den solidaritetsförklaring
              som vi har antagit, att vi ska kunna ta emot hjälp och ge hjälp.
              Om vi tittar på kartan – det är viktigt med geografin – ser vi
              att Gotland är av stor strategisk betydelse. De Iskanderrobotar
              som Ryssland har placerat ut har stor räckvidd. Det skulle kunna
              bli en kapplöpning om svenskt territorium från rysk sida och från
              Natos sida.
            </seg>
            <seg n="e71d6758">
              Vi ser inga hot mot Sverige, vare sig i dag eller för överskådlig
              framtid, men det är viktigt att se på utvecklingen med öppna ögon.
              I Ryssland finns det ingenting att glädjas åt när det gäller den
              demokratiska utvecklingen. Därför är det viktigt att ha transparens
              och öppenhet och att vi diskuterar vår egen förmåga.
            </seg>
            <seg n="5432e075">
              Vi har fattat ett beslut om insatsorganisation 2014. Den är inte
              färdig utan är kraftigt försenad. Det gäller särskilt frågan om
              personaluppfyllandet, där vi har stora utmaningar. Särskilt gäller
              det de deltidsanställda. Vi har nyligen talat här i kammaren om
              att Försvarsmakten måste ta ett nytag, inte minst vad gäller att
              se till att personalen stannar. Alla andra länder som har anställda
              soldater har infört premier. Det tror vi är viktigt.
            </seg>
            <seg n="9a7d719d">
              När det gäller förmågan är det viktigt att kunna stärka övningsverksamheten.
              Man måste ha uppfyllda förband för att kunna öva. Utan övning
              blir det ingen effekt, så det hänger ihop. Det är viktigt att
              se detta samband.
            </seg>
            <seg n="6e930103">
              Det finns en hel del utmaningar med materiel och, som tidigare
              har nämnts i diskussionen, med luftvärn, som är väldigt betydelsefullt.
              Vi har några områden i Sverige som är speciellt utsatta i en konfliktsituation.
              Inte minst gäller det Gotland, som det är viktigt att vi får en
              lösning för i det fortsatta arbetet i Försvarsberedningen. Vi
              måste få ett fungerande luftvärn som kan skydda både befolkningstäta
              centrum och vårt flygvapen.
            </seg>
            <seg n="b3f67adc">
              Det nordiska samarbetet fungerar och är positivt. Samtidigt är
              det viktigt att se att det finns begränsningar. Norge och Danmark
              är medlemmar i Nato. Det är även Estland, Lettland och Litauen.
              En enmansutredare tittar på det, men Kristdemokraterna skulle
              gärna se att vi går vidare med en rejäl förutsättningslös utredning
              på samma sätt som vi gjorde när frågan var om Sverige skulle gå
              med i EU eller inte, alltså involvera svenska folket och lyfta
              på alla stenar.
            </seg>
            <seg n="794889d5">
              Vi kan inte längre ducka för denna fråga eftersom den har så
              pass stor betydelse för de vägval som vi behöver göra framöver.
              Vi kan därför inte skjuta denna fråga på framtiden utan behöver
              ta itu med den så fort som möjligt.
            </seg>
            <seg n="61d8008f">
              Torbjörn Björlund hade synpunkter på vårt samarbete med USA i
              Afghanistan. Det stämmer att vi har ett samarbete där, och det
              kan man säkerligen granska.
            </seg>
            <seg n="b3efc9ed">
              Låt mig dock göra en liten utvikning. Det är i år 70 år sedan
              USA skeppade över soldater till det stora slaget i Normandie den
              6 juni 1944. Låt oss för en liten stund fundera över var Europa
              och Sverige hade varit utan de tusentals soldater från Minnesota,
              Minneapolis, Kansas och övriga USA som gav sitt liv för demokrati
              och frihet.
            </seg>
            <seg n="6cb164ac">
              Vi hoppas och tror att vi aldrig ska behöva beskåda något liknande,
              men det är viktigt att ha historien med sig. Samarbete är viktigt,
              och vi har samarbetet med USA att tacka för mycket.
            </seg>
          </u>
          <note n="7ab4166e">
            Herr talman! Jag yrkar bifall till utskottets förslag i betänkandet
            och avslag på samtliga reservationer.
          </note>
          <note type="speaker" n="dab294e9">
            Anf. 47 ANNA-LENA SÖRENSON (S):
          </note>
          <u who="anna-lena_sorenson_36d556" xml:id="i-45c94fe895c8c11e-0" n="a9be9b21">
            <seg n="b04b1315">
              Herr talman! Jag börjar med att yrka bifall till reservationerna
              2, 5 och 10. Mitt anförande kommer att handla om punkt 6, Väsentliga
              säkerhetsintressen och försvarsindustristrategi.
            </seg>
            <seg n="99b0df06">
              Herr talman! Vi socialdemokrater kräver i vår kommittémotion
              att regeringen måste definiera väsentliga nationella säkerhetsintressen
              och arbeta in dessa i gedigna och dokumenterade strategier som
              kan refereras till för att kunna göra undantag från EU:s upphandlingsdirektiv
              gällande försvarsmateriel.
            </seg>
            <seg n="0b0f97ee">
              Socialdemokraterna anser, i likhet med vad ett enigt försvarsutskott
              uttalat i samband med behandlingen av regeringens skrivelse angående
              Riksrevisionens granskning av försvarets internationella materielsamarbeten,
              att regeringen har ett ansvar för att definiera de nationella
              säkerhetsintressen som kan motivera avsteg från konkurrensupphandling.
            </seg>
            <seg n="cc4aa931">
              Det långsiktiga utvecklingsarbete som utskottet förutsatte skulle
              inledas har vi inte sett någon redovisning eller uppföljning av,
              förutom den FMV-rapport som beskrivs i betänkandet. Det är samma
              rapport som också kom fram till att det är för tidigt att redovisa
              hur upphandlingsförfarandet kommer att utformas i olika länder.
            </seg>
            <seg n="4f71d399">
              I betänkandet hänvisas också till att regeringen i budgetpropositionen
              för 2014 deklarerat att stridsflygförmågan är av avgörande betydelse
              för svensk säkerhet. Det är naturligtvis välkommet, men en enda
              mening i statsbudgeten imponerar knappast på Europadomstolen.
            </seg>
            <seg n="7c68eca7">
              Att begrava frågan i Försvarsberedningen utan att ha kommit överens
              om det anser vi socialdemokrater inte heller vara tillräckligt
              för att värna våra nationella säkerhetsintressen när det gäller
              tillgång till försvarsmateriel. Dessutom är det högst oklart om
              Försvarsberedningen ska bereda denna fråga eller inte.
            </seg>
            <seg n="f4cfd226">
              Herr talman! Att kunna göra undantag från upphandlingsdirektivet
              och gå till direktupphandlingar eller för den delen att kunna
              samverka kring utveckling av försvarsmaterielsystem är av största
              vikt för att garantera säkra leveranser till Försvarsmakten på
              kort och lång sikt och därmed säkra Försvarsmaktens operativa
              förmåga.
            </seg>
            <seg n="2536d03c">
              Att inte kunna direktupphandla i vissa lägen kan innebära att
              leveranssäkerheten riskeras på grund av långdragna upphandlingsprocesser.
              Det kan också resultera i byte av leverantör som kan leda till
              omfattande systempåverkande konsekvenser, vilket i sin tur kan
              leda till avsevärt högre kostnader för materielen.
            </seg>
            <seg n="b7bfbaa7">
              Långsiktigt kan regeringens naiva inställning i upphandlingsfrågorna
              leda till att svenskbaserad försvarsindustri inte klarar konkurrensen
              eftersom det är svårt, för att inte säga omöjligt, att sälja nyutvecklade
              system som inte har en referenskund, vilket i de flesta fall är
              den egna försvarsmakten.
            </seg>
            <seg n="9225f999">
              På sikt skulle då kompetensen kring teknikutveckling av försvarsmateriel
              försvinna från Sverige, vilket skulle kunna få förödande konsekvenser
              för behovet av kunskap och kompetens vid inköp av nytt materiel
              och därmed äventyra materielförsörjningen. Det blir då svårt att
              tillgodose försvarets operativa behov. Utan en högteknologisk
              försvarsindustri skulle Sverige förmodligen också bli en mindre
              attraktiv samarbetspartner och deltagare i internationella överläggningar.
            </seg>
            <seg n="8655cb14">
              Flertalet av de vapenproducerande länderna i Europa har strategier
              för att undanta vissa områden och åberopa väsentliga nationella
              intressen för materielanskaffning. Frankrike har till exempel
              i sin vitbok angett sin försvarsindustri som en väsentlig del
              av sin försvarsstrategi och framhåller vikten av att ha en försvarsindustri
              av första klass för att ha tillgång till teknologi och självständighet.
            </seg>
            <seg n="7ec2812b">
              Enligt denna vitbok, och i en översättning från franskan, ska
              staten tillse att det finns en signifikant budget för forskning
              och utveckling och tillhandahålla stöd till försvarsindustrin
              på den internationella marknaden för att därmed uppnå tillräckliga
              volymer.
            </seg>
            <seg n="f03233c4">
              Den svenska regeringens politik har hittills varit att på EU-nivå
              driva frågan om att skapa en öppen marknad för försvarsmateriel
              inom EU, ett så kallat level playing field.
            </seg>
            <seg n="83aa6f65">
              Socialdemokraterna skulle gärna se en öppen marknad i Europa
              för export av försvarsmateriel. Vi har stort förtroende för svensk
              försvarsindustri, som vi vet håller en hög internationell klass.
              Vi är också medvetna om att när det gäller vissa system och inte
              minst att integrera system i system ligger svenskbaserad försvarsindustri
              i framkant. Vi tror alltså att svenskbaserad vapenindustri skulle
              stå sig väl om bara marknaden var öppen och om sjysta konkurrensvillkor
              gällde.
            </seg>
            <seg n="693a2993">
              Till skillnad från regeringen är vi dock realister och inser
              att försvarsindustrierna i Europa inte verkar under samma villkor
              som övrig industri. Banden till den egna staten och försvarsmakten
              är ofta starka och har långa traditioner. De slits inte så lätt,
              av skäl som är både historiska och politiska men även praktiska.
            </seg>
            <seg n="b6852a8f">
              Försvarsmaterielsystemen har ofta utvecklats i samarbete mellan
              industri och försvarsmakt. Systemen har långa livslängder, och
              industrin har den kompetens som behövs för att underhålla, vidmakthålla
              och uppgradera dem.
            </seg>
            <seg n="c60e52f6">
              Teknik och kunskap kring vapensystemen är inte sällan av känslig
              art och lämpar sig ofta ganska illa för att kravspecificeras i
              öppna upphandlingar. Den kompetens som finns i industrin är också
              ofta nödvändig för att kunna utveckla och kravställa i nya beställningar.
              Att då kategoriskt hävda att all materielupphandling kan och ska
              ske i öppen konkurrens överensstämmer inte med den verklighet
              som råder.
            </seg>
            <seg n="5a3f1a10">
              Vi tror inte som Alliansens företrädare att bara för att Sverige
              går före med gott exempel och är bäst i klassen kommer de övriga
              försvarsmaterielproducerande länderna att ändra i sina strategier
              och rätta in sig i ledet.
            </seg>
            <seg n="d0c04161">
              En studie som gjorts vid Handelshögskolan i Göteborg av Mats
              Jadeskär och Michel West visar att vid en jämförelse mellan Sverige,
              Norge, Finland, Storbritannien, Frankrike och Tyskland är Sverige
              det enda land som inte ställer upp politiska handelshinder för
              försvarsmateriel. Som politiska handelshinder definieras administrativ
              rådgivning, subventioner och statshandel.
            </seg>
            <seg n="95de88ac">
              Det kan i och för sig anses ädelt och rätt, men få tror väl att
              de andra länderna utan vidare och av ren godhet följer Sveriges
              exempel.
            </seg>
            <seg n="68aad181">
              Herr talman! Den fråga som måste ställas till Alliansens företrädare
              är om de på allvar tror att det inom en rimlig framtid kommer
              att skapas en öppen marknad i Europa där konkurrens på lika villkor
              inom försvarsindustrin kan ske.
            </seg>
            <seg n="1cc97641">
              Nästa fråga är om Alliansens företrädare på allvar tror att svensk
              försvarsindustri har en möjlighet att exportera vapensystem som
              inte har en referenskund i form av den egna försvarsmakten.
            </seg>
            <seg n="05818a75">
              Den sista frågan är: Är utskottets borgerliga ledamöter nöjda
              med att regeringen inte följt utskottets uppmaningar till regeringen
              om att definiera nationella säkerhetsintressen och ta ansvar för
              att ett utvecklingsarbete kring detta sker?
            </seg>
          </u>
          <note n="60840eab">
            I detta anförande instämde Clas-Göran Carlsson, Peter Hultqvist
            och Peter Jeppsson (alla S).
          </note>
          <note n="b1584fb0">
            Överläggningen var härmed avslutad.
          </note>
          <note n="1f5735d4">
            9 § Subsidiaritetsprövning av kommissionens förslag till direktiv
            om skydd för företagshemligheter
          </note>
          <note type="speaker" n="6631f646">
            Anf. 48 CARINA ADOLFSSON ELGESTAM (S):
          </note>
          <u who="carina_adolfsson_elgestam_d69032" xml:id="i-aa1e70b00ed89857-0" n="93022cac">
            <seg n="be526d9b">
              Herr talman! Här i kammaren ska vi i dag behandla kommissionens
              förslag till direktiv om skydd för företagshemligheter.
            </seg>
            <seg n="c164f117">
              Syftet är att harmonisera medlemsstaternas lagstiftning. Vi ser
              fördelar med harmoniseringen, främst för att den skulle gynna
              företag som jobbar över nationsgränserna inom EU.
            </seg>
            <seg n="9a53654b">
              Vi har ingenting emot denna lagstiftning på sikt. Samtidigt delar
              vi remissinstansernas farhågor, som framgår i förslaget. Bland
              annat fackförbunden, det vill säga Saco, TCO och LO, påpekar att
              det finns risk för inskränkningar i de grundläggande rättigheterna
              när det gäller tryck- och yttrandefriheten. Det är en allvarlig
              konsekvens, och detta behöver analyseras utifrån vad de långtgående
              konsekvenserna kan bli.
            </seg>
            <seg n="72b69248">
              Det finns oklarheter kring de grundläggande fri- och rörligheterna
              på arbetsmarknaden. Här anser fackförbunden att kommissionens
              skrivningar inte är tillräckligt tydliga för att man ska kunna
              vara säker på konsekvenserna i ett långsiktigt perspektiv. Denna
              fråga behandlas snabbt. Det har inte funnits så mycket utrymme
              för oss i Sverige och för den svenska regeringen att göra en konsekvensanalys.
              Detta tål att fundera på när det gäller en så pass viktig fråga.
            </seg>
            <seg n="08a3b240">
              Herr talman! Beslutet ska fattas på EU-nivå efter förhandlingar
              med EU-parlamentet och rådet. När rådet så småningom ska fatta
              beslut blir det med kvalificerad majoritet. Det betyder att Sverige,
              om vi skulle se några problem under resans gång, inte har möjlighet
              att stoppa förslaget. Det går inte att lägga in något veto.
            </seg>
            <seg n="6dd3da50">
              Sammanvägt gör detta att vi i oppositionen i nuläget är tveksamma
              till att överlämna detta beslut till EU. EU-lagstiftningen blir
              trots allt överordnad medlemsstaternas lagstiftning och grundlagar.
            </seg>
            <seg n="49f7ea26">
              En annan sak som inte har analyserats är vår svenska arbetsmarknad
              i förhållande till övriga Europa. Där används begreppet minimilagstiftning
              mellan arbetsmarknadens parter, medan vi har en avtalsreglerad
              arbetsmarknad. Det råder osäkerhet kring vad som kommer att gälla
              om EU och kommissionen får denna möjlighet och vi får en gemensam
              EU-lagstiftning.
            </seg>
            <seg n="b3df388a">
              Den kanske allvarligaste frågan utöver detta och vår farhåga
              i Socialdemokraterna gäller företagshemligheter. Vad är en företagshemlighet?
              Vad är det vi i grund och botten ska lagstifta om på EU-nivå?
              För varje riksdagsledamot här i kammaren som ska åka hem till
              sitt län och diskutera frågan om företagshemligheter med småföretagen
              kan det vara oerhört viktigt att veta vad en företagshemlighet
              är.
            </seg>
            <seg n="8fe3dfc5">
              Utifrån de frågor vi ställde när näringsutskottet fick information
              från ansvarigt departement och ansvarig statssekreterare om vad
              en företagshemlighet är råder det oklarhet i dagsläget. Vi fick
              tydliga besked om att man ska analysera detta och ta reda på mer.
              Man kan inte låta bli att känna i ryggmärgen att det är för tidigt
              att lämna över denna fråga till EU och kommissionen. Vi måste
              från Sveriges riksdag lämna kritiska synpunkter. Det måste vi
              våga när det finns sådana oklarheter kring vad en företagshemlighet
              är.
            </seg>
            <seg n="89b9ca82">
              Innan man går så långt som till lagstiftning, som kan få som
              konsekvens att en arbetare får betala vite för en handling, måste
              man veta exakt vad en företagshemlighet är.
            </seg>
            <seg n="3c4a575a">
              Jag kan utifrån min anställning på en fönsterfabrik ta ett enkelt
              exempel på vad som eventuellt är en företagshemlighet. Om jag
              skulle fotografera en av ritningarna på de fönster som produceras
              och sedan ta med mig ritningen när jag byter arbetsgivare är det
              nog ett solklart röjande av en affärshemlighet. Men om jag i stället
              överför samma kunskap muntligen utifrån erfarenheten från min
              arbetsplats, röjer jag då en affärshemlighet?
            </seg>
            <seg n="b9f142d9">
              I det kommissionsförslag vi tar ställning till i dag kan detta
              inte utläsas tydligt. Det känns oerhört allvarligt. Det jag gav
              exempel på här handlade om produktion. Om vi översätter det till
              tjänster blir det än svårare att peka på exakt vad som är en affärshemlighet
              i dag.
            </seg>
            <seg n="ab0cb5c2">
              Mot bakgrund av detta och den osäkerhet som råder utifrån vad
              som kommer att gälla säger vi i vår reservation sammanfattningsvis
              att kommissionens förslag i nuvarande lydelse är ett alltför långtgående
              ingrepp i den svenska lagstiftningen. Därmed bör beslutet inte
              tas på EU-nivå.
            </seg>
          </u>
          <note n="bdb0c4bf">
            Jag yrkar bifall till vår reservation 1.
          </note>
          <note type="speaker" n="d7e33ea3">
            Anf. 49 HANS ROTHENBERG (M):
          </note>
          <u who="hans_rothenberg_353d06" xml:id="i-5f84ea9845558221-0" n="2a334b0b">
            <seg n="96e8d6bb">
              Herr talman! Företagshemligheter är nästan något klassiskt. Det
              har funnits i alla tider. Det har funnits i många olika skepnader.
            </seg>
            <seg n="aa612522">
              Den lag som reglerar vad som är företagshemlighet och vad som
              är brott mot företagshemlighet har varierat genom åren, och den
              måste variera, för det är en extremt föränderlig värld. Det som
              var en uppenbar företagshemlighet och ett plagiat, ett intrång
              där man stjäl en idé eller en tanke för 30 år sedan är i dag något
              helt annat. Det kommer också att se helt annorlunda ut om 30 år.
            </seg>
            <seg n="938e5967">
              Det finns en nästan lite romantisk air kring detta med industrispionage
              på film och i deckare. Men i verkligheten är det riktigt bistert,
              framför allt för de företag som drabbas av att få sina materiella
              rättigheter, idéer och uppfinningar kränkta.
            </seg>
            <seg n="b8c9679e">
              Det är det stora problemet, och det är något som accelererar,
              ju mer teknikutvecklingen går framåt och ju lättare det är att
              få tag på hemligheter, såväl på statlig nivå mellan nationer som
              inom näringslivet. Desto viktigare är det att vi är uppmärksamma
              på att stoppa detta så tidigt som möjligt.
            </seg>
            <seg n="c15c8bc5">
              Näringslivet har också på 30–40 år blivit långt mer internationellt.
              Det vi i dag kallar export är till stor del också import. Om en
              produkt är sammansatt i Sverige och exporteras från Sverige som
              en svensk produkt vet vi att kanske mer än hälften av komponenterna
              i produkten kommer utifrån. Det är i sin tur import som blir export.
              Samma sak är det med produkter som konstrueras i andra länder.
              Där finns svenska komponenter och svenskt kunnande med i bilden.
            </seg>
            <seg n="837f8380">
              I och med att det är så pass internationellt måste också jakten
              på företagshemligheter tas med internationella grepp. Motarbeta
              och beivra intrång i immaterialrätt och intrång i kunskap kring
              företagshemligheter måste man göra med förenade krafter över gränserna.
              Här är EU-samarbetet en möjlighet långt mycket mer än det är ett
              hot.
            </seg>
            <seg n="63cf859f">
              Kommissionen konstaterar att det saknas regler på EU-nivå för
              skydd av företagshemligheter och att de nationella reglerna varierar
              kraftigt, det vill säga att det inte finns ett likvärdigt skydd.
              Det gäller inte bara det ungerska företag som verkar i Ungern
              eller det portugisiska företag som verkar i Portugal, utan det
              gäller även det svenska företag som verkar i Sverige. Förmodligen
              finns det kunnande, kunskap och komponenter, delar av produkterna,
              som kommer från Portugal, Ungern respektive Sverige som har sina
              rötter i de tre länderna och många fler länder.
            </seg>
            <seg n="89c2c3ca">
              Det är också viktigt att kunna definiera vad som är en företagshemlighet.
              I det här ärendet om företagshemligheter, herr talman, har kommissionen
              gjort definitionen att en företagshemlighet är information som
              inte är allmänt känd eller lätt tillgänglig, som har kommersiellt
              värde genom att den är hemlig och som innehavaren av företagshemligheten
              vidtar rimliga åtgärder för att hålla hemlig.
            </seg>
            <seg n="65559009">
              Det är inte lätt att ha koll på exakt vad som är en företagshemlighet
              och vad som inte är det. Än mindre lätt är att skydda en företagshemlighet.
              Med internet, alla intranät och framför allt kommande möjligheter
              att nå information och nå hemligheter blir jakten ganska obalanserad
              och svår att hantera.
            </seg>
            <seg n="faae4c6c">
              Det är olagligt att anskaffa företagshemligheter utan samtycke
              genom stöld, muta eller brott mot god affärssed, om det finns
              uppsåt.
            </seg>
            <seg n="78478b92">
              Det förslag som nu är framlagt överensstämmer väl med Världshandelsorganisationens
              avtal om handelsrelaterade aspekter på immateriella rättigheter,
              det som regleras genom det så kallade TRIPS-avtalet. EU:s största
              handelspartner har liknande lagstiftning på området: USA, Sydkorea
              och alla de många andra länderna.
            </seg>
            <seg n="09db9600">
              Med andra ord är detta ett bra initiativ och ett bra direktiv
              för framför allt mindre och medelstora företag i alla länder men
              också för de stora företagen. Kom ihåg att den gamla tidens industrispion
              – som smög omkring i korridorerna och försökte komma ned på fabriksgolven
              och kanske fotografera eller sno med sig en produkt – inte finns
              i dag utan ser ut på helt annat sätt och kanske till och med verkar
              utanför företagets fysiska miljö.
            </seg>
            <seg n="f7a80727">
              Detta är bra för EU som helhet. Vad är förslaget inte bra för?
              Ja, det är inte bra för oseriösa aktörer som bryter in och olovligen
              försöker tillskansa sig hemligheter som andra har skapat.
            </seg>
            <seg n="524ec459">
              Detta gagnar i förlängningen också innovationskraften och den
              utveckling som är så välbehövlig inom EU men också utanför EU.
              Ju mer harmoniserad syn man har på företagshemligheter och hur
              man ska värja sig mot hot mot dem, desto bättre värld får man.
              Detta gagnar den internationella konkurrensen på ett bra sätt.
            </seg>
            <seg n="8f27ec89">
              Men i slutändan handlar det om att det ska gagna medborgare och
              konsumenter. Det är ju därför vi är här, för att i slutändan ta
              vara på den enskilda människans rättigheter, vad som är bäst.
            </seg>
            <seg n="d6093c45">
              Herr talman! Jag ber att få yrka att riksdagen lägger utlåtandet
              till handlingarna.
            </seg>
          </u>
          <note type="speaker" n="85d674cb">
            Anf. 50 CARINA ADOLFSSON ELGESTAM (S) replik:
          </note>
          <u who="carina_adolfsson_elgestam_d69032" xml:id="i-aa1e70b00ed89857-1" n="93022cac">
            <seg n="681ffa1b">
              Herr talman! Jag vill börja med att påpeka att vi i Sverige i
              dag har en bra lagstiftning på området. Vi har en lagstiftning
              som är starkare och bättre än den lagstiftning som EU och kommissionen
              nu föreslår. Det kan vara viktigt att komma ihåg det.
            </seg>
            <seg n="f803f581">
              Hans Rothenberg säger i sitt anförande att det inte är lätt att
              veta vad som är en företagshemlighet. Nej, det är precis det som
              är ett av de stora orosmomenten. Vad är en företagshemlighet?
              Det blir min fråga till Hans Rothenberg. Redogör för kammaren
              för vad en företagshemlighet är, så att det blir tydliggjort och
              vi vet och inte behöver känna osäkerhet om vad det handlar om!
            </seg>
          </u>
          <note type="speaker" n="66e41261">
            Anf. 51 HANS ROTHENBERG (M) replik:
          </note>
          <u who="hans_rothenberg_353d06" xml:id="i-5f84ea9845558221-1" n="2a334b0b">
            <seg n="c6a89f99">
              Herr talman! Tack för frågan, Carina Adolfsson Elgestam! Den
              ger mig anledning att upprepa vad jag sade i mitt anförande. Jag
              hänvisade till den definition som EU-kommissionen har gjort. Enligt
              kommissionen är en företagshemlighet information som inte är allmänt
              känd eller lätt tillgänglig, som har kommersiellt värde genom
              att den är hemlig och som innehavaren av företagshemligheten vidtar
              rimliga åtgärder för att hålla hemlig.
            </seg>
            <seg n="9c28b722">
              Det är kanske inte lätt att definiera och exakt exemplifiera
              vad detta kan vara. Men vi vet att det dagligen förekommer olovliga
              intrång när det gäller företagshemligheter. De blir mycket svårare
              att hantera i och med att tillgängligheten till hemlig information
              är så mycket större i dag. Det är en komplexitet, och den varierar
              över tid.
            </seg>
            <seg n="d60505cb">
              Man kan måla spöken på väggen, eller vad det heter, men det viktiga
              är väl ändå att vi någonstans försöker hinna i kapp och motverka
              de intrång som görs när det gäller företagshemligheter? Lagen
              ligger nästan alltid efter gärningsmännen. Så har det varit. Men
              låt oss nu inte se till att det bästa blir det godas fiende här
              och att vi avstår från att ta detta internationella samlade grepp,
              som faktiskt är det viktiga.
            </seg>
            <seg n="7d70bd08">
              Jag förklarade här tidigare hur gränserna dagligen överskrids
              i princip i varenda handling när man gör affärer. Detta är självklarheter
              och ingenting som jag kommer med upplysningar om. Men det är detta
              perspektiv som vi måste ha. Därför är det viktigt med ett större
              grepp, ett grepp som vi kan ta inom ramen för Europeiska unionen.
            </seg>
          </u>
          <note type="speaker" n="dda68697">
            Anf. 52 CARINA ADOLFSSON ELGESTAM (S) replik:
          </note>
          <u who="carina_adolfsson_elgestam_d69032" xml:id="i-aa1e70b00ed89857-2" n="93022cac">
            <seg n="892b7488">
              Herr talman! Jag kommer tillbaka till att vi i Sverige i dag
              har en bra lagstiftning i fråga om vad som är en företagshemlighet
              och hur intrång ska åtgärdas. Med det förslag som kommissionen
              nu lyfter fram blir det inte lika tydligt, vilket regeringen har
              uttryckt och känner en viss oro för. Det är därför lite märkligt
              att Hans Rothenberg och hans kolleger här i riksdagen inte alls
              vill kännas vid det.
            </seg>
            <seg n="a5a62444">
              Det är lite intressant att Hans Rothenberg talar om att vi ska
              försöka hinna i kapp. Det är precis det som detta handlar om.
              Varför ska man ha så bråttom att man inte tar sig tid att göra
              en ordentlig konsekvensanalys utifrån vad detta i grund och botten
              handlar om och vad en företagshemlighet är?
            </seg>
            <seg n="494e8bfa">
              Det som kommissionen har lagt fram om vad en företagshemlighet
              är måste man sätta kött och blod på för att man ska förstå konsekvenserna
              när man ska leva upp till den lagstiftning som kommer att vara
              på EU-nivå. Det kommer att betyda att EU-lagstiftningen kommer
              att stå över den svenska lagstiftningen, och vi har i dag en starkare
              lagstiftning.
            </seg>
            <seg n="021a5a00">
              Man kan tycka att det borde föranleda en viss oro hos Alliansen,
              precis som när fackförbunden framför kritik om att det finns osäkerhet
              om vad som kommer att gälla angående grundläggande rättigheter
              när det gäller tryck- och yttrandefriheten. Detta är så grundläggande
              i vår lagstiftning att det finns all anledning att i dagsläget
              inte fatta beslut om det på EU-nivå.
            </seg>
          </u>
          <note type="speaker" n="2bab0175">
            Anf. 53 HANS ROTHENBERG (M) replik:
          </note>
          <u who="hans_rothenberg_353d06" xml:id="i-5f84ea9845558221-2" n="2a334b0b">
            <seg n="6b77a6a0">
              Herr talman! Vid tidigare tillfällen har Socialdemokraterna sagt
              att det går för fort fram, att man ska vänta, utreda och se konsekvenserna.
              Vi kan gå ett och ett halvt år tillbaka i tiden när det var fråga
              om att slå samman Invest Sweden med Exportrådet till Business
              Sweden. I detta fall visade det sig att det nog var bra att inte
              vänta, inte minst med tanke på Riksrevisionens synpunkter därefter.
              Det finns goda exempel på när det var bra att inte vänta för länge.
            </seg>
            <seg n="15949a89">
              När det gäller att beivra intrång i fråga om företagshemligheter
              arbetar tiden faktiskt emot oss.
            </seg>
            <seg n="e4e3ae66">
              De invändningar som har kommit från några remissinstanser är
              högst relevanta. Det ska jag inte säga någonting annat om. De
              är så relevanta att detta är någonting som det är viktigt att
              den svenska regeringen beaktar i arbetet med att upprätta detta
              direktiv och se till att intrång när det gäller företagshemligheter
              beivras. Om Sverige inte skulle vara med på detta kommer den rösten
              att vara ganska tyst.
            </seg>
            <seg n="c8c78b98">
              Regleringen måste utformas så att den inte begränsar tryck- och
              yttrandefriheten. Detta är ett svenskt signum och någonting som
              Sverige kan ta med sig i förhandlingarna i Europa. Men om vi ska
              ställa oss utanför där kommer denna röst inte att finnas med,
              och då kommer förmodligen inte beivrandet av intrång när det gäller
              företagshemligheter i det slutgiltiga förslaget att bli lika bra
              som om Sverige är med på banan. Det ska inte heller hindra anställda
              att avslöja brott och missförhållanden. Direktivet ska formuleras
              så att det är förenligt med grundlagsskyddade rättigheter i Sverige.
            </seg>
            <seg n="bb6e643d">
              Detta är någonting som utskottet ser som oerhört viktigt. Det
              är någonting som regeringen redan har signalerat, och det är viktigt
              att man tar med sig det och tar ett samlat grepp inom EU i denna
              mycket angelägna fråga. Det här kommer att bli bra för stora företag
              och för små företag, det kommer att bli bra för svenska konsumenter,
              och det kommer att bli bra för världshandeln och för innovationskraften
              i dess helhet.
            </seg>
          </u>
          <note n="b1584fb0">
            Överläggningen var härmed avslutad.
          </note>
          <note n="088f4388">
            10 § Studiestöd
          </note>
          <note n="e476bdca">
            Talmannen konstaterade att ingen talare var anmäld.
          </note>
          <note n="b7f43069">
            11 § Associationsrätt m.m.
          </note>
          <note type="speaker" n="ee0a812b">
            Anf. 54 HILLEVI LARSSON (S):
          </note>
          <u who="hillevi_larsson_81d8b4" xml:id="i-7511d0693b4d4129-0" n="90e1853c">
            <seg n="34931da2">
              Herr talman! Jag börjar med att yrka bifall till reservationerna
              1 och 2. Den första fråga som jag vill ta upp här gäller könsfördelningen
              i bolagsstyrelser. Det finns forskning som visar att kompetens
              i dag inte är det enda urvalskriteriet för att hamna i en bolagsstyrelse.
              De som sitter i valberedningen utgår mycket från vilka de känner
              och, kanske omedvetet, från likhet, det vill säga att män utser
              andra män. Därför är problemet inte bara att det är för få kvinnor
              i bolagsstyrelserna utan också att det är för få kvinnor i valberedningarna.
            </seg>
            <seg n="4f02ea3a">
              Vi kan se att kvinnor inte har sämre kompetens än män, inte har
              lägre utbildning och inte har mindre arbetslivserfarenhet. Argumentet
              att kvinnor skulle sakna kompetens i detta sammanhang håller alltså
              inte. Vi kan se en mycket långsam förbättring. Denna förbättring
              kan dessutom kopplas till att det har varit en debatt i samhället
              om dessa frågor och även hot om lagstiftning – att ha kvotering
              i bolagsstyrelser.
            </seg>
            <seg n="e361641b">
              I Norge införde man kvotering i bolagsstyrelser för sex år sedan.
              Man sade att det skulle finnas minst 40 procent av vartdera könet
              i de stora bolagens styrelser. Det fanns först ett motstånd mot
              detta. Men nu kan man se att det finns positiva erfarenheter av
              det. Man kan se att i och med att det har kommit in fler kvinnor
              i bolagsstyrelserna har utbildningsnivån generellt höjts. Man
              kan även se en föryngring. Det är alltså många unga kvinnor och
              många välutbildade kvinnor som har kommit in.
            </seg>
            <seg n="a6de8201">
              På EU-nivå jobbar man också med denna fråga. EU-kommissionen
              har satt upp ett mål om att det ska vara minst 40 procent av vartdera
              könet i bolagsstyrelserna senast 2020. Detta är regeringen tyvärr
              emot. Europaparlamentet har tidigare röstat ja till det, och det
              finns ett stöd för det inom EU. Men regeringen här hemma är emot
              detta med hänvisning till att denna fråga inte är lämplig att
              besluta om på EU-nivå. Jag tror att det är ett svepskäl. Regeringen
              är nämligen emot detta arbete även på hemmaplan. Jag tror att
              det är den främsta invändningen. Annars säger man att frågor om
              jämställdhet, mänskliga rättigheter och demokrati ska beslutas
              på EU-nivå där länderna har krav på att leva upp till detta.
            </seg>
            <seg n="ef191de6">
              Det som vi nu vill är att få en lagstiftning i Sverige som innebär
              att både bolagsstyrelser och valberedningar ska ha minst 40 procent
              av vartdera könet. Förutom att detta skulle lösa problemet är
              vi övertygade om att det skulle snabba på den frivilliga processen
              i väntan på att lagstiftningen träder i kraft.
            </seg>
            <seg n="b6161c89">
              Det som hittills har gjorts när det gäller kommunala bolag tycker
              vi är positivt. Även där finns det ett problem med att det inte
              är en jämn representation, och det är kvinnor som är underrepresenterade.
              En utredning har föreslagit att man ska bredda utnämningarna,
              vilket vi tycker är bra. Vi hoppas framför allt att utredningen
              kan titta på frågan om en jämn könsrepresentation.
            </seg>
            <seg n="727ba732">
              Den andra fråga som jag tänkte ta upp här i dag gäller jämställdhetsredovisning.
              Det finns utredningar, bland annat från Tillväxtverket, som visar
              att om man ökar jämställdheten i företagandet ökar man också produktiviteten.
              Det går alltså bättre ekonomiskt för de företag som har mer jämställdhet
              och mångfald.
            </seg>
            <seg n="c57e4ef5">
              De företag som omfattas av årsredovisningslagen har i dag inte
              skyldighet att göra någon omfattande jämställdhetsredovisning.
              Om de hade varit skyldiga att göra det skulle det synliggöra problemen
              offentligt, men framför allt i företagen själva. Kanske är man
              inte medveten om hur illa det ser ut, och när man synliggör problemen
              kan man vidta åtgärder för att lösa dem.
            </seg>
            <seg n="ce435a9f">
              Därför vill vi att de företag som omfattas av årsredovisningslagen
              också ska omfattas av krav på att göra ordentliga jämställdhetsredovisningar.
              Bland annat handlar det om könsuppdelad lönestatistik. Lönediskrimineringen
              är ett av de allra största jämställdhetsproblemen. Kvinnor som
              utför samma arbete som män diskrimineras konsekvent med sämre
              lön.
            </seg>
            <seg n="44ae7836">
              Även uppgifter om sjukfrånvaro är intressanta när det gäller
              redovisningen. Där kan man se att kvinnor ofta är sjukskrivna
              mer än män. Det är viktigt, inte minst för företagets egen lönsamhet,
              att man förebygger problemet. Det gäller till exempel arbetsmiljöfrågor.
            </seg>
            <seg n="eab6aabb">
              Föräldraledighet är en annan viktig sak som bör ingå i jämställdhetsredovisningen.
              Där kan man se att det för det mesta är ett ojämnt uttag. Männen
              tar bara en femtedel av föräldraledigheten. Detta missgynnar kvinnorna
              på längre sikt när det gäller karriär och löneutveckling. Man
              kan se att för varje extra månad föräldraledighet som män tar
              ut ökar kvinnans lön med 8 procent. Det handlar alltså om en man
              och en kvinna i ett förhållande; när mannen tar mer föräldraledighet
              och kvinnan därmed mindre ökar hennes lön. Detta är en intressant
              siffra för att öka jämställdheten och dessutom se till att både
              män och kvinnor är föräldralediga.
            </seg>
            <seg n="c2f76b6e">
              En annan fråga som jag tänkte ta upp gäller ekonomiska föreningar.
              Kooperationen är viktig för Sverige, och det är en bra form för
              dem som jobbar där. Inte minst är kooperativt boende, där man
              kan få ned köpesumman för dem som vill komma in och bo där, en
              bra form. Tyvärr drivs de flesta kooperativa företag som ekonomiska
              föreningar. Det finns problem med denna företagsform. Man kan
              till och med se att den missgynnas jämfört med andra företagsformer.
              Därför hoppas vi att regeringen kommer tillbaka i frågan och ser
              till att den ekonomiska föreningen fungerar lika bra som andra
              företagsformer.
            </seg>
            <seg n="399f32be">
              Min partikollega Börje Vestlund kommer att tala mer om franchising.
              Jag kan säga att vi helt och fullt står bakom det han kommer att
              säga. Franchisetagare är missgynnade. De är den svagare parten
              i förhållande till franchisegivaren. Det handlar om att vi behöver
              få förhandlingsrätt för franchisetagare, möjligheter till uppsägningsavtal,
              ekonomisk kompensation i samband med uppsägningar, förbud mot
              oskäliga avtalsvillkor och så vidare. Börje Vestlund kommer alltså
              att utveckla detta.
            </seg>
          </u>
          <note type="speaker" n="2d6688aa">
            Anf. 55 JAN LINDHOLM (MP):
          </note>
          <u who="jan_lindholm_73d248" xml:id="i-3ddeb283f07bcdcf-0" n="d7ccfb46">
            <seg n="582f9f65">
              Herr talman! I civilutskottets betänkande 8 om associationsrätt
              behandlar utskottet ett tjugotal motionsyrkanden från allmänna
              motionstiden. Många av förslagen har behandlats av riksdagen tidigare.
              Det bör, inte minst av regeringen, uppfattas som att frågorna
              är mycket angelägna. Några nya initiativ kan man emellertid hitta
              bland motionerna.
            </seg>
            <seg n="80d71fe1">
              Herr talman! Var femte medborgare i vårt land är född utomlands
              alternativt har föräldrar födda utomlands. Det var länge sedan
              kvinnorna till antalet passerade oss män på de högre utbildningarna.
              Trots dessa båda fakta ser de flesta en vit man framför sig när
              de tänker på en ledande person i samhället, oavsett om det handlar
              om näringslivet, politiken eller statsapparaten. Det finns mycket
              att göra i vårt samhälle när det gäller fördelning av makt och
              inflytande.
            </seg>
            <seg n="9a831238">
              I betänkandet behandlas motionsförslag om åtgärder för en jämnare
              könsfördelning i bolagsstyrelser. Miljöpartiet har länge drivit
              kravet på en lagstiftning om att det underrepresenterade könet
              ska ha rätt till minst 40 procent av antalet platser i en bolagsstyrelse.
              I nästan alla bolagsstyrelser handlar det om att öka kvinnors
              inflytande.
            </seg>
            <seg n="9208790d">
              Frågan utreddes under de år som Miljöpartiet hade inflytande
              över den socialdemokratiska regeringen, men förslaget hann aldrig
              bli lagstiftat före alliansregeringens tillträde. Den kvinnofientliga
              alliansregeringen valde då att snabbt avskriva alla tankar på
              att öka kvinnors inflytande. Bara som ett tips till den journalist
              som vill beskriva skiljelinjer mellan regeringen och en stor del
              av oppositionen: Skriv om en regering som anstränger sig för att
              hålla tillbaka kvinnorna och en opposition som kämpar för att
              lyfta fram dem!
            </seg>
            <seg n="14219560">
              Varför är då detta en så viktig fråga att vi årligen återkommer
              till den? Förutom det uppenbara om dolda manliga maktstrukturer
              och orättvisor handlar det faktiskt om rent praktiska fördelar.
              Vi i Sverige har mer än någonsin behov av ett framgångsrikt näringsliv,
              och det är bevisat, många gånger om, att företag med stort kvinnligt
              inslag i ledande ställning gör ett bättre jobb än de där enbart
              män styr.
            </seg>
            <seg n="bf373e46">
              Precis som Hillevi Larsson konstaterar jag att kvinnor helt enkelt
              är bättre företagsledare än män. Vi män borde därför av ren självbevarelsedrift
              anstränga oss för att lyfta fram fler kvinnor i ledande befattningar.
              Det argumentet kanske jag inte borde ha använt här, för det är
              väl inte politiskt korrekt att säga så. Det är ju för att öka
              jämställdheten i samhället som vi driver frågan och inte för att
              männen ska få fler fördelar. Jag tror ändå att det behöver sägas
              att även vi män vinner på att fler kvinnor får ledande positioner
              i näringslivet.
            </seg>
            <seg n="9c5b4666">
              Norge har, precis som Hillevi Larsson påpekade, med stor framgång
              infört kvotering i bolagsstyrelser – precis så som vi miljöpartister
              har föreslagit – trots att vi gröna när det skedde inte hade någon
              representation i det norska Stortinget. Det gör att det känns
              lite misslyckat att stå här. Det är märkligt att en enig riksdag
              i Sverige, som så ofta framställs som ett föregångsland när det
              gäller jämställdhetsfrågor, inte kan säga ja till den modell för
              könskvotering i bolagsstyrelser som vi i Miljöpartiet har föreslagit
              och som man har infört i Norge utan ett miljöparti i Stortinget.
            </seg>
            <seg n="3c1faafb">
              Herr talman! Betänkandet innehåller även en del andra intressanta
              förslag. Eftersom jag själv har ägnat en stor del av mitt vuxna
              liv till att initiera, bygga och förvalta olika former av ekonomisk
              verksamhet med utgångspunkt från lagen om ekonomiska föreningar
              är jag särskilt glad för förslaget i motion N210. Det råkar också
              vara så att en av mina gamla skolkamrater var huvudsekreterare
              i en utredning som 1980 – tror jag att det var – lade fram ett
              förslag om revidering av lagen om ekonomiska föreningar.
            </seg>
            <seg n="1367f8bb">
              Inom ramen för denna lag huserar såväl några stora företag med
              miljardomsättning som ett mycket stort antal små, praktiska kooperativa
              verksamheter – och allting däremellan. Det som förenar verksamheterna
              är en medlemsnytta som man sätter i fokus. Vi anser att det finns
              samma behov här som i aktiebolagslagen av att skilja på vinstdrivande
              och icke vinstdrivande verksamheter. Regler för kapitalbildning
              och beskattning skulle exempelvis kunna utformas på ett sätt som
              är bättre för alla om man genomför en sådan uppdelning. Exempelvis
              kreditgivningsfrågor är mycket speciella för ekonomiska föreningar
              – det har jag många gånger erfarit.
            </seg>
            <seg n="bf7dce3e">
              En utredning för att se över villkoren för alla de verksamheter
              som i dag bedrivs inom ramen för lagen om ekonomiska föreningar
              borde emellertid inte vara så låst i sitt uppdrag att den inte
              skulle kunna komma fram till en än mer genomgripande uppdelning
              av alla dessa verksamheter med alla de olika karaktärer de har.
              Man skulle helt enkelt kunna få flera olika lagrum för olika typer
              av verksamheter.
            </seg>
            <seg n="d518e4c3">
              Herr talman! En näraliggande fråga är det som brukar benämnas
              socialt företagande. Det innebär att personer med nedsatt funktionsförmåga
              bedriver yrkesverksamhet i företagsform. Det kan självklart ske
              i form av enskilda firmor, handelsbolag eller aktiebolag eller
              i kooperativa former, till exempel inom ramen för lagen om ekonomiska
              föreningar.
            </seg>
            <seg n="376a362f">
              I dag växer det fram en hel del nya företag av den här typen.
              Totalt finns det i dag över 380 sociala företag i landet. Enbart
              i Dalarnas 16 sociala företag sysselsätts i dag totalt 104 personer.
            </seg>
            <seg n="5aa28b5c">
              Jag besökte nyligen ett socialt företag som arbetar med enbart
              döva, Dalahänder. Deras främsta krav på oss politiker var en höjning
              av grundnivån för lönebidraget. Hörde ni det på allianssidan?
              Som ett litet kuriosum kan jag berätta att jag redan 2004 skrev
              en motion om just den frågan. Jag fick då inte stöd från Socialdemokraterna
              för att genomföra det. Men de motionsyrkanden på det här området
              som nu behandlas i betänkandet handlar om att vi i Sverige borde
              göra som i flera andra länder, nämligen skapa en lagstiftning
              som underlättar för socialt företagande.
            </seg>
            <seg n="57fdcb24">
              Det normala är att personer med nedsatt funktionsförmåga vill
              försörja sig genom eget arbete, precis som alla andra i samhället.
              Att underlätta det tycker man borde vara en självklarhet. I takt
              med att ny teknik hjälper till, så att allt fler med olika former
              av funktionsnedsättning kan vara så aktiva att ett arbete känns
              som en naturlig del av livet, blir detta ändå mer angeläget.
            </seg>
            <seg n="252af926">
              Jag utesluter inte, herr talman, att en översyn av lagen om ekonomiska
              föreningar, om den får ett brett uppdrag, skulle kunna behandla
              de frågor som särskilt skulle underlätta för så kallade sociala
              företag. Samhället förändras snabbt, inte minst genom medicinska
              och tekniska framsteg. En genomtänkt arbetslinje borde även innehålla
              utveckling och översyn av regler som skulle underlätta för fler
              att bli en del av vår gemensamma försörjning.
            </seg>
            <seg n="8dcd87b4">
              Herr talman! Jag står självklart bakom samtliga Miljöpartiets
              reservationer, men för tids vinnande yrkar jag bifall enbart till
              reservation 1.
            </seg>
          </u>
          <note type="speaker" n="1f0de6ce">
            Anf. 56 MARGARETA CEDERFELT (M):
          </note>
          <u who="unknown" xml:id="i-4e5d43f90b36482b-0" n="ae132941">
            <seg n="66300a4f">
              Herr talman! Ärendet vi debatterar nu är som tidigare sagts ett
              motionsbetänkande om associationsrätt. Ordet associationsrätt
              kan låta torrt, men det är det inte, för det handlar om grundstenarna
              för näringslivet. Näringslivsfrågor är oerhört intressanta och
              viktiga. Vi behöver näringslivet för vår välfärd och sunda statsfinanser,
              men också för att människor ska ha möjlighet att förverkliga sina
              livsdrömmar, driva företag, utvecklas och bidra till samhället.
              Det går inte att ta miste på intresset för näringslivsfrågor.
              Vi debatterar dem nu, men det har också funnits ärenden tidigare
              i dag som berört näringslivsfrågor.
            </seg>
            <seg n="656af6a2">
              I mitt anförande kommer jag att beröra i huvudsak tre områden.
              Jag börjar med könsfördelningen i bolagsstyrelser. Det är ingalunda
              någon ny fråga. Vi har debatterat frågan om könsfördelning i bolagsstyrelser
              under flera års tid. Jag skulle vilja lyfta fram att det naturligtvis
              är en oerhört angelägen fråga att kvinnor kan driva företag och
              att kvinnor kan finnas med i bolagsstyrelser. Det handlar om något
              så självklart som möjligheten att göra karriär och utvecklas,
              men också om ett samhällsekonomiskt perspektiv och ett företagarperspektiv.
            </seg>
            <seg n="691e9b9e">
              Men det finns också andra kriterier som är viktiga, och det är
              något som vi inom Alliansen har lyft fram. Det handlar om grundförutsättningarna
              för ett fungerande näringsliv och om ägaransvaret. Att vi via
              lagstiftning skulle besluta hur en styrelse ska vara konstruerad
              skulle vara ett stort intrång i äganderätten. Det skulle också
              vara ett sätt att via lagstiftning ta över hur en valberedning
              ska arbeta. Det skulle vara att ta över aktieägarnas ansvar. Detta
              är något som vi inte vill i Alliansen.
            </seg>
            <seg n="e9d38fbf">
              Vad kan vi då göra för att andelen kvinnor ska öka i bolagsstyrelser?
              Vi har vidtagit flera åtgärder. Först och främst vill jag säga
              att det finns en stor mängd kvinnor i statliga bolag. I statligt
              ägda företag är 45 procent av styrelseledamöterna kvinnor. I helägda
              statliga bolag är det 49 procent. Detta visar att det är möjligt
              att öka andelen kvinnor i styrelser utan lagstiftning.
            </seg>
            <seg n="0f82630e">
              Vad har vi då gjort inom Alliansen? Jo, vi har startat mentorprogram
              för att välkvalificerade kvinnor ska kunna utveckla sin kompetens
              och bygga nätverk. Almi har också fått i uppdrag att stödja kvinnors
              företagande, så att kvinnor ska starta företag, driva företag
              och expandera. Man ska se till att det växer.
            </seg>
            <seg n="302d1b4c">
              Det finns en annan fråga som jag vill lyfta fram. Många kvinnor
              arbetar inom vård och omsorg. Många kvinnor inom vård och omsorg
              har också en vision om att kunna utveckla företag. Jag tycker
              att det är oerhört angeläget att säga detta, eftersom det finns
              en pågående debatt som lyfts fram från framför allt vänstersidan
              om att begränsa företagande inom vård och omsorg. Självklart måste
              det också finnas med i perspektivet att kvinnor är yrkesverksamma
              inom vissa områden. Då tycker jag att det skulle vara fel att
              säga att den delen inte skulle kunna vara föremål för företagande.
            </seg>
            <seg n="efcf4311">
              Jag vill gå vidare och säga några ord om lagen om ekonomiska
              föreningar och socialt företagande. Precis som det har sagts här
              tidigare, men inte riktigt lika tydligt, pågår det inom Regeringskansliet
              en utredning, Föreningslagsutredningen. Den handlar bland annat
              om hur fler föreningar ska kunna utvecklas och bedriva företagande.
              Det skulle vara väldigt fel att föregripa en utredning här i riksdagen.
              Vi har normalt inte gjort det i andra sammanhang, och därför bör
              vi inte göra det nu heller.
            </seg>
            <seg n="69f60118">
              Slutligen vill jag ta upp frågan om franchising. Jag vet att
              oppositionen inte har nämnt franchising ännu men att det kommer
              senare. Därför vill jag också säga några ord om denna fråga.
            </seg>
            <seg n="70f0cc29">
              I Sverige finns det ca 500 franchisekedjor och ca 2 400 franchisetagare.
              Det visar att det här är en intressant och spännande företagsform.
              Men för den som ingår ett franchiseavtal är det som alltid viktigt
              att ta reda på vad som står i avtalet, att förhandla, att ta hjälp
              av andra som har kunskap och att undersöka hurdant franchiseföretagets
              rykte är. Det underlättar och minskar risken för att hamna i ett
              felaktigt avtal. Franchisetagaren är oftast en småföretagare.
              Många ingår ett franchiseavtal som sitt första steg som företagare,
              just därför att man upplever att det är positivt med franchise.
              Det känns tryggt, och det finns ett stöd.
            </seg>
          </u>
          <note n="b474e961">
            Herr talman! Med detta yrkar jag bifall till förslaget i betänkandet
            och avslag på samtliga motioner.
          </note>
          <note type="speaker" n="635da322">
            Anf. 57 HILLEVI LARSSON (S) replik:
          </note>
          <u who="hillevi_larsson_81d8b4" xml:id="i-7511d0693b4d4129-1" n="90e1853c">
            <seg n="06ae957c">
              Herr talman! Man skulle naturligtvis önska att jämställdheten
              blir bättre i bolagsstyrelser på frivillig väg. Problemet är att
              som utvecklingstakten är nu kommer det att ta 70 år innan vi når
              upp till 40 procent av vardera könet, alltså inte ens 50 procent,
              som skulle vara total jämställdhet.
            </seg>
            <seg n="f3e9762e">
              Min fråga är: Är det inte dags att göra någonting mer radikalt
              för att öka jämställdheten? Man kan dessutom se att hot om lagstiftning
              är det som till stor del har påskyndat takten, även om det går
              väldigt långsamt. Är det inte dags att vi gör någonting mer?
            </seg>
            <seg n="0811497b">
              Erfarenheten från Norge visar att den lag som de har om minst
              40 procent av vardera könet i bolagsstyrelser inte har slagit
              sönder det norska näringslivet. Man kan tvärtom se att kompetensen
              har ökat i bolagsstyrelserna genom att det kommer in fler med
              hög utbildning, och det sker också en föryngring.
            </seg>
            <seg n="db513940">
              Det är till stor del de unga välutbildade kvinnorna som står
              för det. När det finns forskning som visar att jämställdhet och
              mångfald ökar lönsamheten i företagen borde det heller inte vara
              ett hot för företagen själva.
            </seg>
            <seg n="09123407">
              Vi har dessutom problemen med valberedningarna. Där skulle också
              krävas ett arbete för att få in fler kvinnor och på det sättet
              öka jämställdheten även i bolagsstyrelserna.
            </seg>
            <seg n="57d55e36">
              Jag skulle också vilja fråga om jämställdhetsredovisning och
              varför ni inte kan tänka er att ställa lite högre krav på företagen.
              Det handlar om de företag som omfattas av årsredovisningslagen.
              Det är inte en totalt ny redovisning men ändå lite mer omfattande
              så att företagen själva ser de eventuella könsskillnader som finns.
            </seg>
          </u>
          <note type="speaker" n="c954af20">
            Anf. 58 MARGARETA CEDERFELT (M) replik:
          </note>
          <u who="unknown" xml:id="i-4e5d43f90b36482b-1" n="ae132941">
            <seg n="d496fa8e">
              Herr talman! Visst är det så, som Hillevi Larsson har lyft upp,
              att företag som har tagit in kvinnor i ledande positioner både
              på operativ nivå i företagen och i styrelsen är mer lönsamma generellt
              sett än enkönade företag. Men det finns så många fler kriterier
              att ta hänsyn till här.
            </seg>
            <seg n="b49e4dd0">
              Det finns en hel del organisationer och stiftelser. Precis som
              det står i betänkandet finns det en stiftelse som heter Allbright
              som har lyft fram flera andra kriterier som är viktiga. Det är
              till exempel att det finns en stor konformitet i styrelsen, att
              många i styrelsen har en bakgrund inom ekonomi eller som ingenjörer,
              att det är enkönade styrelser, att ledamöterna är svenskfödda
              och även att det är ett snävt åldersspann. Är det något som vi
              ska lagstifta om? Tycker Hillevi Larsson det?
            </seg>
            <seg n="82e0276c">
              Nej, vad frågan handlar om är att det är ett ägaransvar att utse
              styrelse. Jag är helt övertygad om att det inte bara handlar om
              en hotbild för att företag ändrar sig. Det handlar om det arbete
              som till exempel Allbright, Styrelseakademien med flera men också
              Svenskt Näringsliv bedriver. Det handlar om att arbeta aktivt
              för ökad lönsamhet och ta vara på de resurser som finns. Jag stannar
              med detta.
            </seg>
          </u>
          <note type="speaker" n="adbc1a89">
            Anf. 59 HILLEVI LARSSON (S) replik:
          </note>
          <u who="hillevi_larsson_81d8b4" xml:id="i-7511d0693b4d4129-2" n="90e1853c">
            <seg n="d337198f">
              Herr talman! Det som är lite speciellt när det gäller jämställdhet
              är att kvinnorna är halva befolkningen. Det är inte någon minoritet,
              utan det handlar om hälften. Det får enorma konsekvenser om man
              diskriminerar. Om man jobbar för jämställdhet får det konsekvenser
              åt andra hållet, det vill säga positiva konsekvenser.
            </seg>
            <seg n="aae7e194">
              Det är självklart önskvärt att man får en större mångfald generellt
              med både yngre och äldre och människor med utländsk bakgrund,
              med olika yrkesbakgrund och med olika kompetensområden. Låt inte
              det bästa bli det godas fiende. Låt oss inte hindra jämställdhetsarbetet
              för att vi även vill ha in de andra aspekterna.
            </seg>
            <seg n="24958fab">
              Det som är intressant med frågan om kvotering är att det har
              prövats i vårt grannland Norge, som är ett ganska likt land. Man
              kan ta till sig erfarenheterna som de har där och applicera dem
              på svenska förhållanden. När det nu har haft så positiva effekter
              där kan jag inte se något hinder för att gå vidare här i Sverige.
            </seg>
            <seg n="f59a1081">
              Det finns ett annat problem, och det är att det finns extremt
              få kvinnor som är vd:ar eller ordförande i styrelser. Kan man
              få in fler kvinnor kan vi också lösa det problemet. Det blir en
              bättre rekryteringsgrund för de högsta posterna, vilket också
              är väsentligt i sammanhanget.
            </seg>
            <seg n="28f5546f">
              Mentorsprogram är såklart positivt. Jag tror att det kommer att
              accelerera med fler mentorsprogram, inte minst för kvinnor, om
              man går ut med att vi ska ha minst 40 procent av vartdera könet
              i bolagsstyrelser.
            </seg>
            <seg n="562721ed">
              Det är tråkigt att vi som har gjort oss kända som ett av de länder
              i världen som har kämpat hårdast för jämställdhet går emot det
              arbete som EU bedriver. Där skulle vi kunna vara en viktig förebild
              och dessutom hjälpa till att driva på det arbetet så att vi får
              jämställdhet i hela Europa.
            </seg>
          </u>
          <note type="speaker" n="7b807d00">
            Anf. 60 MARGARETA CEDERFELT (M) replik:
          </note>
          <u who="unknown" xml:id="i-4e5d43f90b36482b-2" n="ae132941">
            <seg n="335c2058">
              Herr talman! Jag vill lyfta in frågan som jag också hade i mitt
              huvudanförande men som jag inte har hört Hillevi Larsson nämna
              ett enda ord om. Det handlar om att många kvinnor är yrkesverksamma
              inom vård och omsorg. Många kvinnor vill driva företag inom denna
              verksamhet. Många kvinnor är också intresserade av och har kunskaper
              inom området för att kunna sitta i styrelser.
            </seg>
            <seg n="4211971d">
              Varför vill ni så aktivt motarbeta ett företagande inom de sektorer
              där det finns en stor andel kvinnor som är yrkesverksamma? Jag
              får inte ihop den ekvationen.
            </seg>
            <seg n="317c3f66">
              Vad vi behöver för ett fungerande näringsliv är ett starkt ägaransvar.
              Det är ägarna som styr företaget och tillsätter styrelsen. Det
              är också ägarna som på det sättet påverkar hur en vd ska utses,
              det vill säga den operativa ledningen.
            </seg>
            <seg n="221805d5">
              Detta är vi inte beredda att på något sätt förändra. Däremot
              arbetar vi aktivt för att det ska finnas kvinnor i styrelser för
              de statliga bolagen. Jag har nämnt att vi där har lyckats riktigt
              bra, faktiskt bättre än de 40 procent som Hillevi Larsson talar
              om.
            </seg>
          </u>
          <note type="speaker" n="3c5180f3">
            Anf. 61 LARS TYSKLIND (FP):
          </note>
          <u who="lars_tysklind_527bfb" xml:id="i-7dd1f3941c499415-0" n="e5932374">
            <seg n="8f7ee479">
              Herr talman! Jag börjar med att yrka bifall till utskottets förslag
              i betänkandet och avslag på samtliga reservationer. I betänkandet
              finns en rad motionsyrkanden om lite olika frågeställningar. Jag
              tänker ta mig friheten att fokusera bara på punkt 1, Könsfördelningen
              i bolagsstyrelser m.m.
            </seg>
            <seg n="908b5249">
              Min och Folkpartiets utgångspunkt är tveklöst att den könsfördelning
              som finns i dag i börsbolagsstyrelser är oacceptabelt ojämn. Det
              är en stor majoritet män och väldigt få kvinnor i dessa styrelser.
              Det är också en väldigt viktig jämställdhetsfråga att könsfördelningen
              blir jämnare i det ekonomiska beslutsfattandet. Det kan vi nog
              vara helt överens om.
            </seg>
            <seg n="fe2bbb65">
              Frågeställningen i debatten är helt klar. Är det genom lagstiftning
              om kvoteringar som vi ska lösa frågan, eller ska en förändring
              uppnås på något annat sätt? Där är vi från Folkpartiet tydliga
              med att det ska ske på ett annat sätt.
            </seg>
            <seg n="0ed4ed92">
              Vi är väldigt eniga om att jämställdhet egentligen gynnar alla.
              Det gynnar individen, och här talar jag om både kvinnor och män,
              och samhället i stort, och jag inkluderar då näringslivet i detta.
              Jag tillåter mig ändå att göra en liten reflexion om det.
            </seg>
            <seg n="d9f0f43c">
              Jag förstår egentligen inte att företag och ägare till företag
              med berått mot avstår från kvinnlig kompetens i sina styrelser.
              Precis som det sägs här finns det en lönsamhets- och produktivitetsfaktor
              i detta. Det borde i sig vara en så stor drivkraft att det vore
              en icke-fråga.
            </seg>
            <seg n="cd73f155">
              Slutsatsen är att ägarna måste ta sitt fulla ansvar och se till
              att både kvinnors och mäns kompetens tas till vara och att man
              skapar en jämnare könsfördelning i bolagsstyrelserna. Men det
              betyder inte, som sagt, att det är lagstiftningsvägen vi ska gå
              för att lösa detta.
            </seg>
            <seg n="ca3212fb">
              När det gäller jämn könsfördelning i bolagsstyrelser är det populärt
              att prata om börsbolagsstyrelser, för där är det så tydligt. Men
              det finns även kommunala styrelser som vi säkert kan titta på,
              liksom de statliga styrelserna, även om man ändå har lyckats ganska
              bra där.
            </seg>
            <seg n="5403ed3d">
              Det finns något som heter Svensk kod för bolagsstyrning, som
              vissa börsbolag har anslutit sig till. Man är tydlig där med att
              en jämn könsfördelning i styrelser ska eftersträvas. Med andra
              ord handlar det mycket om att man ska leva upp till sina egna
              regelverk och sina egna föresatser i det sammanhanget. På det
              sättet verkar frågan vara enkel – det finns ekonomiska drivkrafter,
              och man har ett regelverk kring det.
            </seg>
            <seg n="15528255">
              Herr talman! När det gäller de kommunala bolagen pågår en utredning
              om modernisering av kommunallagen. Det finns ett speciellt uppdrag
              där också som handlar om att man ska beakta vikten av jämn representation
              av kvinnor och män just i kommunala bolagsstyrelser. Den här utredningen
              pågår till mars 2015, men helt oberoende av detta menar jag att
              de politiska partierna har ett stort ansvar, det ansvar som staten
              har tagit. Man har haft ett tydligt mål och en strategi för att
              jämna ut könsfördelningen i statliga bolag. Det är inte riktigt
              lika uttalat på den kommunala sidan.
            </seg>
            <seg n="f23577d2">
              Det finns nog inom alla partier utrymme för viss självrannsakan
              när det gäller nominering av folk till de kommunala bolagen. Jag
              tycker inte att det finns någon anledning att säga att utredningen
              hindrar utvecklingen, utan det är ett ansvar som vi som, i det
              här sammanhanget, politiska ägarrepresentanter får ta.
            </seg>
            <seg n="78b01167">
              Om vi tar staten som exempel kan vi se att man har haft tydliga
              mål och en tydlig strategi, och vi kan se att man lyckas. Det
              finns även tydliga exempel på näringslivssidan. Margareta tog
              upp ett exempel här, men jag känner även till andra exempel där
              man har jobbat mycket med jämn könsfördelning, och det gäller
              inte bara styrelser utan befattningar över huvud taget. Drivkraften
              har varit just att bolaget går bättre och att man ser att det
              finns en ekonomisk fördel. Bara det är ju en stark drivkraft i
              näringslivet. Jag tycker att det är helt självklart att även andra
              ägare än staten kan åstadkomma detta.
            </seg>
            <seg n="0befb727">
              Jag var på ett seminarium i förra veckan då representanter för
              ett bolag som rekryterar människor till både styrelser och ledande
              befattningar höll ett anförande. Det var helt tydligt att om de
              jobbar för ett företag som har tydliga mål och en tydlig strategi
              för att få in fler kvinnor i ledningen lyckas de med det. Det
              är inte svårt att hitta kvinnlig kompetens, utan den finns naturligtvis
              i samhället. Det handlar mycket om ren vilja och att man känner
              att det här är en viktig fråga.
            </seg>
            <seg n="0824c38b">
              Regeringen för via sina ministrar en ständig dialog med näringslivet
              om den här frågan. Jag tror att man måste föra en aktiv dialog
              så att man får samma verklighetsbild av samhället. I grunden ska
              man ju inte behöva det, men nu är det som det är.
            </seg>
            <seg n="4690bd9c">
              Herr talman! När det gäller arbete på EU-nivå hade vi en ingående
              diskussion för ungefär ett år sedan om var någonstans som den
              här frågan ska avgöras. Vi anser väl oss själva vara ganska jämställda
              i Sverige, och det är inte alls fråga om ifall man är för eller
              emot kvinnor i ledande befattning, utan det handlar om hur man
              ska komma dit. Det sade jag tydligt i början.
            </seg>
            <seg n="36527523">
              Det är helt sant att bolagsstyrelserna inom EU generellt sett
              kännetecknas av en sned könsfördelning. Det är sant att det varierar
              mycket mellan medlemsländerna. Det är sant att många medlemsländer
              inte har vidtagit några åtgärder alls. Men det betyder inte per
              definition att problemet ska lösas på EU-nivå. Det finns problem
              som lämpar sig att lösas nationellt även om de är generella. När
              vi diskuterar detta ur subsidiaritetssynpunkt kan vi inte variera
              oss från sakfråga till sakfråga, utan vi måste gå efter vissa
              principer.
            </seg>
            <seg n="91e4069a">
              Jag skulle vilja drista mig till att ändå sätta in frågan i ett
              större sammanhang. Utan att förringa den här frågan kan vi se
              att vi i Sverige – trots att vi i ett internationellt perspektiv
              anser oss vara och nog också ses som väldigt jämställda – har
              en könssegregerad arbetsmarknad med omotiverat dåligt betalt i
              vissa kvinnodominerade yrken trots att de kräver lång utbildning,
              att det har varit svårt att starta företag i de kvinnodominerade
              sektorerna och så vidare.
            </seg>
            <seg n="957d4d2f">
              Det finns politiskt styrda mekanismer som vi verkligen råder
              över. Vi råder i viss mån över detta också, men något som vi verkligen
              råder över är föräldraförsäkringens utformning. Det har visat
              sig att utformningen av den har ganska stor betydelse för jämställdheten.
              Det stämmer säkert att för varje månad som männen tar ut ytterligare
              stärks kvinnornas ställning när det gäller lönebildningen.
            </seg>
            <seg n="b717ce45">
              Det är i det perspektivet som Folkpartiet nu har lyft fram förslaget
              att ett politiskt beslut som vi kan ta är att ytterligare en månad
              märks för vardera föräldern. Det finns något slags tipping point
              när det blir så naturligt att göra en jämn fördelning att det
              inte behövs någon lagstiftning, men vi ser att det i detta läge
              skulle kunna vara ett bra förslag.
            </seg>
          </u>
          <note type="speaker" n="155aa62c">
            Anf. 62 OLA JOHANSSON (C):
          </note>
          <u who="ola_johansson_34dd4e" xml:id="i-3cdfe1b682cb6e91-0" n="186ace82">
            <seg n="f1d89cf7">
              Herr talman! Jag vill först och främst vara tydlig med att jag
              och Hillevi Larsson, Jan Lindholm och övriga är helt överens i
              sak när det gäller att vi måste öka jämställdheten i näringslivet
              och att en jämnare könsfördelning också ska återspeglas i börsbolagens
              styrelser.
            </seg>
            <seg n="1b23fc3c">
              Den ekonomiska ojämlikheten är ett stort problem i hela samhället.
              Inom näringslivet finns fortfarande mängder av patriarkala strukturer
              och en grabbighet som med kraft behöver synliggöras och motverkas.
              Den kampen börjar hemma med hur vi män och kvinnor, pappor och
              mammor, fostrar våra söner och döttrar.
            </seg>
            <seg n="fc95b100">
              Jag tänker inte ge mig in i någon vidare diskussion kring det
              som inte hör till sakfrågan, men vi behöver på alla nivåer i hela
              samhället synliggöra genusfrågorna och hur de påverkar oss i vardagen.
            </seg>
            <seg n="2ed06e79">
              En jämnare könsfördelning är något som ökar konkurrenskraften
              för bolagen. Det finns undersökningar som visar att de företag
              i Sverige som har fler kvinnor i ledande befattningar är lönsammast.
              Företag med fler än tre kvinnor i toppen är lönsammare i genomsnitt
              än de som har färre. Det gäller inte i bara Sverige, utan en global
              undersökning visar detta. De har 41 procent bättre avkastning,
              56 procent bättre rörelsemarginal, en bättre personalpolitik,
              större delaktighet för personalen och är bättre på att belöna
              duktiga medarbetare.
            </seg>
            <seg n="2071553a">
              I Sverige har vi under lång tid haft en väl utbyggd förskola
              och en hög andel kvinnor som skaffar sig, vilket har sagts tidigare,
              en högre utbildning och gör yrkeskarriär. Sedan Alliansen tog
              över regeringsmakten kan vi också se en ökande andel kvinnor som
              äger och driver företag, eftersom vi har öppnat de sektorer där
              kvinnor har varit och är överrepresenterade på arbetsmarkanden
              för företagande, valfrihet och konkurrens.
            </seg>
            <seg n="00563734">
              Vad frågan gäller här i dag är om vi litar på Sveriges företag
              och i synnerhet deras ägare. Våra gemensamma bolag, de statligt
              ägda, är en föregångare. Där är fördelningen i det närmaste 50–50.
              Det är något som åstadkommits främst under Maud Olofssons tid
              som näringsminister och ansvarig för de statliga företagen. Det
              är under hennes ledarskap och nu Annie Lööfs som satsningar har
              gjorts på kvinnors företagande. Projektet Styrelsekraft genom
              Almi, som nämns i betänkandet, är ett av flera sådana exempel.
              Andra har nämnts tidigare. Valfrihetsreformer har genomförts,
              och det har lett till fler företag inom vård, omsorg och skola.
              Införandet av RUT-avdrag för hushållstjänster är ett annat exempel.
            </seg>
            <seg n="94987ed9">
              Alltsammans har gjort att vi i dag har fler kvinnor som äger
              och driver företag. Vi har fått en arbetsmarknad i traditionellt
              kvinnodominerade yrken som har öppnats för den som vill byta jobb
              och öka sina karriärmöjligheter, få en bättre lön och gå vidare
              mot ett ledarskap.
            </seg>
            <seg n="4775c657">
              I betänkandet finns också en undersökning som SCB låtit göra
              och som ger oss ett underlag för hur vi ska arbeta vidare med
              frågorna och ta olika initiativ för att komma i ett ännu bättre
              läge.
            </seg>
            <seg n="34d3f8bd">
              Som bekant pågår också förhandlingar om det EU-direktiv som subsidiaritetsprövades
              här för lite drygt ett år sedan, i december, och som vi debatterade
              då – tänk vad tiden går. Vi tycker inte att det är EU:s sak att
              bestämma hur ägare till våra börsbolag i Sverige ska vara representerade
              i styrelserna. Om man verkar för att inskränka den rätten menar
              Centerpartiet att man inskränker företagarnas rätt att själva
              bestämma hur de kan utvecklas eller för den delen vara mindre
              framgångsrika genom att välja fel väg i frågan.
            </seg>
            <seg n="96ec2a7d">
              Herr talman! All tillgänglig statistik och kunskap visar att
              det bästa för svenskt näringslivs möjligheter att fortsätta utvecklas,
              skapa fler arbeten och vara konkurrenskraftiga globalt är att
              ha med sådan bredd och sådan kompetens i sin ledning att de kan
              fortsätta vara framgångsrika och bli ett föredöme för allt fler,
              både här i Sverige och internationellt. Samtidigt ska ägarnas
              intresse av att vara representerade i bolagens styrelser förstås
              tillgodoses. Det gäller givetvis såväl styrelsernas sammansättning
              som ska spegla inte bara kön utan även ålder, kulturell bakgrund,
              olika slags utbildning och yrkeskunskap, som deras chefer och
              personal. Styrelsefrågan är inte alltid en enkel kombination för
              valberedningarna att hantera. Vägen till framgång går genom ökad
              mångfald och ökad jämställdhet.
            </seg>
            <seg n="51234c63">
              Frågan har diskuterats många gånger. Positionerna är kända, och
              vi lär återkomma den dagen vi – kanske – ska forma en lagstiftning
              som möter EU:s krav på att minst 40 procent av vartdera könet
              ska vara representerat i bolagsstyrelser senast 2020.
            </seg>
            <seg n="f1cd6ed4">
              Sverige ligger väl framme i en europeisk jämförelse redan nu;
              det är inte vi som är sämst i klassen. När det gäller statliga
              företag är vi bäst, näst intill perfekta. En utredning om de kommunala
              bolagen ger oss nu möjlighet att åstadkomma ett lika bra resultat
              i de kommunägda företagen, som ofta sysslar med fastighetsförvaltning,
              är bostadsbolag eller driver olika former av teknisk verksamhet.
              Det handlar om verksamheter som typiskt förknippas med traditionellt
              manliga könsroller. Det är ett jätteangeläget arbete.
            </seg>
            <seg n="137abdf1">
              Det finns dock ingen anledning att binda fast oss vid skampålen
              på det sätt som till exempel Jan Lindholm gör. Arbetet för jämställdhet
              går långsamt. Det är två steg fram och ett tillbaka, men det viktigaste
              är ändå sådant som sker i vår vardag, i familjerna, i skolorna,
              på arbetsplatserna för att inte tala om i medier och reklam. Det
              finns dock vissa som har ett särskilt ansvar att gå före. Det
              är vi som arbetar med politik, och det är näringslivet. Än så
              länge förlitar vi oss på deras förmåga och vilja att förändras.
              Men det tålamodet är inte oändligt. Det finns fördelar med att
              ha ett hot om lagstiftning också. Det kanske gör att man blir
              lite mer angelägen om att jobba med frågorna. Det är alltså inget
              fel med hotet, och det är inget fel i debatten på något sätt.
              Men låt oss ändå hoppas och tro att de börsbolag som här diskuteras
              själva förmår att nå 40-procentsmålet före 2020, innan de påverkas
              av en eventuell lagstiftning.
            </seg>
            <seg n="b343fc16">
              Centerpartiet har, genom Emil Källström, en motion som vi behandlar
              i det här betänkandet och som pekar på behovet av en jämnare könsfördelning
              genom aktiv ägarstyrning vilket jag har talat om här. Det är på
              det sättet vi vill arbeta vidare.
            </seg>
          </u>
          <note type="speaker" n="b33e566c">
            Anf. 63 ROLAND UTBULT (KD):
          </note>
          <u who="roland_utbult_1b344d" xml:id="i-69ece5c491ef2f6f-0" n="ab181a20" next="i-0f0ce4c31b3f9620-0"/>
          <note n="28fbbca3">
            Herr talman! Jag börjar med att yrka bifall till utskottets förslag
            i betänkandet och därmed också avslag på reservationerna.
          </note>
          <u who="roland_utbult_1b344d" xml:id="i-0f0ce4c31b3f9620-0" n="ab181a20" prev="i-69ece5c491ef2f6f-0">
            <seg n="5324bd5a">
              Dagens debatt om associationsrättsliga frågor handlar till stor
              del om den viktiga frågan om ifall kvinnor ska ges plats i bolagsstyrelser.
              När jag lyssnar på debattörerna här i dag upptäcker jag att vi
              är överens om målsättningen med fler kvinnor i bolagsstyrelserna,
              men vi är djupt oense om hur vi ska komma dit.
            </seg>
            <seg n="9645599c">
              Målet om att fler kvinnor ska beredas plats är alltså gemensamt.
              Oppositionen företrädd av S, V och MP är inne på linjen att lagstifta.
              I Alliansen låter vi det här uppdraget ligga hos aktieägarna i
              bolagen, som det har varit i Sverige under lång tid. År 2011 var
              det första året då den kvinnliga representationen i privata bolags
              styrelser passerade 20 procent. De senaste siffrorna är 25,5 procent
              kvinnor i näringslivets bolagsstyrelser. I Europa är snittet 13,7
              procent.
            </seg>
            <seg n="85ea5639">
              Det går åt rätt håll även om takten är alldeles för långsam.
              Det säger jag ödmjukt och håller med samtliga som har varit uppe
              i talarstolen. Sedan 2004 kan man se att andelen kvinnor i börsnoterade
              bolags styrelser har ökat med 0,9 procentenheter per år. Det är
              positivt, men jag tror att utvecklingen skulle kunna gå mycket
              snabbare om näringslivet ansträngde sig lite mer. Någon har räknat
              ut att med den här takten kommer det att dröja ytterligare 15
              år innan världens mest jämställda land har jämlik representation
              i sina bolagsstyrelser. De senaste siffrorna jag har hört om andelen
              kvinnliga verkställande direktörer i börsnoterade företag är 3,8
              procent. Det här verkar sitta i kulturen och i väggarna på bolagens
              styrelserum.
            </seg>
            <seg n="da23d29b">
              Visst skiljer vi oss åt – oppositionen och regeringspartierna.
              Det är en ideologisk skiljelinje som jag tror säger en del om
              hur mycket vi litar på och har förtröstan i människors goda avsikter
              och initiativ. Frågan har, som sagt, varit uppe i kammaren ett
              antal gånger, och som relativt ny i civilutskottet brukar jag
              roa mig med att ibland lyssna på tidigare debatter här i kammaren.
              I mars 2011 uttryckte den socialdemokratiska debattören angående
              kvinnlig representation i bolagsstyrelser följande: Ingenting
              händer av sig självt. Det går med andra ord inte att lita på bolagens
              ledningar; vi måste alltså stifta lagar som tvingar dem att kvotera
              in kvinnor.
            </seg>
            <seg n="2d594a4e">
              Finns det då inga rättesnören för bolagen? Jo, vi har den svenska
              koden för bolagsstyrning. Den säger att jämn könsfördelning i
              styrelsen ska eftersträvas. Jag välkomnar att koden för bolagsstyrning,
              som infördes 2004, uppmanar styrelser att eftersträva en jämnare
              könsfördelning.
            </seg>
            <seg n="a1fe6a8d">
              De kommunala bolagen tillsätts på samma sätt som de kommunala
              nämnderna, alltså av politikerna. Här kan man tala om att gå före
              och visa vägen. Men hur ser det då ut i de statligt helägda företagen?
              Som vi nyss hörde av Ola Johansson är det nästan 50–50. Det är
              de som verkligen ska gå före och vara goda exempel. De statliga
              bolagen har också gått i bräschen. Vi talar om siffror som 49
              procent kvinnlig representation i bolagsstyrelserna. Det är ju
              nästan uppe i jämlik nivå. Jag tror att Margareta Cederfelt också
              nämnde den siffran.
            </seg>
            <seg n="16d02f2b">
              För att synliggöra kvinnors företagande och ge kvalificerade
              kvinnor tillgång till befintliga styrelsenätverk och möjlighet
              att vidareutveckla sin kompetens inom styrelsearbetet har regeringen
              tagit initiativ till ett nationellt styrelseprogram för kvinnor
              – Styrelsekraft. Intresset för att delta i programmet har varit
              mycket stort. 1 400 kvinnor från hela landet ansökte om att få
              delta. Nästa steg blir nu ett program som utbildar och certifierar
              valberedningsledamöterna för att få in fler kvinnor i bolagsstyrelserna.
            </seg>
            <seg n="d3be738e">
              Valberedningarna måste bland annat bli bättre på att definiera
              uppdraget och på att identifiera vilken kompetens som bäst kompletterar
              styrelsen. Jämställdhetsutvecklingen i bolagsstyrelser ska bygga
              på frivillighet. Men det betyder inte att vi ska luta oss tillbaka
              och vara nöjda med dagens situation. Staten har tagit sitt ansvar
              för styrelsers sammansättning utan kvotering. Nu är det dags för
              näringslivet att göra slag i saken, och vi utgår från att så sker
              framöver.
            </seg>
            <seg n="dfe86901">
              Herr talman! EU trycker på för att få sina länder att anamma
              det förslag till direktiv som kommissionen presenterade hösten
              2012. Förslaget innehåller i huvudsak en reglering av hur styrelseledamöter
              ska tillsättas. Målet med direktivet är att uppnå en viss kvot
              kvinnliga styrelseledamöter.
            </seg>
            <seg n="4d417cd6">
              Majoriteten av Europaparlamentarikerna röstade för förslaget,
              men i december 2012 röstade vår riksdag i enlighet med civilutskottets
              förslag att direktivet stred mot subsidiaritetsprincipen. Det
              är en princip som vi kristdemokrater håller väldigt högt och handlar
              om hur samhället ska vara organiserat och på vilken nivå makten
              ska ligga. Det ska sägas att regeringen deltar på EU-nivå för
              att försöka uppmuntra till frivillighet på området.
            </seg>
            <seg n="0f4ef829">
              Vi vill i Alliansen främja en jämnare könsfördelning i bolagsstyrelser,
              men vi vill inte kvotera in kvinnor. Vi menar att det är viktigt
              att könsfördelningen blir avsevärt jämnare än den är i dag. Det
              gäller deltagande i allt ekonomiskt beslutsfattande och då inte
              minst i börsbolagens och övriga näringslivets styrelser.
            </seg>
            <seg n="903534c2">
              Det finns en annan viktig aspekt i det här. Kvinnor deltar aktivt
              i arbetslivet i Sverige, men fortfarande dominerar männen med
              omkring 6 procent högre andel i arbetslivet. En kvinna tjänar
              under sin livstid ungefär 3,6 miljoner kronor mindre än vad mannen
              gör.
            </seg>
            <seg n="6fce04d8">
              Jobbskatteavdraget har gett ett vårdbiträde ungefär en månadslön
              extra per år. RUT-avdraget har underlättat för många kvinnor att
              starta eget. Därtill kommer att Alliansen har genomfört stora
              förändringar i förskolan för att underlätta för ett mer jämställt
              arbetsliv. Regeringen arbetar dessutom aktivt för en konstruktiv
              dialog med näringslivets representanter.
            </seg>
            <seg n="34c99aa8">
              Sverige har gjort och gör mycket för att kvinnor och män ska
              ha samma möjligheter i hela samhället. Men vi i Alliansen tror
              inte på kvotering av kvinnor. Ägarna ska bestämma sammansättningen
              även i fortsättningen. Det är ägarna som bär ansvaret, och jag
              upprepar att vi utgår från att det blir en skärpning så att fler
              kvinnor bereds plats i styrelserna. Det gläder mig att det har
              tagits flera initiativ från näringslivet för att öka jämställdheten
              på det här området.
            </seg>
            <seg n="f9527b40">
              Det är inte bara en principfråga. Med fler kvinnor i ledande
              positioner tror jag att styrelser och ledningsgrupper blir mer
              dynamiska och därmed mer framgångsrika.
            </seg>
          </u>
          <note type="speaker" n="486ffcbf">
            Anf. 64 ANNIKA LILLEMETS (MP):
          </note>
          <u who="annika_lillemets_d743a3" xml:id="i-4c42ec2e9f370620-0" n="c947581c">
            <seg n="633364f0">
              Herr talman! Var tid har sina utmaningar som kräver nya lösningar.
              Samhället är inte statiskt. Det förändras ständigt och i allt
              snabbare takt. Mänskligheten står inför enorma utmaningar – att
              hantera klimatförändringar och miljöförstöring, skenande ekonomiska
              och sociala orättvisor.
            </seg>
            <seg n="de61f55c">
              Näringslivets uppgift i samhället är, eller rättare sagt borde
              vara, att skapa hållbart välstånd för alla berörda. Men hänsyn
              till människor och miljö prioriteras konsekvent ned i kvartalskapitalismens
              förödande kortsiktighet. Inte minst handlar det om kommande generationers
              intressen.
            </seg>
            <seg n="e183ee99">
              Det är ett systemfel i vår nuvarande ekonomiska ordning att utdelning
              till aktieägare kommit att få högsta prioritet på bekostnad av
              alla andra intressen. Detta är särskilt uttalat i USA men ett
              problem även i andra länder. Sverige är inget undantag. Lyckligtvis
              är det ingen naturlag utan kan ändras genom politiska beslut.
              Lagar och regler om företagande kan inte och bör inte undantas
              från utveckling.
            </seg>
            <seg n="bea66715">
              Det är värt att komma ihåg att aktiebolag i den form vi nu har,
              med en jämfört med fysiska personer stark rättslig ställning,
              är ett relativt nytt fenomen i historien. När aktiebolagen introducerades
              en gång i tiden fick de tidsbegränsade tillstånd att verka för
              att uppnå ett specificerat mål, exempelvis att bygga en kanal.
              Men det var då det.
            </seg>
            <seg n="064e4a14">
              Det behövs en ständig omprövning av företagens roll och villkor
              utifrån var tids behov. Och den pågår om än kanske inte så mycket
              här. På många håll i världen tas det fram nya koncept för att
              främja företagande som syftar till vidare nytta och mening för
              fler intressenter än aktieägare. En viktig del i det arbetet är
              att skapa företagsformer där alla som berörs – engelska stakeholders
              – av ett företags verksamhet har inflytande över driften. Det
              handlar om ägare, anställda, underleverantörer, konsumenter, ortsbor,
              framtida generationer som kan vara företrädda av miljöorganisationer
              eller annan ekologisk kompetens.
            </seg>
            <seg n="01f233c6">
              Jag vill uppmärksamma ledamöterna på ett särskilt lovande och
              konkret utslag av denna strävan efter hållbart företagande, som
              vore väl värt att inspireras av i Sverige. Sedan 2010 har många
              amerikanska delstater infört lagstiftning om så kallade benefit
              corporations, en företagsform där strävan efter sociala och ekologiska
              överskott ges en med ekonomisk vinst jämbördig ställning, och
              ytterligare delstater är på gång med att införa det.
            </seg>
            <seg n="593a1f89">
              I somras blev Delaware den 19:e delstaten som tog steget. Eftersom
              Delaware är säte för hälften av alla börsnoterade företag i USA
              och för 64 procent av dem som finns på Fortune 500 , en årlig
              lista över de 500 största företagen i landet, samt för de flesta
              riskkapitalägda företagen i USA, är det ett stort steg framåt.
              Det kan öppna för att näringslivet i stor skala kan bli en god
              kraft för samhället. Så växer en ny sektor fram i ekonomin, en
              sektor som utgörs av ett nytt slags privata företag som strävar
              efter att skapa nytta för alla som berörs av deras verksamhet,
              inte bara aktieägarna.
            </seg>
            <seg n="d9ae5662">
              Intresset är alltså stort både från politiken och från företagarna.
              Den icke-vinstdrivande organisationen B Lab i USA certifierar
              företag som så kallade B corps. Dessa fungerar på samma sätt som
              konventionella bolag men med högre krav på syfte, ansvar och transparens.
              Certifieringen kan jämföras med rättvisemärkning. Vad en sådan
              betyder för kaffe och bananer betyder B corp för hållbart företagande.
              Enligt B Labs hemsida finns i dagsläget fler än 900, jag tror
              att det är 935, certifierade B corps i fler än 30 länder och omfattar
              60 branscher. Lagstiftning om detta slags företag finns redan
              på plats i 11 länder och i ytterligare 16 är processen på gång.
            </seg>
            <seg n="87cd91d1">
              Alla dessa företag arbetar, var och en på sitt sätt, mot ett
              gemensamt mål, att definiera om framgång i näringslivet. För att
              uppnå det krävs grundläggande ändringar av systemet. Man skulle
              kunna säga att det handlar om att ändra det ekonomiska systemets
              dna, dess arvsmassa. Jag menar att bolagsformen benefit corporation
              är en – mycket intressant men bara en – av många delar i den utvecklingen.
            </seg>
            <seg n="af6b56b5">
              Därtill pågår det diskussioner i olika amerikanska städer om
              att gynna benefit corporations i upphandlingar. Även skattelättnader
              för företagstypen diskuteras, motiverat utifrån dess samhällsnytta.
            </seg>
            <seg n="5db4ac63">
              Jag vill nämna en förespråkare för benefit corporations, nämligen
              professor Robert J Shiller, som var en av fjolårets Nobelpristagare
              i ekonomi. Han ger i sin bok Finance and the Good Society tio
              konkreta förslag på hur finansmarknaden kan reformeras så att
              den blir en god kraft i de mångas tjänst, inte bara i någras.
              Hans första punkt är förslaget att införa benefit corporations.
            </seg>
            <seg n="c6419a16">
              Herr talman! För att hjälpa näringslivet tillbaka till sin rätta
              roll behövs även i Sverige en aktiv, offensiv och progressiv politik.
              Demokratin behöver ta ett steg framåt och aktivt ändra villkoren
              för den alltmer dysfunktionella marknaden, som nu domineras av
              ett fåtal vinstjagande storkoncerner.
            </seg>
            <seg n="3c753913">
              Lagstiftning om att inrätta en ny bolagsform och förbättrade
              förutsättningar för företag som vill skapa nytta för de många,
              inte bara för de få, vore ett viktigt steg. Därför har jag tillsammans
              med Valter Mutt föreslagit en utredning om en sådan lagstiftning
              och om hur bästa möjliga förutsättningar för det kan skapas genom
              åtgärder såsom förändrade regler i upphandling och skattelättnader.
              Det amerikanska exemplet är väl värt att följa i Sverige. Det
              är naturligtvis inte det enda exemplet men är förmodligen ett
              effektivt sätt att uppmuntra och underlätta för de goda krafterna
              i näringslivet, vilket är mer angeläget än någonsin.
            </seg>
          </u>
          <note type="speaker" n="884d93b5">
            Anf. 65 BÖRJE VESTLUND (S):
          </note>
          <u who="borje_vestlund_809cde" xml:id="i-3cceba70848e4b9e-0" n="b325eceb" next="i-ae27faea61d23083-0"/>
          <note n="9079acd3">
            Herr talman! Jag vill inledningsvis yrka bifall till reservation
            nr 6.
          </note>
          <u who="borje_vestlund_809cde" xml:id="i-ae27faea61d23083-0" n="b325eceb" prev="i-3cceba70848e4b9e-0">
            <seg n="26307824">
              Jag har hört alla borgerliga representanter i jämställdhetsfrågor
              diskutera det viktiga i ägaransvaret. Vi kan ha olika uppfattningar
              i den frågan, men i fråga om franchising handlar det om att aktivt
              beskära en företagare ägaransvaret. Låt mig säga lite grann om
              hur detta går till.
            </seg>
            <seg n="ab98cec4">
              Avtalet är naturligtvis viktigt när man startar ett företag,
              i synnerhet vid ett franchiseförhållande. Det innebär att man
              får ett avtal slängt på bordet och uppmaningen att skriva på innan
              man går. Har man någon chans att förhandla? Kanske, men i de allra
              flesta fall inte alls. Då reser sig franchisegivaren upp, går
              och tar in någon annan. Det är fråga om stora och mäktiga företag
              som har råd att göra så.
            </seg>
            <seg n="1f57fe4c">
              Ett annat exempel är lagret. Man får köpa in ett lager. Om man
              kliver av som franchisetagare står man där med ett lager och kan
              ingenting göra.
            </seg>
            <seg n="826b62a1">
              Bokföringen är ett annat intressant exempel där ägaransvaret
              beskärs. Bokföringen tas över. Det står i avtalet.
            </seg>
            <seg n="02ea4e32">
              Det sista och mest allvarliga är att man skriver bort rätten
              att gå till domstol. Det skrivs in i avtalet att det ska vara
              ett skiljedomsförfarande. Alla som vet vad ett skiljedomsförfarande
              innebär vet att inget litet företag har råd att gå in i en skiljedomsprocess.
              Det är mycket dyrt, långt utöver det som en liten företagare har
              råd med.
            </seg>
            <seg n="4ffb0a9f">
              Vi socialdemokrater har inte sagt exakt åt vilket håll en ny
              lagstiftning ska gå. Man måste se över lagstiftningen. Det råder
              inget tvivel om att franchisetagaren är den svagare parten och
              att franchisegivaren är den starkare parten. Oftast är det fråga
              om välkända stora företag som helt och hållet bestämmer villkoren
              för de små företagarna. Det är därför när det finns en brist i
              lagstiftningen som den understundom ändras.
            </seg>
            <seg n="1bdc09f6">
              Situationen är beklaglig. Franchisetagarnas organisationer har
              påtalat detta under flera år. Den nuvarande regeringen har suttit
              i snart åtta år och hänvisat till att det är en bra företagsform.
            </seg>
            <seg n="6e044b79">
              Låt mig slutligen kommentera Margareta Cederfelts inlägg om att
              det är så många som går vidare. Ja, en del går vidare, men de
              är inte särskilt många. De har helt enkelt inte råd. De sitter
              på ett lager och en lokal som de inte kommer loss från, och de
              får inte ens information om hur deras egen bokföring ser ut. Det
              är därför vi behöver en ny lagstiftning, och det är därför det
              är viktigt att regeringen omgående ser till att göra något åt
              frågan och att det tas fram en bra lagstiftning som skyddar franchisetagarna
              och att franchisegivarna vet vilka villkor de har att arbeta efter.
            </seg>
          </u>
          <note n="b1584fb0">
            Överläggningen var härmed avslutad.
          </note>
          <note n="5caa4745">
            12 § Sjöfylleri
          </note>
          <note type="speaker" n="c3e256cd">
            Anf. 66 MARGARETA CEDERFELT (M):
          </note>
          <u who="unknown" xml:id="i-4e5d43f90b36482b-3" n="ae132941">
            <seg n="49215f39">
              Herr talman! Betänkandet om sjöfylleri är ett motionsbetänkande.
              Ett enhälligt utskott föreslår avslag på samtliga motioner. I
              utskottets förslag till beslut framgår det att utskottet utgår
              från att regeringen noga följer utvecklingen inom området.
            </seg>
            <seg n="19153349">
              Jag ska säga några ord om lagen. När den antogs handlade det
              om en vilja, en intention, att minska eventuellt förekommande
              sjöfylleri. Jag vill också betona att det fanns en intention att
              öka trafiksäkerheten på sjön. Det fanns även en utredning som
              låg till grund för den lagstiftning som antogs. Utredningen ansåg
              att längden på ett skrov skulle vara sju meter och lägsta hastigheten
              sju knop för att båten skulle omfattas av lagen. Nu blev det inte
              så, utan det blev en skrovlängd på minst tio meter och en hastighet
              på minst 15 knop.
            </seg>
            <seg n="aa8f20c8">
              Jag vill också betona att det tidigare inte har varit lagligt
              att framföra en båt berusad. Det har funnits en lagstiftning som
              reglerade vad som var tillåtet i fråga om berusningsgrad på sjön.
              Men det är viktigt när en ny lagstiftning införs att också utvärdera
              hur resultatet har blivit, om det har blivit en förändring eller
              om det inte har blivit en förändring. Det är också viktigt att
              utvärdera hur en lagstiftning har mottagits och uppfattats. Därför
              ställer jag mig helt bakom det förslag till beslut som utskottet
              kommit fram till, nämligen att utskottet utgår från att regeringen
              följer utvecklingen på området.
            </seg>
          </u>
          <note type="speaker" n="1b910dc9">
            Anf. 67 LARS-ARNE STAXÄNG (M):
          </note>
          <u who="lars-arne_staxang_b1500a" xml:id="i-40e0174ef59f50b8-0" n="41fef87a" next="i-6321ffa22c9136b7-0"/>
          <note n="a93307d1">
            Herr talman! Vår nuvarande lagstiftning trädde i kraft den 1
            juni 2010. Bakgrunden till den var bland annat synpunkter från
            Kustbevakningen och polisen om att få tydligare gränser och regler.
            Redan vid lagens införande fanns det många synpunkter på varför
            man valde att kopiera de stipulerade promillegränserna i landstrafiken.
          </note>
          <u who="lars-arne_staxang_b1500a" xml:id="i-6321ffa22c9136b7-0" n="41fef87a" prev="i-40e0174ef59f50b8-0">
            <seg n="837755d8">
              Denna fråga handlar definitivt inte om man inte ska beivra fylla
              på sjön. Det ska självklart göras. Det har gjorts innan, det görs
              i dag och ska göras i framtiden. Däremot finns inga trafiksäkerhetsdata
              – inte 2010 och inte heller i dag – att en gräns på 0,2 promille,
              som i landstrafiken, på något sätt skulle minska olyckorna på
              sjön. Det sker naturligtvis olyckor på sjön, men då är det fråga
              om mycket högre promillehalter – och det är klart att de ska beivras.
            </seg>
            <seg n="9e3153ec">
              Däremot sker dödsfall på sjön, även om de lyckligtvis har minskat.
              40 år tillbaka i tiden var det tre gånger så vanligt att drunkna
              på sjön. Det har blivit en förbättring. Det sker olyckor på sjön
              i framför allt små båtar, ofta med äldre herrar utan flytväst.
              Där sker de många olyckorna.
            </seg>
            <seg n="708d9811">
              Dessutom är, mig veterligt, vi det enda land i västvärlden som
              har satt gränsen till 0,2 promille. Andra länder, även i Norden,
              har som lägsta gräns 0,5. Trafiksäkerhetsdata från året före och
              även från 2010 visar att den nya lagstiftningen inte på något
              sätt har påverkat antalet olyckor.
            </seg>
            <seg n="66e3d00d">
              Dessutom finns det en osäkerhet om vem som har sjösäkerhetsansvar
              ombord, vilket är olyckligt. I normala fall och i alla andra sammanhang
              är det föraren. Men på sjön kan det vara så att finns det någon
              annan person ombord som har stor kunskap om sjön kan denna person
              efteråt bli skyldig till fylleri på sjön, trots att han eller
              hon inte på något sätt har hanterat säkerheten i det stipulerade
              fallet.
            </seg>
            <seg n="a47d28c5">
              Herr talman! Det skulle vara lämpligt att så här efter tre fyra
              år göra en utvärdering av lagstiftningen. Då bör man naturligtvis
              se om 0,2-gränsen är lämplig, men också i övriga fall se om lagstiftningen
              kan förbättras.
            </seg>
          </u>
          <note type="speaker" n="b634a513">
            Anf. 68 MARIA ABRAHAMSSON (M):
          </note>
          <u who="maria_abrahamsson_b69c85" xml:id="i-74477858e5d6fe84-0" n="e9aaa36d">
            <seg n="9a5614c9">
              Herr talman! Som vi hörde Margareta Cederfelt redovisa här är
              samtliga partier överens med motionärerna och delar deras uppfattning.
              Men det hjälper inte, för i linje med den ibland svårbegripliga
              riksdagslogiken avstyrker utskottet det tiotal motionsyrkanden
              som finns om en utvärdering av 0,2-promillegränsen till sjöss.
            </seg>
            <seg n="e32ada01">
              Utskottet säger att det inte finns något behov av ett tillkännagivande
              till regeringen, eftersom man utgår från att regeringen noga följer
              frågan. Men man är alltså överens med motionärerna.
            </seg>
            <seg n="f70320fc">
              Jag kan meddela att jag utgår också från att regeringen noga
              följer den här frågan, även om jag – som sagt – inte kanske fullt
              ut förstår logiken i utskottets resonemang.
            </seg>
            <seg n="2d39411e">
              Men nu när jag står här i talarstolen, tänker jag ta tillfället
              i akt och förklara varför det är angeläget att det verkligen sker
              en utvärdering.
            </seg>
            <seg n="9c19f7e1">
              Sedan snart fyra år gäller alltså 0,2-gränsen för skeppare och
              besättningar på båtar som går i minst 15 knop, eller där båten
              har ett skrov på minst tio meter. Det är därmed inte bara stora
              fartyg och fartvidunder som träffas av lagen, utan den gäller
              också mindre och mellanstora båtar.
            </seg>
            <seg n="f51c4425">
              När den nya lagstiftningen infördes den 1 juni 2010 motiverades
              den av sjösäkerhetsskäl. Enligt riksdagen fanns det anledning
              att se lika allvarligt på alkoholpåverkan till sjöss som i trafiken
              på våra vägar.
            </seg>
            <seg n="acc3d070">
              Herr talman! Det finns inga belägg för att en så låg promillehalt
              som 0,2 är sjösäkerhetsmässigt motiverad. Och det finns heller
              ingen saklig grund för att jämföra med fordonstrafiken på vägarna.
              Det konstaterade Högsta domstolen i en dom från sommaren 2012.
              Jag citerar ur domen:
            </seg>
            <seg n="86e30abf">
              Från trafiksäkerhetssynpunkt får det vidare, typiskt sett anses
              föreligga en något mindre fara vid onykterhet i sjötrafik än i
              vägtrafik. Mot den bakgrunden kan den praxis som utvecklats beträffande
              rattfylleri inte omedelbart tjäna som vägledning vid bestämmande
              av straff för sjöfylleri vid samma promillehalter.
            </seg>
            <seg n="8cf1812b">
              Vad HD gör här är att man framhåller – på sitt sedvanligt inlindade
              sätt – att risken från trafiksäkerhetssynpunkt är lägre vid 0,2-promillekörning
              till sjöss än i vägtrafiken. I klartext betyder det att landets
              högsta juridiska instans underkänner riksdagens resonemang om
              att en måttlig alkoholpåverkan till sjöss är lika straffvärd som
              samma alkoholpåverkan vid bilkörning.
            </seg>
            <seg n="e119365a">
              Herr talman! Jag vill inte gärna vara övertydlig. Jag tycker
              att det ibland kan vara pinsamt. Men så här ligger det till: En
              person som har druckit ett par glas vin kan vara helt livsfarlig
              bakom bilratten där det fordras snabba reflexer och blixtsnabba
              situationsbedömningar.
            </seg>
            <seg n="8873349c">
              Om samma person i stället greppar rodret på en båt, har han eller
              hon avsevärt mycket mer tid på sig att bedöma och reflektera över
              vilka manövrer som behöver göras för att undvika faror. I båten
              är alltså personen i fråga inte på långa vägar lika farlig för
              sig själv och andra som han eller hon är bakom ratten på en bil.
            </seg>
            <seg n="5c5e0cf1">
              Talar man med Svenska Livräddningssällskapet, som jag gjorde
              häromdagen, får man bekräftat att när det gäller drunkningsolyckor
              generellt – men också kopplat till fritidsbåtar – är det svårt
              att se en tydlig trend vad gäller tillbuden. Men på lång sikt
              har det skett en svag minskning av antalet drunknade.
            </seg>
            <seg n="41306fe9">
              En sak vet man alldeles säkert, och det är att det överlägset
              bästa sättet att minska olyckorna till sjöss är att använda flytväst.
              Nio av tio som drunknar saknar flytväst.
            </seg>
            <seg n="fc98490c">
              Så om man effektivt ska förhindra svåra olyckor med båtar borde
              man nog hellre satsa på att få folk att använda flytväst, i stället
              för att jaga båtförare med 0,2 promille i blodet.
            </seg>
            <seg n="f04d9275">
              I somras rapporterade polisen och Kustbevakningen att fylleriet
              till sjöss hade minskat. Men vad man menade var inte att antalet
              berusade båtförare har blivit färre sedan 0,2-gränsen infördes,
              utan att den nya promillegränsen har fått båtfolk att ligga förtöjda
              vid bryggan redan efter en obetydlig förtäring av alkohol. Så
              visst, straffhotet för det nya brottet sjöfylleri – böter eller
              fängelse i högst sex månader – tycks i alla fall ha fått till
              effekt att båttrafiken har minskat över lag.
            </seg>
            <seg n="4eb72f37">
              Är detta inte bra då? Nej, det tycker inte jag framför allt för
              att båtfolkets frihet har naggats i kanten utan att sjösäkerheten
              har ökat. 0,2-gränsen till sjöss slår oproportionerligt hårt mot
              den stora majoriteten skötsamma båtförare.
            </seg>
            <seg n="9d7d1c48">
              Tvärtemot vad riksdagen trodde 2010 har sjösäkerheten alltså
              inte stärkts för båtåkande familjer och alla andra båttrafikanter.
              Däremot har 0,2-promilleregeln kommit att inskränka friheten för
              den stora majoritet båtförare för vilka båtlivet just betyder
              frihetskänsla, naturupplevelser och social samvaro – detta ibland
              i förening med viss alkoholförtäring, men utan att denna innebär
              någon som helst fara för dem själva eller andra.
            </seg>
            <seg n="042574cd">
              Vi är nog alla helt överens om att man inte ska vara full på
              sjön, oavsett om man har ansvar bara för sig själv, för en besättning
              eller för andra sjötrafikanter. Just därför har vi också sedan
              länge en straffbestämmelse om sjöfylleri, som sedan har ändrats
              till grovt sjöfylleri. Gränsen går här vid 1,0 promille alkohol
              i blodet och brottet kan ge fängelse i två år. Det är en bra och
              välmotiverad straffbestämmelse, och jag menar att någon mer bestämmelse
              egentligen inte behövs.
            </seg>
            <seg n="39109ce9">
              Herr talman! Samtliga partier är alltså överens om att de inte
              har någon annan uppfattning än motionärerna i det här ärendet.
              Precis som motionärerna vill man se en utvärdering av 0,2-promillegränsen
              till sjöss.
            </seg>
            <seg n="9919c0b0">
              Jag tycker uppriktigt att det är synd att utskottet inte har
              kunnat kosta på sig ett tillkännagivande för att skynda på den
              här processen. Men nu är det som det är, och jag får finna mig
              i det.
            </seg>
          </u>
          <note type="speaker" n="ebd53249">
            Anf. 69 FINN BENGTSSON (M):
          </note>
          <u who="finn_bengtsson_813f74" xml:id="i-0ad3fe828ac54c22-0" n="ac276a64">
            <seg n="b2c1f864">
              Herr talman! Det har sagts mycket bra här av Lars-Arne Staxäng
              och Maria Abrahamsson, så jag tänker inte ta upp den delen av
              diskussionen utan bara fästa mig lite grann vid promillegränsen
              på 0,2 i sjöfyllerilagen utifrån perspektivet vilken betydelse
              detta kan ha för båtlivet i vårt land. Maria Abrahamsson antydde
              att det kanske har lett till ett visst minskat intresse.
            </seg>
            <seg n="d18f1103">
              Vi har trots allt, herr talman, 880 000 fritidsbåtar i detta
              land. Vi har 1 000 båtklubbar i Sverige med 250 000 medlemmar.
              Vi har inom båtbranschen som näring 4 000 personer direkt sysselsatta
              och 8 000 personer som underleverantörer, och ofta är det små
              företag på landsbygden. Båtproduktionen som näring i Sverige är
              värd ungefär 2 miljarder kronor. Exporten beräknas till 477 miljoner
              svenska kronor med en total omsättning på hela 15 miljarder kronor.
              Detta ger 3 miljarder i momsintäkter.
            </seg>
            <seg n="7c4657e4">
              Det diskuteras om lagen riskerar att åstadkomma ett försämrat
              intresse bland de människor som är beroende av att ha ett fritidsliv
              med båt, inklusive näringen. Det konstaterades av tidigare talare
              att majoriteten dödsfall sker i små båtar, alltså de båtar som
              egentligen inte berörs av lagen.
            </seg>
            <seg n="9c28337a">
              Vi kan för ett ögonblick stanna upp och fundera lite grann på
              0,2 promille i jämförelse med betydelsen av den viktiga regleringen
              för vägtrafiken i förhållande till sjölivet. Omvärlden har en
              annan syn på detta. Grannländer har någonstans mellan 0,5 och
              1 promille som gräns. Det är intressant att notera, herr talman,
              att i yrkesmässig sjötrafik är den internationella regleringen
              0,8 promille.
            </seg>
            <seg n="24fc2bb7">
              Detta bygger under lite grann av det som Maria Abrahamsson resonerade
              kring, att sjölivet inte är att likställa med vägtrafiken när
              det gäller alkohol. Därmed ska man naturligtvis inte stimulera
              till alkoholförtäring.
            </seg>
            <seg n="e1d26f4d">
              Om man nu har en båt som går i minst 15 knop och har ett skrov
              som är minst tio meter kanske man lägger till efter en dags sjötrafik.
              På kvällen går man ned i kabyssen, lagar god mat och tar fram
              en flaska vin och delar med besättningen, och sedan går man och
              lägger sig. Om det då plötsligt blåser upp till storm under natten
              och man måste förtöja om begår man faktiskt ett lagbrott, så som
              vi har stiftat denna lag.
            </seg>
            <seg n="09e51a82">
              Det är fullständigt ogenomtänkt och orimligt att den kan få sådana
              konsekvenser. Då skyddar sig lagstiftaren med: Ja, men så kommer
              det inte att utnyttjas. Nej, herr talman, men jag tycker inte
              att vi ska stifta lagar som innebär att man begår lagbrott även
              om de inte beivras. Vi måste ha lagar som följer den naturliga
              processen för en företeelse, och då är sjöliv inte att jämföra
              med vägtrafik.
            </seg>
            <seg n="6509f532">
              Därmed tycker jag att det hade varit lämpligt att göra en sådan
              här översyn. Nu har utskottet, som har konstaterats, delat motionärernas
              åsikt och landat i att man förutsätter att regeringen noga följer
              frågan. Jag kan försäkra, herr talman, att vi som har motionerat
              i ärendet kommer att noga följa att regeringen också lever upp
              till att följa denna fråga.
            </seg>
          </u>
          <note type="speaker" n="96abb8ae">
            Anf. 70 AGNETA GILLE (S):
          </note>
          <u who="agneta_gille_d9ee01" xml:id="i-1f9d9b89cf5c52b9-0" n="49fe5776">
            <seg n="bedc5dce">
              Herr talman! Jag är också en av motionärerna i detta ärende.
              Det har tagits fram många frågor och beskrivningar, och det är
              väl en av de frågor där vi i kammaren har utsatts för lobbying.
              Det visar vilket oerhört stort engagemang som båtfolket har i
              frågan. Det är ju de som känner av lagstiftningen.
            </seg>
            <seg n="a989f2c2">
              Jag har egen erfarenhet. Jag är sommarboende på en ö, Länsö,
              i Östhammars skärgård, och där blir det verkligen tydligt vad
              den här lagen innebär. Om inte annat innebär den att grannarna
              talar med varandra därför att de är oerhört upprörda över lagen.
              De vill verkligen ha fler argument: Vad har den lett till? Vad
              har den resulterat i?
            </seg>
            <seg n="857749e6">
              Därför tycker jag att det är oerhört angeläget att vi får en
              utvärdering så att vi kan få fram fakta, svart på vitt: Vad är
              det som gäller? Vad har lagen lett till? Vad har den givit för
              resultat?
            </seg>
            <seg n="9469f4d4">
              Det är oerhört viktigt att poängtera att vi inte alls ska vara
              berusade, fulla, på sjön. Det är A och O i sjösäkerhet, alltid.
              Jag har själv skepparexamen och har två mindre båtar. Det är oerhört
              viktigt att vi håller på den regeln.
            </seg>
            <seg n="73d9d388">
              Men när man är ute i kustbandet och vid kusten, besöker kustrestauranger
              och möter folk är det en stor diskussion om vad lagen har lett
              till. Därför tycker jag att vi verkligen måste sätta press på
              regeringen.
            </seg>
            <seg n="0ee5f853">
              Jag är lite besviken över att vi i detta ärende inte har fått
              ett tillkännagivande så att vi sätter ytterligare press på regeringen
              att verkligen göra någonting åt situationen genom att få till
              stånd en utvärdering. Jag yrkar ingenting, herr talman, men jag
              tycker att det här är synd. Jag hoppas att vi på olika sätt kan
              sätta press på regeringen att verkligen göra en utvärdering så
              att vi får svart på vitt och ser resultatet: Vad har denna lag
              lett till? Vad har den visat för resultat?
            </seg>
          </u>
          <note type="speaker" n="f9bf3a4a">
            Anf. 71 OLA JOHANSSON (C):
          </note>
          <u who="ola_johansson_34dd4e" xml:id="i-3cdfe1b682cb6e91-1" n="186ace82">
            <seg n="3783bebc">
              Herr talman! I detta ärende finns det ett stort antal motioner
              där man vill att riksdagen ska tillkännage att lagen om sjöfylleri
              och dess utvidgande 2010 ska utvärderas. Centerpartiet delar den
              uppfattningen. Vi förutsätter, som riksdagen redan tidigare har
              uttalat, att regeringen låter utvärdera och redovisa de effekter
              som den ändrade lagen har haft i praktiken på sjösäkerheten.
            </seg>
            <seg n="c2e38748">
              Vi kan också konstatera att lagstiftare och myndigheter har svårt
              att förhålla sig till båttrafiken och båtlivet som sådant, och
              ofta också till den företagsamhet som är förknippad med båtlivet.
              I en båtcharterverksamhet ställs det till exempel krav på att
              skepparen eller den som framför en båt med passagerare ska ha
              högskoleutbildning och praktik från handelsflottan. I praktiken
              innebär det enorma svårigheter för mindre företag som har passagerare
              i sina båtar, som till exempel driver museal turistverksamhet
              med fartyg.
            </seg>
            <seg n="807dc65a">
              Jag vill slutligen säga att Centerpartiet vill verka för att
              färre olyckor sker till sjöss. Vi har varit delaktiga i att ta
              fram den nya lagen, och självklart ser vi också gärna att den
              utvärderas i sinom tid.
            </seg>
          </u>
          <note n="223404a1">
            Jag yrkar bifall till förslaget i betänkandet. Skepp ohoj!
          </note>
          <note n="b1584fb0">
            Överläggningen var härmed avslutad.
          </note>
          <note n="5262420a">
            13 § Ersättningsrätt
          </note>
          <note type="speaker" n="7db47e49">
            Anf. 72 HILLEVI LARSSON (S):
          </note>
          <u who="hillevi_larsson_81d8b4" xml:id="i-ce0dd58e39e8f804-0" n="90e1853c" next="i-dc0e7488b66e74f3-0"/>
          <note n="7c91670b">
            Herr talman! Jag vill börja med att yrka bifall till reservation
            1 och reservation 2.
          </note>
          <u who="hillevi_larsson_81d8b4" xml:id="i-dc0e7488b66e74f3-0" n="90e1853c" prev="i-ce0dd58e39e8f804-0">
            <seg n="392c5922">
              Jag vill först tala lite om möjligheterna att teckna personförsäkring.
              Vi fick en ny försäkringsavtalslag 2006, och i den lagen sades
              att det skulle krävas särskilda skäl för att neka någon försäkring.
              Tyvärr ser vi trots denna nya lag fortfarande svårigheter att
              teckna försäkring, och det gäller speciellt möjligheten att få
              barnförsäkring.
            </seg>
            <seg n="e2136c5c">
              Civilutskottet har gjort en egen rapport om dessa frågor för
              att utvärdera lagen och hur den har följts. Vi kan se att det
              har blivit lite bättre under de senaste tio åren, det vill säga
              att det är färre som helt nekats försäkring. Men det finns fortfarande
              problem.
            </seg>
            <seg n="60bac5f6">
              Vi kan till exempel se att de individuella handlingarna för bedömning
              inte finns så ofta som borde vara fallet, utan i stället gör man
              schablonmässiga bedömningar. Där borde det bli bättre underbyggda
              bedömningar, alltså att man tittar på varje enskild person som
              vill teckna en försäkring och inte lägger ihop dem i grupper och
              säger att människor med en viss bakgrund bör ingå i en särskild
              grupp.
            </seg>
            <seg n="48de9d4e">
              Som ett konkret exempel vill jag nämna för tidigt födda barn.
              Det har hänt väldigt mycket på det området. Förr i tiden fick
              tyvärr många barn som föddes för tidigt problem senare i livet.
              Där kan man se att de medicinska framstegen är så stora att väldigt
              många barn som är för tidigt födda ändå får ett mycket bra liv.
              Många har inga men över huvud taget av att de är för tidigt födda,
              utan de växer snabbt i kapp.
            </seg>
            <seg n="4e1bfbb5">
              Trots detta är det väldigt svårt för barn som är för tidigt födda,
              eller rättare sagt deras föräldrar, att få försäkring. Det är
              en diskriminering som är helt orimlig eftersom den saknar vetenskaplig
              grund. Civilutskottets rapport visade också att just dåligt vetenskapligt
              underbyggda beslut är ett problem bland försäkringsbolagen. De
              är långsamma att ta till sig den senaste medicinska kunskapen.
            </seg>
            <seg n="0841ecbb">
              För de berörda familjerna blir det här ett jätteproblem. Samhället
              ger ett visst skydd om man inte har barnförsäkring, till exempel
              om man har nekats barnförsäkring av försäkringsbolag. Men det
              är ungefär 100 000 kronor per år som en förälder kan få för att
              ta hand om ett barn som blir sjukt av olika skäl. Det kan vara
              sjukdomar som slår ut eller olyckor som leder till sjukdomar och
              funktionsnedsättningar. Även när barnet växer upp och blir vuxet
              utgår en mycket låg ersättning från samhället för försörjningen,
              det vill säga den täcker inte normala levnadsomkostnader. Därför
              är det viktigt att försäkringsbolagen tar sitt ansvar.
            </seg>
            <seg n="a0289dbd">
              Vi har också sagt i lagstiftningen att det måste krävas särskilda
              skäl för att neka försäkring. Därför krävs det att det händer
              något på det här området.
            </seg>
            <seg n="8527c216">
              Vi kräver att regeringen snarast tar initiativ till uppföljning
              av det här. Man kallar det kontraheringsplikten. Det är ett ganska
              konstigt ord, men det handlar helt enkelt om att det ska krävas
              särskilda skäl för att helt neka försäkring. Där vill vi att regeringen
              faktiskt gör någonting.
            </seg>
            <seg n="c503f27f">
              Civilutskottets rapport visar att det fortfarande finns behov.
              Trots den nya lagen har det inte blivit tillräckligt bra. Det
              bästa är naturligtvis om man kan få en fullgod försäkring med
              en rimlig premie. Men om alternativet är ett totalt avslag, att
              man inte får någon försäkring alls, är det ändå bättre att man
              får till exempel en förhöjd premie så att det blir lite dyrare.
              Man kan ha klausul; det innebär att man kanske inte har ett fullständigt
              försäkringsskydd men att man ändock har ett skydd.
            </seg>
            <seg n="4bf44311">
              Men detta tillämpar inte försäkringsbolagen i någon större utsträckning,
              utan totalt avslag är tyvärr alltför vanligt. Vi vill ha fullgott
              försäkringsskydd för de allra flesta. Det ska krävas särskilda
              skäl för att avslå helt, och i de fallen bör man överväga om man
              inte kan ge ett skydd som kanske inte är heltäckande men ändock
              innebär ett bra skydd för de berörda familjerna i stället för
              att de inte har något skydd alls.
            </seg>
            <seg n="48d070a1">
              Den andra frågan jag tänker ta upp gäller handläggning av trafikskadeärenden.
              En patientsäkerhetsutredning som kom 2008 visar att det finns
              stora brister på det området. Det handlar om försäkringsbolag
              som har orimligt stort inflytande när det gäller hela trafikskadeprocessen.
            </seg>
            <seg n="8d29ecaf">
              Det är ju obligatoriskt att teckna trafikförsäkring om man ska
              ha till exempel bil, men skyddet är väldigt dåligt om man drabbas
              av en trafikskada. Man kan konstatera att behandlingen av de trafikskadade
              inte är rättssäker. Man kan se att de organ som finns framför
              allt företräder försäkringsbolagen, inte de trafikskadade.
            </seg>
            <seg n="6899fc77">
              Första instans för trafikskador är Trafikskadenämnden. Här kan
              man se att försäkringsbolagen har ett orimligt stort inflytande.
              Det finns medicinska rådgivare som försäkringsbolagen knyter till
              sig. Det är läkare som i många fall även jobbar för den offentliga
              vården i landstingen. De har alltså en anställning där, men som
              extraknäck jobbar de även för försäkringsbolag.
            </seg>
            <seg n="3eb322b2">
              De här rollerna är tyvärr svåra att förena. Trots det framträder
              försäkringsbolagens rådgivare i Trafikskadenämnden, som alltså
              är första instans när det gäller trafikskador, men även i senare
              domstolsprocesser om beslutet i Trafikskadenämnden överklagas.
              De kan uppfattas som oberoende, för de kan hänvisa till sin anställning
              inom landstinget. Många gånger kan de vara otroligt duktiga, meriterade
              och välutbildade. Problemet är att de är köpta av försäkringsbolagen
              – det är försäkringsbolagen som betalar deras lön. Och det är
              stora summor det handlar om; de kan till och med överstiga lönen
              de får från sin anställning i det offentliga. Men de står inte
              under Socialstyrelsens kontroll, och de får dessutom ett orimligt
              inflytande på rättsprocessen.
            </seg>
            <seg n="42273114">
              I Trafikskadenämnden sker allting skriftligt. Den trafikskadade
              kan alltså inte ens komma dit och själv berätta om sin situation
              och sina skador. Redan där finns alltså ett problem som man borde
              åtgärda.
            </seg>
            <seg n="4fc72e68">
              Man kan också se att insynen i nämnden är begränsad. Det handlar
              om väldigt mycket pengar för de drabbade. Om man inte får rätt,
              om man överklagar och då förlorar rättegången – som dessutom kan
              dra ut på tiden – får man betala inte bara sina egna rättegångskostnader
              utan även försäkringsbolagets. Jag har träffat människor som har
              belånat huset och till och med tvingats sälja huset, för det handlar
              om hundratusentals kronor som de har fått betala i stället för
              att själva få ersättning som de är berättigade till för mycket
              svåra skador.
            </seg>
            <seg n="a3f97bce">
              Vi kan alltså inte invänta den parlamentariska socialförsäkringsutredningen
              som pågår, där den här frågan har gömts för att hamna på andra
              sidan valet. Det här måste upp nu, och det måste framför allt
              bli en valfråga. Det är helt orimligt att så många tusen människor
              som det handlar om diskrimineras på det sätt som görs i dag. Vi
              kräver rättssäkerhet för de trafikskadade.
            </seg>
          </u>
          <note type="speaker" n="30d75afa">
            Anf. 73 JAN LINDHOLM (MP):
          </note>
          <u who="jan_lindholm_73d248" xml:id="i-f2bdd5ad797bf132-0" n="d7ccfb46" next="i-079b80ed7612dae7-0"/>
          <note n="dff2e771">
            Herr talman! Civilutskottets betänkande 14 om ersättningsrätt
            behandlar 15 motionsyrkanden från allmänna motionstiden. Personförsäkringar,
            hemförsäkringar och trafikskadefrågor är några av de ämnen som
            behandlas.
          </note>
          <u who="jan_lindholm_73d248" xml:id="i-079b80ed7612dae7-0" n="d7ccfb46" prev="i-f2bdd5ad797bf132-0">
            <seg n="f68e498d">
              Först vill jag tala lite kort om det här att försäkringsbolag
              inte får vägra att teckna personförsäkringar, det som på fikonspråk
              kallas för kontraheringsplikt.
            </seg>
            <seg n="c4cb590c">
              Trots regeringens konstaterande att problemet sakta minskar vidhåller
              Miljöpartiet att det krävs åtgärder nu. I reservation 1 krävs
              att den uppföljning regeringen tidigare har lovat att genomföra
              under den här mandatperioden verkligen blir genomförd. Vi menar
              att det är ett absolut minimikrav, och vi är övertygade om att
              en sådan uppföljning om den görs kommer att visa på ett behov
              av ytterligare lagstiftning.
            </seg>
            <seg n="a53a8873">
              När det gäller trafikskadeärenden är problemet att de drabbade
              hamnar i ett kraftigt underläge i förhållande till sina försäkringsbolag.
              Det är tyvärr vanligt att försäkringsbolagens egna medicinska
              rådgivare inte träffar de skadade och underkänner alla läkarintyg
              från läkare som både har behandlat de skadade och träffat dem
              ett flertal gånger.
            </seg>
            <seg n="e99ef1a7">
              Rättsosäkerheten i trafikskadeärenden är klart otillfredsställande.
              Det krävs, menar vi, en total översyn av Trafikskadenämndens verksamhet
              för att uppnå en rimlig balans mellan de drabbade och de stora
              försäkringsbolagen. Reservation 2 tar upp det på ett bra sätt.
            </seg>
            <seg n="7b420a09">
              Sedan, herr talman, kommer vi till frågan om ansvar vid radiologiska
              olyckor.
            </seg>
            <seg n="6c6679c4">
              Varje år är det ett flertal medborgare som drabbas av försäkringsbolagens
              ovilja att exempelvis teckna en sjukförsäkring för de för tidigt
              födda barn som har en diagnos, och det är många som lider av Trafikskadenämndens
              vägran att ta del av en del läkarintyg. Därför förstår jag att
              många som lyssnar på en sådan här debatt anser att de frågorna
              är mycket viktigare än frågan om ersättningsvillkoren vid radiologiska
              olyckor. Det är ju en typ av olycka som vi än så länge inte har
              drabbats av, och många tänker kanske att den typen av olycka inte
              kommer att inträffa.
            </seg>
            <seg n="6f8e6000">
              Självklart är det allas vår önskan att det inte ska inträffa
              några stora radiologiska olyckor i vårt land. Men ersättningsreglerna
              är ju till för att så långt möjligt lösa problemen om det som
              inte får ske ändå skulle ske. Att jag ägnar största delen av mitt
              anförande åt denna fråga betyder alltså inte att jag anser att
              de övriga frågorna är mindre viktiga. Jag höll till exempel ett
              ganska långt anförande om problematiken med trafikskadeärenden
              förra gången, alltså då vi diskuterade den här frågan förra året,
              så Miljöpartiets ståndpunkt torde vara ganska väl känd. För att
              ytterligare understryka att jag värderar de två frågor som Hillevi
              Larsson tog upp vill jag säga att jag instämmer i det anförandet.
              Jag tycker att det var en mycket bra argumentation.
            </seg>
            <seg n="62c6c7b1">
              Utskottet behandlar nu två motioner som kräver att kärnkraften
              ska stå för sina egna kostnader. Eftersom allianspartierna när
              de 2009 bröt den 33 år gamla blocköverskridande energiöverenskommelsen
              från 1976 gav ett stort antal löften och deklarerade att ingen
              ny svensk kärnkraft kommer att byggas med statligt stöd borde
              det inte vara några problem för regeringens företrädare att instämma
              i motionernas övergripande krav – alltså kravet att kärnkraften
              ska stå för samtliga sina egna kostnader.
            </seg>
            <seg n="2acb9bf8">
              Det vore därför välgörande om vi här i kammaren i dag kunde få
              höra fyra tydliga uttalanden från allianspartiernas företrädare
              att detta gäller – att kärnkraften ska stå för alla sina egna
              kostnader. Vad det sedan i praktiken innebär kommer vi förmodligen
              att fortsätta tvista om, men det vore trots det välgörande för
              debatten om ni från er sida ständigt inpräntar, för dem som inte
              har förstått den delen i ert ställningstagande, att kärnkraften
              ska stå för samtliga sina egna kostnader.
            </seg>
            <seg n="97084e8e">
              Det finns säkert många som anser att ett regelverk för ansvarsfrågor
              vid en radiologisk olycka är en rätt oviktig fråga. Först och
              främst kan ju många tänka att i ett sådant läge är det ändå samhället
              och skattebetalarna som får ta smällen oavsett vilka regler som
              gäller. Ingen regering skulle överleva som står overksam i en
              sådan situation, tänker nog många. Sedan finns det säkert många
              som lever i tron att svenska kärnkraftverk är så säkra att det
              inte händer hos oss. Men svenska reaktorer är inte säkrare än
              reaktorer i andra länder.
            </seg>
            <seg n="8c6347b0">
              Man kan tolka allianspartiernas förhållningssätt i denna fråga
              som att de väljer att blunda och hoppas att ingen olycka ska inträffa,
              men olyckor har skett, och de kommer att fortsätta att inträffa.
              Det är tyvärr den sorgliga sanningen.
            </seg>
            <seg n="c1411750">
              År 1973 skedde en stor explosion i Windscales upparbetningsanläggning,
              som jag har besökt.
            </seg>
            <seg n="f1824f88">
              År 1986 skedde olyckan i Tjernobyl, en av de hittills allvarligaste
              olyckorna i en kärnreaktor. Olyckan pågår fortfarande efter 28
              år – lägg märke till det – och den torde pågå under överskådlig
              tid. Här handlar det om en fullständig härdsmälta med omfattande
              läckage till omgivningen. Över 600 000 personer kommenderades
              ut till räddningsarbete. Många av dem kunde bara jobba under en
              eller två minuter eftersom strålningsnivåerna var sådana att de
              på så kort tid utsattes för en dos som är den tillåtna dosen för
              en hel livstid.
            </seg>
            <seg n="707848dc">
              År 1999 startade en okontrollerad kedjereaktion i en bränslefabrik
              i Tokaimura som ledde till mycket stora radioaktiva utsläpp.
            </seg>
            <seg n="aaa04aa9">
              År 2005 läckte 20 ton plutonium- och uranhaltig syra ut från
              Thorp, som är en upparbetningsanläggning i Sellafieldkomplexet
              i England. Det påverkade faktiskt också fisket utanför den norska
              kusten. Efter många års reparationer startades åter anläggningen.
              I februari 2011 läckte ytterligare 500 000 liter radioaktiv vätska
              ut från anläggningen, enligt de ansvariga myndigheterna.
            </seg>
            <seg n="b544ae8d">
              År 2006 var en av reaktorerna i Forsmark strömlös i 22 minuter.
              Många internationella bedömare anser att Forsmark då var mycket
              nära ett okontrollerat förlopp som kunde ha slutat i en härdsmälta.
            </seg>
            <seg n="4e666bec">
              Den 12 mars 2011 exploderade reaktor 1 i Fukushima i Japan. Totalt
              har fyra reaktorer skadats. Konsekvenserna är omfattande men fortfarande
              till rätt stor del osäkra. Informationen är inte så lättbegriplig,
              men troligen har fyra separata härdsmältor inträffat i reaktorhärdar
              och i förvaringskärl för utbränt bränsle. Troligen har ingen tidigare
              olycka inom kärnkraftsindustrin varit så omfattande som denna.
            </seg>
            <seg n="236ea5d7">
              Trots att det saknas lösningar, exempelvis när det gäller de
              stora mängder havsvatten som har använts och fortfarande används
              för att kyla anläggningarna, liksom när det gäller hur de växande
              resterna av härdsmältor ska slutförvaras, har försiktiga uppskattningar
              gjorts när det gäller de totala kostnaderna för olyckan. Dessa
              beräkningar hamnar på minst 1 500 miljarder svenska kronor. Att
              volymen i härdsmältan växer beror på den teknik man tvingas använda
              som i praktiken innebär att smältorna inkapslas i stora saltberg,
              som då blir förorenade.
            </seg>
            <seg n="92860050">
              Herr talman! Av de olyckor som jag har räknat upp känner de flesta
              bara till tre, några kanske känner till fyra. Ändå är det långt
              ifrån alla olyckor som har inträffat. Kärnkraftsindustrin har
              drabbats av ytterligare ett hundratal större olyckor och ett stort
              antal mindre.
            </seg>
            <seg n="dedbfec1">
              Då ska ni veta att jag inte räknar in de ständigt pågående utsläpp
              som ingår i de metoder man använder för att bryta och förädla
              fram bränslet till reaktorerna. Den delen av kärnkraftsindustrin
              ödelägger för all framtid enorma landarealer. Man måste också
              komma ihåg att alla olyckor är unika, och dessutom är varje reaktor
              på något sätt unik till sin konstruktion, så det är svårt att
              ta med sig erfarenheter från en olycka för att öka säkerheten
              vid andra reaktorer.
            </seg>
            <seg n="7c84c342">
              Har någon sett en redovisning över sluträkningen för någon av
              dessa olika olyckor? Det finns redovisningar av olika slag, till
              exempel den uppskattning jag nyss nämnde när det gäller olyckan
              i Fukushima, men slutnotor saknar jag. Dessutom har det ju inte
              gått mer än lite mer än 60 år sedan den första av de olyckor jag
              räknade upp inträffade och bara 28 år sedan olyckan i Tjernobyl.
            </seg>
            <seg n="170b15bf">
              Påverkan i omgivningen pågår fortfarande från flera av dessa
              olyckor, och förorenat material är bara mellanlagrat. Några slutgiltiga
              metoder för slutförvar av härdsmältor och andra högaktiva rester
              från olyckor finns inte. Någon gång i framtiden förväntas man
              kunna ta hand om det avfall man tills vidare lagrar exempelvis
              i stängda kärnkraftverk.
            </seg>
            <seg n="93d75d13">
              Om man inte har vetskap om framtiden och vilka de framtida kostnaderna
              är så är det enligt min mening lika relevant att sätta den kostnaden
              till oändligheten som att sätta den till noll, som många gör.
            </seg>
            <seg n="cc5797bc">
              Det är mot den här bakgrunden vi diskuterar regler för ersättning
              vid radiologiska olyckor. Bakgrunden är att det inte finns någon
              kunskap om vare sig tidsutdräkten eller storleken på de skador
              som en sådan olycka kan innebära. Därmed är också den slutgiltiga
              kostnaden mycket svår att uppskatta.
            </seg>
            <seg n="508328c8">
              Enligt den lagstiftning riksdagen beslutat om, men som regeringen
              ännu inte infört, är kravet på anläggningshavaren, det vill säga
              det företag som äger kärnreaktorn, att säkra en betalförmåga på
              ca 11 miljarder. I lagstiftningen är beloppet satt i euro, vilket
              med dagens kurs blir ungefär 11 miljarder svenska kronor.
            </seg>
            <seg n="446faf23">
              Miljöpartiet anser att den summan är på tok för liten i förhållande
              till vad som är rimligt att anta. Vi menar att kostnaden vid en
              eventuell härdsmälta, som vi naturligtvis hoppas att vi ska slippa,
              i en svensk reaktor kommer att sluta på betydligt större belopp.
              Det är alltså vår bedömning.
            </seg>
            <seg n="242e3d96">
              Lagens formulering om obegränsat ansvar gör det än mer obegripligt
              att regeringen envisas med att hålla fast vid ett så lågt belopp.
              Lagen innebär att anläggningshavaren är ansvarig för alla de kostnader
              som en olycka innebär. Det är naturligtvis en självklarhet att
              det ska vara så. Det är helt riktigt. Men tror någon på fullt
              allvar att kostnaden för oanvändbara skogar, förstörda åkermarker,
              obeboeliga samhällen, uteblivna fiskekvoter och genetiska skador
              i andra och kanske tredje generationen kan sluta på ett så lågt
              belopp som 11 miljarder?
            </seg>
            <seg n="2adf511e">
              Alliansföreträdare har i tidigare debatter hävdat att anläggningshavarna
              har försäkringar utöver det som regleras i lagen om skadeståndsansvar
              vid radiologiska olyckor som skulle kunna användas för att ersätta
              drabbade om de i lagen angivna säkerheterna inte räcker. Ett sådant
              resonemang förutsätter att försäkringstillgångarna inte i första
              hand tas i anspråk för att ta hand om de skador som skett på reaktorn
              vid olyckan. Ett sådant resonemang innebär alltså att de resurser
              som anläggningshavaren förfogar över inte i första hand skulle
              användas för att stoppa och begränsa fortsatta utsläpp och minska
              påverkan på omgivningen.
            </seg>
            <seg n="bb5e6534">
              Det finns såvitt jag vet ingen erfarenhet från tidigare olyckor
              som tyder på att vare sig samhället eller det berörda företaget,
              som drabbats av en olycka, skulle agera på det sättet. Erfarenheterna
              säger tvärtom att man först lägger alla resurser på att stoppa
              utsläppen, minska omgivningspåverkan och, så långt som möjligt,
              säkra när det gäller framtida risker. När man har kommit så långt
              är företagets alla tillgångar förbrukade, och samhället har då
              redan stått för en stor del av kostnaderna. Inte minst erfarenheterna
              från Fukushima visar på detta.
            </seg>
            <seg n="b8cc1391">
              Att tro att något av de anläggningshavande bolagen i Sverige
              skulle ha några ekonomiska resurser kvar när det mest akuta och
              det värsta efter ett större kärnkraftshaveri är avklarat är rena
              önskedrömmar.
            </seg>
            <seg n="66041d27">
              Jag vill lägga till att Miljöpartiet anser att preskriptionstiden
              i lagen på 30 år är alldeles för kort, eftersom vi vet att skador
              kan konstateras även efter betydligt längre tid än så.
            </seg>
            <seg n="c6f86179">
              I tidigare debatter om dessa ersättningsfrågor har företrädare
              för allianspartierna hävdat att kärnkraften inte är en så speciell
              verksamhet att den kräver andra försäkringslösningar än annan
              industriell verksamhet. Jag undrar, herr talman, vad människor
              som drabbats av tidigare kärnkraftsolyckor anser om ett sådant
              förhållningssätt. Visst kan en del stora kemiska industrier ödelägga
              sjöar och vattendrag för årtionden och tvinga människor att lämna
              stora områden, precis som de största dammbyggena i världen har
              tvingat lokalbefolkningen att flytta. Hur fruktansvärda sådana
              konsekvenser än är och hur mycket det än drabbar dem som berörs
              är det ändå bara en västanfläkt av det som en radiologisk olycka
              kan innebära.
            </seg>
            <seg n="52d99468">
              Majoriteten skriver i betänkandet att den höga nivå på vilken
              kravet på säkerheter ligger, alltså 11 miljarder, innebär att
              något ansvarsgenombrott inte behövs. Man för ett resonemang om
              att de skadedrabbade även kan få ersättning från anläggningshavarens
              övriga tillgångar. Det tycker jag är ett väldigt märkligt resonemang,
              som jag tror bottnar i att alliansföreträdarna inte riktigt har
              förstått ägarkonstruktionen för den svenska kärnkraften.
            </seg>
            <seg n="babdf814">
              Våra tre i drift varande kärnkraftsanläggningar ägs var för sig
              av ett ägarbolag. Det är ett bolag för var och en av anläggningarna.
              De här bolagen äger inga andra tillgångar än just dessa anläggningar.
              Eftersom reaktorbyggnaderna vid var och en av dessa anläggningar
              är lokaliserade tämligen nära varandra måste man ställa sig frågan:
              Vilket värde har de återstående anläggningarna efter det värsta
              tänkbara scenariot, när en olycka inträffat i någon av de reaktorerna?
            </seg>
            <seg n="3855e19e">
              Lagstiftningen om ersättning vid radiologiska olyckor ska ju
              fungera om det som inte får hända ändå skulle hända. Frågan om
              en övre gräns för ersättningsansvar handlar inte om risker vid
              löpande driftutsläpp eller mindre incidenter. Frågan om den övre
              gränsen för ansvaret är en fråga om det yttersta ansvaret om det
              värsta inträffar.
            </seg>
            <seg n="3e9c5518">
              Regeringen verkar inte ha förstått att med den nuvarande konstruktionen
              slipper de tre stora ägarna, Vattenfall, Eon och Fortum, liksom
              de mindre ägare som finns, helt undan allt ekonomiskt ansvar vid
              en olycka.
            </seg>
            <seg n="7fbca66e">
              Det är därför som vi i oppositionen föreslår en lagstiftning
              om ansvarsgenombrott. Det håller inte, menar vi, att göra som
              regeringen försöker göra, att hävda att det inte är möjligt med
              ansvarsgenombrott eller att det bryter mot någon form av ägarkultur.
              I Tyskland har man genomfört ansvarsgenombrott.
            </seg>
            <seg n="e9a5e10d">
              Vår kultur är faktiskt att ägarna ska ta sitt fulla ansvar vid
              en olycka. Jag hoppas att företrädare för allianspartierna kan
              säga detta, att ni har kommit överens om och lovat att kärnkraften
              ska bära samtliga sina egna kostnader. Att man har en konstruktion
              med en mellanhand som bryter ansvarskedjan kan man kanske blunda
              för i andra sammanhang, men vi menar att man inte kan göra det
              här. Ägarna till anläggningshavarna styr faktiskt verksamheten
              till 100 procent. De tar också hem alla vinster av verksamheten.
              Att de helt ska gå fria är orimligt när riskerna är så omfattande
              och kostnaden nästan är omöjlig att uppskatta.
            </seg>
            <seg n="913764f1">
              Miljöpartiets uppfattning är därför att man inte kan sätta likhetstecken
              mellan kärnteknisk verksamhet och annan industriell verksamhet
              ur ett ansvarsperspektiv.
            </seg>
            <seg n="d99bb928">
              Den som hävdar att man inte ska införa ett ansvarsgenombrott
              borde vara beredd att kräva en garantinivå på minst 1 000 miljarder
              svenska kronor. Då hamnar nämligen den säkerhet som anläggningshavarna
              tvingas garantera närmare den storlek som är relevant i sammanhanget.
              Det kanske inte räcker till, men det kommer ändå i närheten av
              vad som är rimligt.
            </seg>
            <seg n="43ad502e">
              Herr talman! Vi i Miljöpartiet står självklart bakom samtliga
              våra reservationer i betänkandet, men för tids vinnande yrkar
              jag bifall enbart till reservation 3.
            </seg>
          </u>
          <note n="7692d069">
            År 1952 skedde en explosion i en reaktor i Chalk River i Kanada
            med en partiell härdsmälta.
          </note>
          <note n="fe42ce98">
            År 1957 exploderade en tank med radioaktivt avfall i upparbetningsanläggningen
            i Kysjtym i Ural.
          </note>
          <note n="70668d72">
            År 1979 skedde en olycka i Three Mile Island utanför Harrisburg.
            Också den resulterade i en partiell härdsmälta.
          </note>
          <note type="speaker" n="2d367bfd">
            Anf. 74 MARGARETA CEDERFELT (M):
          </note>
          <u who="unknown" xml:id="i-dbbca45bfb8a4261-0" n="ae132941">
            <seg n="c3a3a5d4">
              Herr talman! Det betänkande vi nu debatterar är ett motionsbetänkande.
              Det rör sig om motioner från den allmänna motionstiden 2013. Flera
              av de yrkanden som framställts har behandlats under tidigare år
              av civilutskottet.
            </seg>
            <seg n="236ace80">
              Sammanfattningsvis kan sägas att motionsyrkandena avser skadeståndsansvar
              vid radiologiska olyckor, hemförsäkring, möjlighet att teckna
              personförsäkring, trafikförsäkringsavgift, information vid försäkringsfall
              och handläggning av trafikskadeärenden.
            </seg>
            <seg n="41cd78cf">
              Frågan om försäkringar berör oss alla. När tillvaron är som den
              ska och ingenting oförutsett inträffar behövs inte försäkringar.
              Då är det lätt att glömma bort dem. Men plötsligt inträffar något
              som påverkar vårt liv negativt. Det är vid dessa tillfällen som
              frågan om försäkringar aktualiseras.
            </seg>
            <seg n="e4b442ef">
              Barnförsäkringar är en fråga som civilutskottet har fokuserat
              på i tidigare års arbete. Under föregående år presenterade civilutskottet
              en särskild uppföljningsrapport för utvärdering av försäkringsavtalslagen.
              Rapporten pekar på att andelen barnförsäkringar som beviljats
              med ordinarie villkor har ökat under senare år. Denna utveckling
              är självklart positiv. I rapporten åskådliggörs också att det
              under senare år har blivit enklare att teckna försäkringar för
              barn som är prematurt födda. Rapporten ger exempel på organisationer
              som lanserat egna försäkringslösningar, exempelvis Adoptionscentrum.
            </seg>
            <seg n="b57f8c20">
              Utskottets utvärdering ersätter självklart inte den av regeringen
              planerade översynen av barnförsäkringar och de frågor som är relaterade
              till denna.
            </seg>
            <seg n="1bc2ee5d">
              Tidigare talare har nämnt kontraheringsplikten. Därför ska jag
              inte säga något mer för att beskriva denna. Jag vill däremot säga
              att civilutskottets rapport lyfter fram svårigheter som råder
              i det motsatsförhållande som finns mellan politikens intentioner,
              att personer ska ha möjlighet att teckna privata försäkringar,
              och försäkringsavtalslagen, med de krav som politiken har ställt
              på försäkringsbolagen i form av försäkringsrörelselagen.
            </seg>
            <seg n="c60617e7">
              Försäkringsrörelselagen anger att försäkringsbolagen ska drivas
              med tillfredsställande likviditet och med kontroll över försäkringsrisker,
              placeringsrisker och rörelserisker, så att åtagandet mot försäkringstagarna
              kan fullgöras, det vill säga att även här betonas att åtagandet
              mot försäkringstagarna kan fullgöras.
            </seg>
            <seg n="c96595b7">
              Frågan om kontraheringsplikt är därför en komplicerad fråga.
              Den illustrerar väl hur angeläget det är med en uppföljning av
              kontraheringsplikten. Det är något som Justitiedepartementet avser
              att genomföra under innevarande mandatperiod. Jag kan hålla med
              om att mandatperioden snart är slut, men det innebär å andra sidan
              att tiden för uppföljningen närmar sig.
            </seg>
            <seg n="56e7ed25">
              Herr talman! I betänkandet finns också en reservation som rör
              skadeståndsansvar vid radiologiska olyckor.
            </seg>
            <seg n="27ac9196">
              Energi är en resurs som vårt moderna samhälle är beroende av.
              Det finns inget som tyder på att behovet av energi kommer att
              minska i framtiden. Därför är det naturligtvis oerhört angeläget
              med den forskning och utveckling som sker inom området. Jag skulle
              faktiskt önska att utvecklingen när det gäller förnybar energi
              kunde gå än fortare än vad som är fallet i dag.
            </seg>
            <seg n="5146b443">
              En stor del av vår energi kommer från kärnkraften, och det finns
              ingenting som tyder på att behovet av kärnkraft kommer att minska
              under den närmaste tiden. Debatten här i dag handlar inte heller
              om huruvida vi ska ha kärnkraft eller ej utan om vilket ansvar
              kärnkraftsbolagen har för de skador som skulle uppstå vid en eventuell
              olycka. Alla frågor relaterade till kärnkraften är reglerade i
              omfattande lagstiftning, ofta med internationella överenskommelser
              som bas.
            </seg>
            <seg n="aee7cd1e">
              EU är här ett viktigt organ, vars lagstiftning, konventioner
              och överenskommelser till stor del reglerar inte bara den svenska
              lagstiftningen utan också övriga medlemsstaters lagstiftning.
              Och lagstiftningen på området utvecklas naturligtvis kontinuerligt.
            </seg>
          </u>
          <note n="c8ad0b87">
            Våren 2010 antog riksdagen en lag, lagen (2010:950) om ansvar
            och ersättning vid radiologiska olyckor. Den ersatte 1968 års
            atomansvarighetslag.
          </note>
          <u who="unknown" xml:id="i-2f992e2881ad1855-0" n="ae132941">
            <seg n="4abcd199">
              I reservationen skriver reservanterna att de anser att regeringen
              bör verka för att höja nivån på finansieringen av det obegränsade
              skadeståndsansvaret, liksom att lagen ska anpassas efter miljörättsliga
              principer samt bestämmelser om ansvarsgenombrott. Och jag instämmer
              i att frågan utan tvekan är viktig.
            </seg>
            <seg n="41e7147a">
              En eventuell kärnkraftsolycka kan, även om den är begränsad,
              få omfattande konsekvenser, inte bara här och nu utan också för
              framtiden. Därför är det viktigt att ansvarsfördelningen vid en
              olycka är tydlig i lagstiftningen likväl som att lagstiftningen
              ska vara genomförbar, herr talman.
            </seg>
            <seg n="d83e922e">
              Det finns regler som reglerar ansvaret för ersättning vid en
              radiologisk skada. Reglerna bygger på de internationella bestämmelserna
              i Pariskonventionen och dess tilläggskonventioner. Hittills är
              det 15 stater som har tillträtt Pariskonventionen. Det innebär
              att det finns ytterligare ett antal stater som inte har tillträtt
              konventionen.
            </seg>
            <seg n="18562f66">
              Enligt lagen är det innehavaren av en kärnteknisk anläggning
              som är strikt ansvarig för en atomskada som orsakats av en olycka.
              Anläggningsinnehavarens ansvar uppgår till 300 miljoner särskilda
              dragningsrätter, vilket under senare år motsvaras av ca 4 miljarder
              svenska kronor.
            </seg>
            <seg n="1c89ab78">
              Anläggningsinnehavaren är skyldig att ha en försäkring som täcker
              120 procent av ansvarsbeloppet eller 360 miljoner dragningsrätter.
              Staten ansvarar i andra hand för anläggningsinnehavarens ersättningsskyldighet.
              Men om staten har betalat ersättning inom ramen för anläggningsinnehavarens
              ansvarsbelopp får staten återkalla ersättningen från anläggningsinnehavaren
              eller dennes försäkringsgivare. Ersättning från statsmedel kan
              också lämnas på grund av katastrofolyckor.
            </seg>
            <seg n="0774747c">
              Utöver de regler som berörs av bland annat Paristilläggskonventionen
              finns ytterligare ett ersättningssteg i atomansvarighetslagen.
              Om en innehavare av en anläggning här i landet är ansvarig och
              de ersättningar som lämnas enligt de tidigare beskrivna stegen
              inte räcker för att ersätta uppkommen skada ska staten betala
              en ersättning, och den uppgår till 6 miljarder kronor. Från detta
              belopp ska avräknas det som anläggningsinnehavaren är skyldig
              att betala. Det omfattar skador som kanske är i Danmark, Finland,
              Norge och Sverige och skador som uppkommit på fartyg eller luftfartyg
              som är registrerade i något av dessa länder.
            </seg>
            <seg n="3aafe8cb">
              När den nya lagen träder i kraft upphör atomansvarighetslagen
              att gälla, precis som jag sade. Då införs ett obegränsat ansvar
              för innehavare av kärntekniska anläggningar. Ansvaret är som tidigare
              strikt.
            </seg>
            <seg n="3d3aeec5">
              Ett obegränsat ansvar överensstämmer med den miljörättsliga principen
              att förorenaren betalar. Ett obegränsat ansvar betyder att det
              inte finns någon i förväg bestämd beloppsgräns för det ekonomiska
              ansvaret. Utöver de medel som har avsatts som garanti blir det
              anläggningsinnehavarens tillgångar i övrigt som sätter gränsen
              för hur mycket ersättning som det går att få ut. Därför är det
              viktigt att det är anläggningsinnehavaren och inte något bolag
              inom koncernen som är förmånstagare till egendomsförsäkringen.
            </seg>
            <seg n="89a48126">
              Som ni hör är det här väldigt komplicerade frågor. Jag kan fortsätta
              att läsa innantill här, men jag är inte säker på att det leder
              vidare i debatten. Jag skulle i stället vilja uppmana dem som
              är intresserade av frågorna att läsa vidare i det som vi har skrivit
              i betänkandet och också ta del av det material som finns när det
              gäller Pariskonventionen med mera. Det åskådliggör mycket tydligt
              hur problematisk lagstiftningen är och också hur den försöker
              täcka in och anpassa sig till den utveckling som sker. Men det
              är inte bara Pariskonventionen utan också aktiebolagslagen som
              sätter gränser för hur försäkringar kan se ut och talar om hur
              ansvaret ska fördelas.
            </seg>
            <seg n="5c400d00">
              Utskottet fann inte vid sin behandling några skäl att frångå
              sitt tidigare ställningstagande om ansvarsbeloppets storlek, ansvarsgenombrott
              eller kostnader. Däremot anser vi att det är viktigt att följa
              vad som händer inom området i EU och om fler länder ansluter sig
              till Pariskonventionen och ratificerar denna, så att den kan inträda
              i sin helhet.
            </seg>
            <seg n="fe155624">
              Slutligen vill jag säga några ord om trafikskadeförsäkringen.
              De frågor som är relaterade till denna ingår i den parlamentariska
              socialförsäkringsutredningen, som ska redovisa sitt resultat den
              31 januari 2015.
            </seg>
            <seg n="bf806401">
              När det handlar om en så pass viktig fråga som en trafikskadeförsäkring,
              som berör och omfattar ett stort antal människor, är det viktigt
              att det finns en parlamentarisk uppslutning bakom den och att
              frågorna är belysta, så att det blir ett fungerande försäkringsskydd.
              Därför anser vi i utskottets majoritet att utskottet inte ska
              fatta några beslut i denna fråga utan invänta utredningens resultat.
            </seg>
          </u>
          <note n="cbabc8ac">
            År 2010 beslutade riksdagen om en ny lag om ansvar och ersättning
            vid radiologiska olyckor. Riksdagen godkände också Pariskonventionen
            om skadeståndsansvar på atomenergins område och dess tilläggskonvention
            i dess lydelse enligt 2004 års ändringsprotokoll. De nya reglerna
            träder i kraft den dag regeringen så bestämmer.
          </note>
          <note n="584cb59d">
            Med detta, herr talman, yrkar jag bifall till utskottets förslag
            till beslut och avslag på reservationerna.
          </note>
          <note type="speaker" n="85bbfc4b">
            Anf. 75 HILLEVI LARSSON (S) replik:
          </note>
          <u who="hillevi_larsson_81d8b4" xml:id="i-7511d0693b4d4129-3" n="90e1853c">
            <seg n="aa30faa2">
              Herr talman! Jag kommer inte att gå in på skadeståndsansvaret
              vid radiologiska olyckor, för det räknar jag med att Jan Lindholm
              gör. Och jag står självklart helt bakom reservationen. Däremot
              tänkte jag ta upp detta med trafikskador.
            </seg>
            <seg n="def2b5a5">
              Patientsäkerhetsutredningen kom redan 2008. Det är rätt så länge
              sedan. Där framkom att det fanns stora brister i handläggningen
              av trafikskadeärenden. Det rörde sig om kvalitetsbrister i försäkringsbolagens
              bedömning och i de medicinska rådgivarnas roll. Man ifrågasatte
              om bedömningarna var enhetliga och om det fanns tillräckligt underlag
              för bedömningarna.
            </seg>
            <seg n="d56f67a2">
              Verkligheten är att det är otroligt svårt för trafikskadade att
              få ersättning trots att de är så skadade att de i många fall inte
              kan arbeta alls eller bara deltid.
            </seg>
            <seg n="c738b767">
              Det finns alltså utredningsunderlag, och det är förvånande att
              regeringen inte har gjort något av slutsatserna i Patientsäkerhetsutredningen
              trots att det som sagt gått många år. Att begrava frågan i en
              ny utredning vars slutsatser ska presenteras först efter valet
              förhindrar dessutom att dessa viktiga frågor kommer upp i valrörelsen.
            </seg>
            <seg n="c6abd84e">
              Varför går ni inte vidare med detta när ni redan har utredningsunderlag?
              Varför gjorde ni inget när utredningen kom 2008? Den visade ju
              på stora brister, och larmrapporter hördes om hur det gick till.
              Rättsväsendet blir ett organ för försäkringsbolagen när det är
              de trafikskadades rättssäkerhet som borde värnas i första hand.
            </seg>
            <seg n="0b7491ec">
              Varför går ni inte vidare med personförsäkringar när civilutskottet
              har visat att det finns problem? Även om det har blivit lite bättre
              finns det fortfarande problem.
            </seg>
          </u>
          <note type="speaker" n="0a5a721f">
            Anf. 76 MARGARETA CEDERFELT (M) replik:
          </note>
          <u who="unknown" xml:id="i-4e5d43f90b36482b-4" n="ae132941">
            <seg n="6e900502">
              Herr talman! Låt mig understryka att det pågår ett utredningsarbete.
              Patientsäkerhetsutredningen, som Hillevi Larsson refererar till,
              är en del när det gäller försäkringslösningar. Det jag talar om
              är en stor parlamentarisk utredning där flera partier är med och
              tycker till och där frågan belyses i ett brett perspektiv som
              inkluderar mycket mer än trafikskadeförsäkringen. Det behövs långsiktiga,
              hållbara lösningar.
            </seg>
            <seg n="213fd971">
              Det är angelägna frågor, för precis som Hillevi Larsson säger
              blir ett stort antal personer allvarligt skadade i trafiken. Det
              finns en nollvision, men det hjälper inte den som blir skadad.
            </seg>
            <seg n="d2b0bd70">
              Jag vill dock inte föregå den parlamentariska försäkringsutredningen.
            </seg>
            <seg n="00f15ff7">
              Herr talman! Jag vill få fört till protokollet att jag har en
              skada i mitt knä som gör att jag har svårt att stå still i talarstolen,
              och denna skada tar mycket kraft från mina anföranden.
            </seg>
          </u>
          <note type="speaker" n="c77cb8e0">
            Anf. 77 HILLEVI LARSSON (S) replik:
          </note>
          <u who="hillevi_larsson_81d8b4" xml:id="i-7511d0693b4d4129-4" n="90e1853c">
            <seg n="56b83ca3">
              Herr talman! Jag hoppas att Margareta Cederfelt snart kryar på
              sig.
            </seg>
            <seg n="164b621f">
              När det gäller trafikskadeärenden kunde ni ha följt upp det som
              Patientsäkerhetsutredningen kom fram till. De frågor som blev
              ordentligt utredda där kunde ni ha gjort något åt. Att det finns
              ytterligare frågor att ta upp är en sak, men det är tragiskt att
              inget har hänt sedan 2008 trots att det fanns ett bra utredningsunderlag.
            </seg>
            <seg n="36227bf2">
              Jag känner en oro för att lägga in detta i den parlamentariska
              socialförsäkringsutredningen. Där finns så många andra frågor,
              och risken är att dessa viktiga frågor drunknar i det arbetet.
            </seg>
            <seg n="4aef3291">
              Det är också tråkigt att vi inte kan få en debatt om dessa frågor
              i valrörelsen. De skiljelinjer som finns döljer ni genom att begrava
              frågan i en utredning.
            </seg>
            <seg n="fa56d29a">
              Ni kunde åtminstone ta tag i det som Patientsäkerhetsutredningen
              hittills har kommit fram till och göra lagförslag om det.
            </seg>
            <seg n="6075609e">
              När det gäller personförsäkringar har det kommit uppgifter om
              att Justitiedepartementet skulle göra en uppföljning före valet
              av hur den nya lagstiftningen som kom 2006 har fungerat. Nu är
              det inte långt kvar till valet, men inget har hänt. Det ska väl
              till ett mirakel för att regeringen ska göra något nu när inget
              har hänt i frågan tidigare, men eftersom Justitiedepartementet
              har aviserat en uppföljning före valet kan man kanske trycka på
              regeringen och se till att uppföljningen faktiskt sker före valet.
            </seg>
            <seg n="c3e08a5c">
              Många nekas fortfarande försäkring, och det är ett stort problem
              för dessa familjer, inte minst ekonomiskt.
            </seg>
          </u>
          <note type="speaker" n="a8c71d5d">
            Anf. 78 MARGARETA CEDERFELT (M) replik:
          </note>
          <u who="unknown" xml:id="i-4e5d43f90b36482b-5" n="ae132941">
            <seg n="de37b025">
              Herr talman! Hillevi Larsson nämnde att bolagen har ovanligt
              stort inflytande i Trafikskadenämnden. Nämnden består dock av
              lekmannaledamöter, bolagsledamöter och jurister i ganska lika
              proportioner, vilket innebär att också andra perspektiv har avgörande
              inflytande.
            </seg>
            <seg n="5335726b">
              Att den skadade inte har möjlighet att själv komma och föredra
              sitt ärende i Trafikskadenämnden och att det är handlingar och
              inte det personliga mötet som ligger till grund för besluten är
              inget unikt. Så ser det ut i många andra försäkringar, till exempel
              Läkemedelsförsäkringen med flera. Det är ett vanligt förfarande.
            </seg>
            <seg n="2d79df3e">
              De sakkunniga läkarna ska vara fristående från försäkringsbolagen.
              Det står klart och tydligt uttalat.
            </seg>
            <seg n="27a71e2b">
              Vad gäller barnförsäkringar och kontraheringsplikt vill jag lyfta
              upp att det har växt fram andra försäkringslösningar utöver de
              traditionella bolagens. Intresseorganisationer som till exempel
              Adoptionscentrum har utvecklat egna uppskattade försäkringslösningar.
              Det är positivt att det går att utveckla försäkringslösningar
              som är anpassade efter målgruppen och att det också finns möjlighet
              till inflytande från en organisation, till exempel Adoptionscentrum.
            </seg>
            <seg n="502cba36">
              Regeringens översyn är dock mycket välkommen.
            </seg>
          </u>
          <note type="speaker" n="b6a8c812">
            Anf. 79 JAN LINDHOLM (MP) replik:
          </note>
          <u who="jan_lindholm_73d248" xml:id="i-3ddeb283f07bcdcf-1" n="d7ccfb46">
            <seg n="d0026cdd">
              Herr talman! Det finns många exempel på att intygen från de oberoende
              läkare som träffat och behandlat patienten aldrig kommer fram
              till Trafikskadenämnden. De ersätts med de intyg som försäkringsbolagen
              tar fram genom sina förtroendeläkare, som alltså inte träffat
              patienten. Det är ett stort problem som måste lösas.
            </seg>
            <seg n="e15d106c">
              Nej, herr talman, det här är ingen debatt om kärnkraftens vara
              eller inte vara. Att min motdebattör Margareta Cederfelt formulerar
              sig på det sättet är ett försök att få det till något annat än
              vad det är. Det här är en debatt om ersättningsfrågor vid olycka,
              och ska vi kunna föra en sådan debatt på ett realistiskt sätt
              måste vi förstå vad en olycka inom kärnkraftsindustrin är. Det
              är därför jag försöker beskriva verkligheten som ersättningssystemet
              ska relateras till.
            </seg>
            <seg n="54287257">
              Det var bra att vi i Margareta Cederfelts anförande fick höra
              att Moderaterna instämmer i innehållet i reservationen och att
              Margareta sade att detta är viktigt. Jag saknar dock ett tydligt
              uttalande om det grundläggande som ingick i den energipolitiska
              överenskommelsen mellan allianspartierna, nämligen att kärnkraften
              ska betala samtliga av sina egna kostnader. Gäller det? Det vill
              jag ha svar på.
            </seg>
          </u>
          <note type="speaker" n="ca60f4f6">
            Anf. 80 MARGARETA CEDERFELT (M) replik:
          </note>
          <u who="unknown" xml:id="i-4e5d43f90b36482b-6" n="ae132941">
            <seg n="da6b63f1">
              Herr talman! Som jag nämnde tidigare finns det internationella
              konventioner som är överordnade den nationella lagstiftningen.
              De är viktiga eftersom inte bara det egna landet utan även närliggande
              länder kan bli påverkade vid en skada. Därför behövs det internationella
              överenskommelser.
            </seg>
            <seg n="95012b33">
              Pariskonventionen är en av de konventioner som styr här. Den
              är inte ratificerad av några länder, vilket påverkar Sveriges
              möjligheter att genomföra lagstiftningen. Det går inte om inte
              alla länder ser till att ratificera – så är överenskommelserna.
              Jag vet att mina allianskolleger kommer att säga mycket mer om
              detta än vad jag gör nu.
            </seg>
          </u>
          <note type="speaker" n="350a17af">
            Anf. 81 JAN LINDHOLM (MP) replik:
          </note>
          <u who="jan_lindholm_73d248" xml:id="i-3ddeb283f07bcdcf-2" n="d7ccfb46">
            <seg n="298ac653">
              Herr talman! Jag har inte ifrågasatt Pariskonventionen på något
              sätt. Det är klart att den är ett steg framåt i förhållande till
              den lagstiftning vi har i dag.
            </seg>
            <seg n="7475db91">
              Jag får uppenbarligen inget svar på mina frågor. Jag undrar om
              Margareta Cederfelt kan intyga att den energipolitiska överenskommelsen
              från 2009, då Alliansens fyra partiledare lovade att kärnkraften
              ska bära samtliga egna kostnader, gäller än i dag. Det är den
              centrala frågan.
            </seg>
            <seg n="4cd98d45">
              Sedan måste jag påpeka att när regeringen talar om olika möjligheter
              till ersättning blundar ni för verkligheten. Det är därför jag
              lägger ned så mycket kraft på att försöka beskriva vad det handlar
              om.
            </seg>
            <seg n="727d3869">
              Vi kan bli tvungna att betala upp till 3 miljarder från den svenska
              statskassan för skador i Tyskland eller Danmark när ratificeringen
              väl har skett. Det är naturligtvis en fråga vi kan diskutera –
              det finns sådana problem – men jag har inte väckt den. Det som
              är intressant för mig är vad alla dessa överenskommelser är värda
              den dag det händer på riktigt.
            </seg>
            <seg n="83a3fa8b">
              Överenskommelserna handlar om 3 miljarder i ansvarstagande från
              vår sida gentemot andra länder och andra länders ansvarstagande
              gentemot oss. Där ligger gränsen. Omräknat från euro till svenska
              kronor måste någonstans kring 11 miljarder säkerställas, när det
              i verkligheten inte handlar om tio eller hundra utan om tusen
              gånger så mycket pengar.
            </seg>
            <seg n="2ada8d91">
              Vad är överenskommelserna värda? Det är den diskussionen som
              är viktig för att vi ska komma fram till följande: Räcker detta?
              Behöver vi göra något mer? Vi måste ha klart för oss hur systemet
              ser ut i förhållande till de verkliga problem vi möter.
            </seg>
          </u>
          <note type="speaker" n="8aaaf19d">
            Anf. 82 MARGARETA CEDERFELT (M) replik:
          </note>
          <u who="unknown" xml:id="i-4e5d43f90b36482b-7" n="ae132941">
            <seg n="b979cdb7">
              Herr talman! Ja, detta är viktigt, som jag uppfattar att Jan
              Lindholm säger. Regeringen har samma bild. Det är anläggningshavaren,
              inte något annat bolag inom en koncern som anläggningshavaren
              tillhör, som är förmånstagare för en egendomsförsäkring.
            </seg>
            <seg n="e9f873d0">
              För att säkerställa att det finns medel tillgängliga för att
              kompensera skadelidande har regeringen föreslagit att det i lagen
              om kärnteknisk verksamhet ska tas in en bestämmelse om att en
              försäkring som syftar till att ersätta skada på byggnader, anläggningar,
              system och så vidare inte får ha någon annan förmånstagare än
              tillståndshavaren för verksamheten.
            </seg>
            <seg n="5dd46882">
              Bestämmelsen träder i kraft när den nya lagen om ansvar och ersättning
              vid radiologiska olyckor börjar gälla. Därför är det angeläget
              att Pariskonventionen kan träda i kraft.
            </seg>
          </u>
          <note type="speaker" n="e5996fc5">
            Anf. 83 OLA JOHANSSON (C):
          </note>
          <u who="ola_johansson_34dd4e" xml:id="i-3cdfe1b682cb6e91-2" n="186ace82">
            <seg n="d94ac95e">
              Herr talman! I februari 2009 träffade Alliansen en historisk
              överenskommelse om en hållbar energi- och klimatpolitik för miljö,
              konkurrenskraft och trygghet. Det innebar att decennier av osäkerhet
              kring energipolitiken utraderades och kombinerades med en utveckling
              av förnybar energi som oavsett regeringsunderlag dittills varit
              näst intill obefintlig.
            </seg>
            <seg n="0d64c50e">
              Sedan dess har mycket hänt. Vindkraften har ökat, och årsproduktionen
              ligger i dag över 7 terawattimmar vindkraft jämfört med 1 terawattimme
              innan Alliansen tillträdde 2006. År 2017 – om tre fyra år – beräknas
              produktionen vara minst den dubbla, uppemot 15–16 terawattimmar.
            </seg>
            <seg n="0c3daaf7">
              Några seriösa planer på ny kärnkraft som ska ersätta dagens gamla
              reaktorer existerar inte. Det här är ingen energidebatt, men att
              vi verkligen åstadkommit en förändring måste ändå tjäna som en
              bakgrund till de årligen återkommande debatterna om skadeståndsansvar
              vid radiologiska olyckor. Denna förändring har gjorts möjlig genom
              att radiologisk verksamhet fortfarande kan vara en del av kraftproduktionen,
              dock under strikt begränsande villkor vad gäller omfattningen,
              antalet reaktorer och villkoren för drift, däribland ansvaret
              vid olyckor, som diskuteras här.
            </seg>
            <seg n="0f300d4d">
              Från att kraftägarnas ansvar varit näst intill obefintligt har
              vi nu i och med den här historiska överenskommelsen satt en lagstiftning
              på plats som ger ägarna ett obegränsat skadeståndsansvar och utöver
              det krav på garantier som ska täcka konsekvenserna av en olycka
              i form av personskador och förstörelse.
            </seg>
            <seg n="6fe01144">
              Den lagstiftning som är beslutad och som ska införas ersätter
              en lagstiftning från 1968, då socialdemokratiska regeringar inledde
              marschen in i kärnkraftsberoendet. Då var det inte tal om att
              ställa krav på reaktorägarna. De skulle stöttas till varje pris.
            </seg>
            <seg n="2546ea30">
              Samtliga reaktorer som fortfarande är i drift subventionerades
              under byggtiden. I vad mån detta ännu i dag kan anses utgöra en
              subvention kan diskuteras.
            </seg>
            <seg n="69bec410">
              I praktiken är det dess värre denna lag från 1968 som skulle
              gälla om en radiologisk olycka skulle inträffa i dag på det sätt
              som till exempel Jan beskriver. Varje dag en förordning om att
              den antagna lagen ska kunna träda i kraft, tillsammans med en
              förordning om ansvar och ersättningar, dröjer är naturligtvis
              en dag för mycket. Men att låta något sådant ske helt utan hänsyn
              till internationella och EU-rättsliga bestämmelser går inte. Det
              är en av anledningarna till att vi står här i dag och diskuterar.
            </seg>
            <seg n="08c9641a">
              Låt oss hoppas och tro att frågan är löst om ett år och att Belgien,
              Italien och Storbritannien – tre av de tretton EU-länderna – har
              ratificerat den konvention från 2004 som gett regeringen möjlighet
              att genom eget beslut låta lagen träda i kraft så att detta inte
              behöver komma till kammaren för beslut.
            </seg>
            <seg n="382ae7d5">
              Frågan är vad som kan anses vara ett obegränsat ansvar. Vi har
              gjort bedömningen att den summa som garanteras ska vara 1 200
              miljoner euro, det vill säga 11–12 miljarder kronor. Det är mer
              än vad som krävs enligt Pariskonventionen och som sannolikt kommer
              att gälla i de övriga länder som likt Sverige redan har förberett
              lagstiftning på området.
            </seg>
            <seg n="db857377">
              Tillsammans med det gemensamma ansvar som följer av konventionen
              blir det summa summarum 15 miljarder kronor för att ersätta materiella
              skador och personer som drabbas av en kärnkraftsolycka i Sverige.
            </seg>
            <seg n="67ec54e3">
              Men i de värsta fallen inser nog alla att det inte finns några
              försäkringar eller garantier i världen som skulle räcka för att
              ersätta den förödelse som vore följden av en riktigt allvarlig
              olycka.
            </seg>
            <seg n="ea124fa0">
              Miljöpartiet menar att det inte räcker med 15 miljarder kronor
              och därutöver alla tillgångar som är möjliga att mäta ut i det
              bolag som äger kraftverket. De har tagit till en väsentligt högre
              summa, baserat på Fukushimaolyckan. Men trots sin höjd är det
              också ett tak. Således innebär inte heller Miljöpartiets politik
              ett obegränsat ansvar.
            </seg>
            <seg n="57168329">
              Det är heller inte troligt att ett ansvarsgenombrott i det läget
              skulle ge mycket mer. Snarare skulle det skapa en osäkerhet och
              drabba oskyldiga ägare, det vill säga ägare som är oskyldiga till
              olyckan i sig. Det skulle heller inte bidra nämnvärt till att
              täcka de kostnader som en olycka av värsta tänkbara slag skulle
              innebära.
            </seg>
            <seg n="53b25245">
              Socialdemokraterna har genom sin kandidat till näringsministerposten,
              Jennie Nilsson, motionerat om att en bestämmelse om ansvarsgenombrott
              ska införas i svensk lagstiftning.
            </seg>
            <seg n="6776cddd">
              Inte för att Socialdemokraterna hittills har gjort sig kända
              för att ha en företagarvänlig politik, men frågan är om hennes
              partiledare är beredd att i verkligheten genomföra något som så
              totalt skulle förändra äganderätten och skapa helt andra förutsättningar
              för de bolag, pensionsstiftelser och fonder som via de tre bolagen
              på något sätt är kopplade till energiproduktionen i Sverige.
            </seg>
            <seg n="76098b59">
              Det går an att säga att ägarna ska betala i första, andra och
              kanske tredje led. Men i slutändan hamnar notan hos vanliga fondsparare,
              pensionärer, småföretagare och aktieägare. Det är tufft att påstå
              att också de har ett ansvar för en olycka som har orsakats av
              försummelser i det bolag som driver kärnkraftverket i fråga. Tanken
              är god, men är den egentligen riktigt genomtänkt?
            </seg>
            <seg n="0c1c82e0">
              Det vore bättre om vi så snart som möjligt kunde göra oss oberoende
              av en energikälla som man på det här sättet måste försäkra sig
              mot. Centerpartiet har fortfarande som mål att Sverige ska bli
              oberoende av kärnkraften. Inom en generation menar vi att Sverige
              har möjlighet att driva och utveckla samhället med hundra procent
              förnybar energi. Det är till skydd för kommande generationer som
              vi vill ställa om till ett fossiloberoende, klimatneutralt samhälle
              som inte lämpar över skulder och avfallsproblematik – och för
              den delen inte heller försäkringsansvar – på framtiden.
            </seg>
            <seg n="2c045585">
              Det är så, herr talman, som vi i Centerpartiet tacklar frågan
              om årtal, belopp och preskriptionstider. Det som har framförts
              i en gemensam reservation från Miljöpartiet, Socialdemokraterna
              och Vänsterpartiet är att ha orimliga krav på vad som är möjligt.
              Principen ska vara att det är förorenaren som ska betala och ta
              det fulla ansvaret.
            </seg>
            <seg n="9af49d1d">
              Sverige kan inte ensamt gå före, utan vi är beroende av att Pariskonventionen
              kan ratificeras, sedan de tre länderna är klara med sin lagstiftning.
              Möjligheten finns nu att regeringen kan införa lagen om ansvar
              och ersättning vid radiologiska olyckor, kanske redan vid kommande
              årsskifte.
            </seg>
            <seg n="58148f56">
              Jag yrkar därför bifall till utskottets förslag och avslag på
              reservationen i den delen. Jag yrkar också avslag på den reservation
              som säger att lagen ska ändras så att kontraheringsplikten ytterligare
              förtydligas i lagen.
            </seg>
            <seg n="929bd470">
              Kontraheringsplikt, herr talman, handlar om möjligheten att teckna
              en personförsäkring för alla, oavsett handikapp eller risk för
              framtida sjukdom. Det är lätt att sätta sig in i hur det kan kännas
              för föräldrar till tidigt födda barn eller barn med ett medfött
              hjärtfel, allergier eller rent av lindriga åkommor, som mina egna
              barns eksem.
            </seg>
            <seg n="e5d46d0d">
              Utskottet har under perioden tagit initiativ till att parallellt
              med regeringen följa upp hur lagen tillämpas. För knappt ett år
              sedan fick vi ta del av en rapport som visade att fler barn än
              tidigare kan få ett försäkringsskydd till normala villkor och
              att särskilda klausuler, undantag och högre premier har minskat.
              Flera organisationer har tagit fram egna försäkringslösningar
              som ska täcka behov som den ordinarie försäkringsmarknaden inte
              har mäktat med att täcka.
            </seg>
            <seg n="36b7671a">
              Regeringen liksom civilutskottet följer utvecklingen. Vi är inte
              nöjda förrän försäkringsbolagen lever upp till kontraheringsplikten,
              så att ingen upplever att de behöver stå vid sidan av det skydd
              som vi alla tar för självklart. Men det är ännu för tidigt att
              ändra försäkringsavtalslagen från 2005, där kontraheringsplikten
              ingår. Den plikten har utretts och beslutats av en majoritet bestående
              av dem som här kritiserar densamma, nämligen Socialdemokraterna,
              Miljöpartiet och Vänsterpartiet. Jag vill påstå att vi i Alliansen
              gör mer för att stödja de barn som ännu inte kan få en försäkring.
            </seg>
          </u>
          <note type="speaker" n="4200fce5">
            Anf. 84 JAN LINDHOLM (MP) replik:
          </note>
          <u who="jan_lindholm_73d248" xml:id="i-3ddeb283f07bcdcf-3" n="d7ccfb46">
            <seg n="b50f927f">
              Herr talman! Jag tolkar Ola Johanssons formulering att det är
              förorenaren som ska betala som ett svar på min fråga. Jag skulle
              gärna vilja veta om jag tolkar det uttalandet rätt. Står alltså
              Centerpartiet fast vid fyrpartiregeringens löften i samband med
              energiöverenskommelsen att kärnkraften ska betala samtliga sina
              egna kostnader – ja eller nej?
            </seg>
            <seg n="79fdab5e">
              Ola Johansson påstår vidare att när väl tillräckligt många länder
              har undertecknat Pariskonventionen, så att den kan införas, är
              frågan löst. Menar Ola Johansson verkligen det? Ja, det gör han,
              eftersom han säger att de belopp som gäller är väl tilltagna och
              anser att de beloppen är tillräckliga även i andra länder. Det
              vore intressant att höra om det är så jag ska tolka det hela.
            </seg>
            <seg n="db52c2d7">
              Sedan säger Ola Johansson att Miljöpartiet ändå har satt upp
              ett belopp – kanske minst 1 000 miljarder kronor, som jag sade.
              Men vi har också föreslagit ett ansvarsgenombrott. Därför kan
              man fråga: Vad är den bortre gränsen för vad vi föreslår? Det
              kan man naturligtvis diskutera.
            </seg>
            <seg n="b699f2ae">
              Anser Centerpartiet att det är rimligt – om skadorna kräver större
              ekonomiska insatser än dem som Pariskonventionen avser, när den
              börjar fungera – att samhället ska ta de kostnaderna, i stället
              för att de som har tjänat pengar på detta ska ta kostnaderna?
              Är det Centerpartiets linje, att det är samhället som ska träda
              in när de pengarna inte räcker?
            </seg>
          </u>
          <note type="speaker" n="a7fa6fe2">
            Anf. 85 OLA JOHANSSON (C) replik:
          </note>
          <u who="ola_johansson_34dd4e" xml:id="i-3cdfe1b682cb6e91-3" n="186ace82">
            <seg n="f6560840">
              Herr talman! Jan Lindholm frågar mig om vi säger ja eller nej
              till energiöverenskommelsen och principen om att förorenaren ska
              betala. Vi säger självklart ja. Energiöverenskommelsen har legat
              till grund för lagar som har stiftats här i kammaren, de flesta
              av dem före min tid här. Det vi har är en lagstiftning om ansvar
              vid radiologiska olyckor som också är stiftad men där vi har överlåtit
              åt regeringen att besluta när den ska träda i kraft. Villkoren
              är inskrivna i den lagen, och det är det vi har talat om här.
              Det gäller ett garantibelopp, ett skadeståndsansvar och principerna
              för hur vi ska mäta förorenarens ansvar att stå för sina egna
              kostnader.
            </seg>
            <seg n="71554ff6">
              Jag har tolkat Miljöpartiets motion på det sättet att man har
              satt en gräns vid 1 000 miljarder kronor. Det är väsentligt mer
              än de 15 miljarder som jag talar om, men det är ändå en gräns.
              Jag noterar att det fortfarande finns en gräns. Det finns inget
              obegränsat ansvar.
            </seg>
            <seg n="742a88fa">
              Jag vill gärna problematisera lite grann kring frågan om ansvarsgenombrott.
              Låt oss säga att vi skulle ge ägarbolagen Eon, Fortum och Vattenfall
              ansvaret. Vad består då deras tillgångar av? Jo, de består av
              vattenkraft, vindkraft, kunskap och andra investeringar i installationer
              som producerar förnybar energi.
            </seg>
            <seg n="62538329">
              De tillgångarna ska realiseras. Vem ska köpa dem, och vad är
              de värda i ett sådant läge? Vad är nyttan med ett ansvarsgenombrott?
              De tillgångarna har kanske ett mycket litet värde eller saknar
              intresserade köpare i ett läge när de ska realiseras. Då är det
              andra tillgångar som man är ute efter, de som finns hos fondsparare,
              småsparare och pensionsstiftelser.
            </seg>
          </u>
          <note type="speaker" n="ac2e0c14">
            Anf. 86 JAN LINDHOLM (MP) replik:
          </note>
          <u who="jan_lindholm_73d248" xml:id="i-3ddeb283f07bcdcf-4" n="d7ccfb46">
            <seg n="1f6d7d23">
              Herr talman! Det var intressant. Ola Johanssons resonemang på
              slutet skjuter de egna argumenten fullständigt i sank. Om det
              inte finns någon som är intresserad av att köpa vattenkraft i
              Sverige som ligger långt från en reaktor torde det knappast finnas
              någon som är intresserad av att köpa de skadade reaktorer som
              är grannar till den som har havererat, om nu en sådan olycka skulle
              inträffa. Det tycker jag var ett dåligt argument.
            </seg>
            <seg n="7b503f42">
              Vi föreslår ansvarsgenombrott eftersom vi ser det som ett komplement
              till en högre nivå. Vi menar att man ska ha en säkerhet som är
              stor. Utifrån erfarenheter ute i världen – där det fortfarande
              finns frågor som inte är lösta och där vi inte ens kan se att
              de kan lösas för någon summa som vi känner till – har vi tyckt
              att 1 000 miljarder kronor ändå är en nivå som man kan diskutera.
              Då hamnar man i närheten av vad som verkar rimligt vid sådana
              här olyckor.
            </seg>
            <seg n="a77b43df">
              Till det har vi lagt ansvarsgenombrottet. Det finns ägare som
              har inkomster. Jag vet att Vattenfall brukar kunna investera någonstans
              mellan 4 och 8 miljarder kronor per år. Det blir en process som
              pågår, eftersom anläggningshavaren kommer att ha kostnader inte
              bara när detta händer utan 10, 20, 30, 40 eller 50 år framåt i
              tiden. Då kommer anläggningshavaren att ha kostnader för de skadeståndsanspråk
              som kommer från dem som har drabbats. Då är det bra att ha en
              ägare med inkomster som kan stå för detta. Säg att det handlar
              om 4 miljarder kronor per år i 40 år. Det skulle de tre huvudägarna
              – sedan finns det många andra mindre – med lätthet klara av.
            </seg>
            <seg n="a5a03c7f">
              Detta har man genomfört i Tyskland. Jag förstår inte varför vi
              inte skulle kunna genomföra det i Sverige.
            </seg>
          </u>
          <note type="speaker" n="70543bf5">
            Anf. 87 OLA JOHANSSON (C) replik:
          </note>
          <u who="ola_johansson_34dd4e" xml:id="i-3cdfe1b682cb6e91-4" n="186ace82">
            <seg n="f0afe1fe">
              Herr talman! Jag försökte både i mitt anförande och i replikskiftet
              problematisera lite grann kring Jan Lindholms inställning till
              ansvarsgenombrott. Jag tycker att det är viktigt att vi diskuterar
              och analyserar vad det faktiskt innebär.
            </seg>
            <seg n="19ba4cd9">
              Jag påstår inte att ingen är intresserad av att köpa vattenkraft
              och vindkraft. Men det som kommer att hända vid ett ansvarsgenombrott
              är att de som äger vattenkraften och vindkraften i Sverige måste
              sälja dessa tillgångar till någon. När de har gjort det finns
              det en summa pengar. Det som då återstår är realiserbara tillgångar
              i form av kapital. Vems kapital är det? Jo, det är svenska folkets
              eftersom Vattenfall är ett statligt ägt bolag. Det är pensionsstiftelser,
              fonder, småsparare och aktieägare.
            </seg>
            <seg n="6ba00b96">
              Om detta ansvarsgenombrott innebär ett kontinuerligt utflöde
              av pengar från dessa småsparare är frågan om man kan ställa pensionsspararen
              till ansvar för den reaktorolycka som har inträffat vid exempelvis
              Ringhals. Det är tveksamt om det är rimligt och tveksamt om det
              ger de tillgångar och det obegränsade skadeståndsansvar som Jan
              Lindholm talar om.
            </seg>
          </u>
          <note type="speaker" n="27a5ad28">
            Anf. 88 ROLAND UTBULT (KD):
          </note>
          <u who="roland_utbult_1b344d" xml:id="i-ec520bd00c9cb7c9-0" n="ab181a20">
            <seg n="c1ddfa36">
              Herr talman! Jag yrkar bifall till utskottets förslag i betänkandet
              om ersättningsrätt och avslag på reservationerna. Betänkandet
              handlar, som vi har hört här i debatten, bland annat om obligatorisk
              hemförsäkring, möjligheten att teckna personförsäkring – det gäller
              framför allt barnförsäkringar – skadestånd vid radiologiska olyckor
              och trafikförsäkringar.
            </seg>
            <seg n="c063f049">
              Jag ska börja med frågan om hur man ska se på obligatorisk hemförsäkring.
              Det är naturligtvis önskvärt att alla har en hemförsäkring. Det
              kan gå ganska illa om man inte har någon. Många har det genom
              facket. Men jag menar – den bedömningen har även utskottet gjort
              – att man inte kan tvinga människor att ta en hemförsäkring utan
              att det tillhör det fria valet. Det hamnar så att säga utanför
              politikens gränser.
            </seg>
            <seg n="bcec61bc">
              En annan punkt i betänkandet är möjligheten att teckna personförsäkring.
              Det handlar alltså främst om barnförsäkringar. Vi har i vårt parti
              ett fokusområde som vi benämner barns och ungas uppväxtvillkor.
              Detta är en mycket viktig fråga för oss. Alla barn i Sverige omfattas
              av ett socialt skyddsnät. Det finns skydd för barn som går i förskolan
              och i skolan, men oftast gäller det bara vid olyckor och inte
              vid sjukdom. De allra flesta barn som får en funktionsnedsättning
              får det genom sjukdom och inte genom olyckor. Dessutom brister
              skyddet vid olycksfall som leder till funktionsnedsättning.
            </seg>
            <seg n="4eb06205">
              Eftersom samhällets skydd inte alltid räcker till är barnförsäkringarna
              ett komplement. Det handlar ofta om en kombinerad sjuk- och olycksfallsförsäkring
              som går ut vid 25 års ålder och som sedan övergår till en vuxenrelaterad
              försäkring. Som förälder känner man väl till att man behöver teckna
              en extra försäkring för barnen.
            </seg>
            <seg n="9ee31786">
              Det är naturligtvis oerhört viktigt att kunna teckna en barnförsäkring
              som ett komplement till samhällets skydd. Men det kan faktiskt
              vara svårt för föräldrar att teckna barnförsäkringar om barnet
              till exempel är för tidigt fött, har funktionsnedsättning eller
              är adopterat. Därför är det också intressant att den kontraheringsplikt
              som vi alla här i riksdagen har arbetat för och som satt press
              på försäkringsbolagen har resulterat i att det kommer nya försäkringslösningar
              på marknaden.
            </seg>
            <seg n="f198946a">
              Civilutskottet beslutade våren 2012 att genomföra en övergripande
              inventering av försäkringsbolagens hantering av ansökningar om
              barnförsäkring med avseende på kontraheringsplikten och bolagens
              praxis på detta område. Jag ska också säga till den som lyssnar
              att kontraheringsplikten kan beskrivas som ett förbud mot att
              neka avtal. Enligt försäkringsavtalslagen från 2006 har försäkringsbolagen
              kontraheringsplikt vad gäller personförsäkringar, däribland barnförsäkringar.
            </seg>
            <seg n="76025968">
              Vi hade våren 2013 en hearing då vi fick ta del av resultatet
              av en rapport från riksdagens utredningstjänst, Kontraheringsplikt
              vid tecknandet av barnförsäkringar . Det visade sig vid hearingen
              att av alla som vill teckna en barnförsäkring får en avsevärd
              del – 25 procent – invändningar i fråga om sin ansökan, och 7
              procent nekas helt. Riksdagens utredningstjänst skriver: Det förefaller
              som om intentionen, att försäkringsbolagen endast i undantagsfall
              ska avslå en begärd försäkring, inte helt har uppfyllts.
            </seg>
            <seg n="ac7115ed">
              Det finns alltså en möjlighet för försäkringsbolagen att vägra
              avtal med hänsyn till egna villkor – ofta handlar det om medicinska
              skäl – trots att kontraheringsplikten innebär skyldighet att avtala.
              Men enligt rapporten som vi fick ta del av förefaller det som
              att andelen barnförsäkringar i alla fall har ökat jämfört med
              hur det var för tio år sedan. Det är naturligtvis positivt.
            </seg>
            <seg n="e138f84e">
              Det är viktigt att vi sätter fortsatt press på försäkringsbolagen.
              Regeringen har aviserat att man kommer att utvärdera och följa
              upp kontraheringsplikten.
            </seg>
            <seg n="f7824f80">
              När det gäller övrig motionsbehandling i betänkandet har mina
              allianskolleger Margareta Cederfelt och Ola Johansson här gett
              en bra bild av hur vi ser på den. Jag vill bara säga att jag stöder
              utskottets ställningstagande.
            </seg>
          </u>
          <note n="b1584fb0">
            Överläggningen var härmed avslutad.
          </note>
          <note n="673e30a6">
            14 § Justitieombudsmännens ämbetsberättelse
          </note>
          <note type="speaker" n="8e3f59db">
            Anf. 89 PHIA ANDERSSON (S):
          </note>
          <u who="phia_andersson_8bd6a4" xml:id="i-87b91f01acfcc498-0" n="09952c6e">
            <seg n="9453f095">
              Herr talman! En gång om året står ledamöterna i konstitutionsutskottet
              i kammaren och debatterar justitieombudsmännens ämbetsberättelse.
              Av de statistiska uppgifterna i årets ämbetsberättelse framgår
              det att 7 097 ärenden nyregistrerades, vilket är en ökning med
              1,2 procent. Av de nya ärendena var 6 872 klagomålsärenden, vilket
              var ungefär lika många som förra året. Man kan tycka att det är
              bra att antalet klagomålsärenden inte ökar. Men då ska man komma
              ihåg att det är nästan 7 000 nya ärenden där människor på ett
              eller annat sätt upplever att de inte blivit bemötta på ett rättssäkert
              sätt i kontakten med våra myndigheter. Det har varit en ständig
              ökning av ärenden. Om man jämför med perioden 2006/07 är det faktiskt
              1 000 fler ärenden per år. Det är alltså många ärenden.
            </seg>
            <seg n="4dd8413f">
              Antalet inspektioner och initiativärenden ligger fortfarande
              på en lägre nivå än vad justitieombudsmännen önskar. Detta beror
              framför allt på att JO:s totala arbetsbörda är sådan att man inte
              har utrymme för fler inspektioner och initiativärenden, vilket
              beror på att det saknas ordinarie tillsynsorgan så att en övervältring
              sker av ärenden till justitieombudsmännen. Det är väl känt i konstitutionsutskottet.
            </seg>
            <seg n="b0ded70d">
              Konstitutionsutskottet har tidigare påtalat behovet av ordinarie
              tillsynsorgan för kriminalvården, Migrationsverket och socialförsäkringsområdet
              genom tillkännagivande till regeringen, men det bereds fortfarande
              i Regeringskansliet. Vad gäller socialförsäkringsområdet har man
              ännu inte ens utsett en utredare, vilket föranleder konstitutionsutskottet
              att i sitt ställningstagande återigen påtala vikten av att regeringen
              vidtar åtgärder som behövs vad det gäller socialförsäkringsområdet.
            </seg>
            <seg n="d0c3246a">
              Herr talman! När det gäller vård, skola och omsorg ökar ärendena
              med ca 100 om året. I år är det 1 900 ärenden, året innan var
              det 1 800 ärenden och året dessförinnan var det 1 700 ärenden.
              Den klart största gruppen av dessa klagomålsärenden finns inom
              socialtjänsten med 1 100 ärenden under ämbetsperioden. Det är
              framför allt biståndsärenden som klagomålen berör. Men den klart
              största gruppen klagomål rör faktiskt barnärenden. Det är ca 560
              nya ärenden. Förra året var det 580. Det kan ses som en minskning
              av ärendemängden. Men jag kan inte se det så när 560 av de nya
              klagomålsärenden som har inkommit rör barn.
            </seg>
            <seg n="d749efd5">
              Klart är att trycket på kommunerna ökar och att de klagomålsärenden
              som rör barn är en viktig signal för oss politiker att ta till
              oss.
            </seg>
            <seg n="2167cbc5">
              Vad beror det på? Har samhället hårdnat? Är trycket för hårt
              på våra socialförvaltningar? Hur påverkar det ekonomin i familjerna
              när arbetslösheten är hög? Och vad betyder det för tryggheten
              för våra barn? Frågorna är många, men de är också alltför viktiga
              för att i inbunden form ställas i bokhyllan utan åtgärd, vilket
              tyvärr ofta händer med JO:s ämbetsberättelse. Varje år står jag
              här i kammaren och påtalar vikten av att se JO:s ämbetsberättelse
              som en källa till kunskap för statsråd, utskottsordförande, gruppledare
              och ledamöter. Det tänker jag göra i år också.
            </seg>
            <seg n="69053f48">
              I JO:s ämbetsberättelse kan man nämligen läsa om att i Regeringskansliet
              finns brister i organisation, ansvarsförhållande och rutiner,
              vilket har bidragit till att tryckfrihetsförordningens krav på
              att allmänna handlingar ska utlämnas skyndsamt har åsidosatts
              vid upprepade tillfällen. Detta har också KU konstaterat.
            </seg>
            <seg n="724f93e0">
              Man kan läsa om hur personer drabbas när polis och åklagare inte
              samarbetar och handläggningen tar så lång tid att fallet preskriberas.
              Det är oacceptabelt. Det framförs allvarlig kritik mot Polismyndigheten
              i Örebro län, som har planerat att verkställa en familjs utvisningsbeslut
              till fel land.
            </seg>
            <seg n="8082e704">
              Klagomålen som rör utbildningsområdet uppgick till 275 ärenden
              – en ökning med ett sextiotal ärenden. Man kan notera att klagomålen
              avseende Skolverkets hantering av lärarlegitimationer har fortsatt.
            </seg>
            <seg n="fed73352">
              Ibland reflekterar och undrar man över den lagstiftning som vi
              redan har på vissa områden. Är den tillräcklig, och uppnår den
              sitt syfte? En sådan fråga är frågan om huruvida prostitution
              kan utgöra grund för utvisning när vi har en lagstiftning där
              inte prostitution, utan sexköp, är olagligt.
            </seg>
            <seg n="698e85b5">
              Herr talman! Listan kan göras lång över de granskningar som JO:s
              ämbetsberättelse innehåller och vilka reflexioner man kan göra.
              Justitieombudsmännens viktiga uppgift att värna rättssäkerheten
              för våra medborgare i landet kan inte nog betonas. Konstitutionsutskottets
              ledamöter har alltid varit eniga om att det är viktigt att JO
              har förutsättningar för sitt arbete. Så är vi också i detta betänkande.
            </seg>
            <seg n="5ee6cd6f">
              Med detta sagt vill jag yrka bifall till utskottets förslag i
              betänkandet.
            </seg>
          </u>
          <note type="speaker" n="3da99087">
            Anf. 90 CECILIA BRINCK (M):
          </note>
          <u who="unknown" xml:id="i-4e5d43f90b36482b-8" n="ae132941">
            <seg n="f31f7dfe">
              Herr talman! Även denna gång är konstitutionsutskottet helt enigt
              när det gäller Justitieombudsmännens ämbetsberättelse, som alltså
              omfattar perioden den 1 juli 2012 till den sista juni 2013. Men
              enighet gör inte ärendet ointressant eller debatten onödig, hoppas
              jag.
            </seg>
            <seg n="205d2a4b">
              Först ska jag hålla en – mycket kort – historielektion för att
              påminna om att Justitieombudsmannainstitutet har 200-åriga traditioner
              och om den oerhört viktiga funktion JO fyller.
            </seg>
            <seg n="71276d05">
              JO kom, som vi vet, till med stöd i 1809 års regeringsform, där
              man ville tillskapa möjlighet för riksdagen att kontrollera den
              styrande makten. Konstitutionsutskottet fick då uppgiften att
              utöva tillsyn över statsråden, ministrarna. En ombudsman som valdes
              av riksdagen, alltså Justitieombudsmannen, sattes att kontrollera
              om myndigheterna efterlevde lagarna. Men det var inte en alldeles
              ny tanke. Redan 100 år tidigare, 1713, hade en funktion som kungens
              högste ombudsman inrättats av Karl XII. Han var, som vi vet, och
              krigade i Turkiet, och vi vet också hur det gick. Under den långa
              tid han var borta hamnade statsförvaltningen här hemma i totalt
              kaos. Därför ville han inrätta en funktion som skulle kunna se
              till att statsförvaltningen fungerade. Även detta ämbete finns
              kvar i dag i form av Justitiekanslern, som ju är regeringens ombudsman.
            </seg>
            <seg n="c6d7ab3c">
              JO är den instans dit människor kan vända sig när de anser att
              de är illa behandlade av en myndighet eller av en enskild tjänsteman
              vid en myndighet. JO är ingen domstol. JO avkunnar inte domar
              som vinner laga kraft, och dess yttranden är inte juridiskt bindande
              på det sätt som domstols domar är. Trots det är JO:s yttranden
              av mycket stor betydelse. JO åtnjuter stor respekt i Myndighetssverige.
              Man lyssnar på vad JO säger. Det händer att man får kritik – det
              blir fel ibland, som vi alla vet. Då gör man förhoppningsvis vad
              man kan för att förbättra sina rutiner så att problemen inte upprepas.
              Det faktum att JO också kan väcka åtal mot enskild tjänsteman
              – vilket händer ytterst sällan – är naturligtvis en annan del
              av förklaringen till JO:s auktoritet.
            </seg>
            <seg n="9d495cbb">
              Herr talman! Sedan vi senast behandlade JO:s ämbetsberättelse
              för ungefär ett år sedan har en hel del hänt. Det är delvis organisatoriskt;
              bland annat har man anlitat en konsult för att lysa igenom organisationen.
              Planen är att man under det verksamhetsår som nu löper ska identifiera
              och verkställa lämpliga åtgärder för att göra organisationen ännu
              bättre och ännu effektivare.
            </seg>
            <seg n="6cba7bc6">
              Vi konstaterar att antalet nyregistrerade ärenden har ökat något
              – med 1,2 procent jämfört med föregående verksamhetsår. Andelen
              klagomålsärenden är i stort sett oförändrad. Under perioden har
              93 inspektioner eller andra initiativärenden hanterats. JO påpekar,
              liksom föregående talare, att antalet inspektioner och initiativärenden
              fortfarande är mindre än vad ombudsmännen önskar. Denna uppfattning
              delar utskottet. Vi konstaterar att det inte är tillfredsställande
              att JO inte kan genomföra inspektioner i den utsträckning man
              vill.
            </seg>
            <seg n="80dfbad3">
              Herr talman! Jag vill nämna ytterligare några av de frågor som
              tas upp. Vid flera tidigare tillfällen har Justitieombudsmannen
              pekat på och kritiserat de långa handläggningstiderna vid landets
              förvaltningsdomstolar. Nu konstaterar vi att situationen förbättras.
              Antalet klagomål på långa handläggningstider minskar, vilket JO
              menar tyder på att en utveckling mot mer normala handläggningstider
              pågår. Problemet är förvisso inte nytt. Redan Hamlet beklagar
              sig över the law´s delay – senfärdig lag i Hagbergs översättning.
              Men det är viktigt att det åtgärdas eftersom rimliga handläggningstider
              är ett viktigt krav att kunna ställa på en fungerande rättsstat.
              Människor ska inte behöva vänta orimligt länge på att få sina
              ärenden avgjorda.
            </seg>
            <seg n="eb73eedf">
              Ett annat viktigt konstaterande är att antalet anmälningar inom
              socialförsäkringsområdet fortsätter att minska. Det är glädjande.
            </seg>
            <seg n="d1cfccd3">
              Utskottet har tidigare påpekat att den omständighet att det saknas
              ordinarie tillsynsorgan på vissa områden gör att JO belastas med
              ärenden som borde hanteras någon annanstans.
            </seg>
            <seg n="cf2c6c0c">
              När det gäller tillsynsorgan för polis och kriminalvård har Polisorganisationskommittén
              fått i uppdrag att bland annat utreda behovet av ett sådant fristående
              organ. Om kommittén kommer fram till att det finns starka skäl
              att inrätta ett sådant organ kommer den att lämna ett fullständigt
              förslag om organisation och verksamhet för detta.
            </seg>
            <seg n="eeb31954">
              Däremot tvingas utskottet även i år konstatera att ingen förändring
              ännu har kommit till stånd när det gäller tillsynsorgan för socialförsäkringen.
              Därför vill vi igen påtala vikten av att de åtgärder som måste
              vidtas också vidtas snabbt. Den av regeringen aviserade utredning
              som ska ligga till grund för en förändring måste kunna påbörja
              sitt arbete så snart som möjligt.
            </seg>
          </u>
          <note n="acd7a748">
            Med detta, herr talman, yrkar jag bifall till utskottets förslag.
          </note>
          <note type="speaker" n="e1c9adc0">
            Anf. 91 PER-INGVAR JOHNSSON (C):
          </note>
          <u who="per-ingvar_johnsson_9ad870" xml:id="i-354765816b703aef-0" n="80e25912">
            <seg n="c201fc30">
              Herr talman! Vi har i konstitutionsutskottet behandlat JO:s ämbetsberättelse.
              JO är alltså de fyra justitieombudsmännen. Konstitutionsutskottet
              föreslår att riksdagen lägger redogörelsen till handlingarna –
              de som finns från konstitutionsutskottet och från JO.
            </seg>
            <seg n="6a6a87d5">
              Det finns ändå skäl att nämna några saker från ämbetsberättelsen.
              Nära 7 100 ärenden nyregistrerades hos justitieombudsmännen under
              den period som omfattar den 1 juli 2012 till den 30 juni 2013.
              Det är en ökning med 1 procent från föregående period. Ungefär
              lika många ärenden, alltså nästan 7 100, avgjordes av Justitieombudsmannen.
              Vid periodens utgång fanns 1 011 ärenden som var oavslutade. Det
              innebär alltså att den genomsnittliga handläggningstiden hos JO
              är något under två månader. Jag tycker att det ger ett väl godkänt
              betyg åt justitieombudsmännen när det gäller handläggningstiderna.
            </seg>
            <seg n="6fa7c06a">
              Justitieombudsmännen lyfter fram kravet på att det finns ordentliga
              motiveringar från domstolarna i deras domar. JO har vid inspektioner
              och på grund av klagomål funnit att det finns ett antal domar
              som inte är motiverade på ett sådant sätt som vi har rätt att
              kräva av dem.
            </seg>
            <seg n="a6c9d5a4">
              JO har tidigare konstaterat att det är långa handläggningstider
              i förvaltningsdomstolarna. Men JO påtalar nu att det har blivit
              en utveckling mot kortare handläggningstider, vilket naturligtvis
              är både viktigt och bra.
            </seg>
            <seg n="edb59cc7">
              När det gäller Försäkringskassan lyfter JO fram att det finns
              brister i dokumentation, särskilt när det gäller försäkringsmedicinska
              gruppkonsultationer. JO påtalar att dokumentationen måste ske
              skriftligt. Det räcker inte med en redovisning av slutsatsen av
              samtalen, utan det ska finnas en redogörelse för innehållet i
              konsultationen.
            </seg>
            <seg n="449010e3">
              Vi har tidigare i konstitutionsutskottet debatterat utlämnande
              av handlingar. Även JO har granskat detta när det gäller Näringsdepartementet
              och deras rutiner, som ansågs ha lett till ett fördröjande av
              ett utlämnande av en handling.
            </seg>
            <seg n="f836d308">
              Det är viktigt att lyfta fram att Justitieombudsmannen i sitt
              beslut säger att en myndighet har rätt att åtgärda brister som
              upptäcks efter att en handling har efterfrågats. Det är också
              möjligt för en myndighet att gå ut med information om sådana brister
              och om de åtgärder som myndigheten har vidtagit med anledning
              av dessa. Jag tycker att det är viktigt inte bara för Näringsdepartementet
              utan för alla myndigheter att känna till att JO lyfter fram att
              myndigheterna har denna möjlighet. Det känns viktigt att lyfta
              fram detta med anledning av den debatt vi förde här i riksdagen
              i juni förra året.
            </seg>
            <seg n="be2e0625">
              Med de här synpunkterna vill jag yrka bifall till förslaget i
              konstitutionsutskottets betänkande.
            </seg>
          </u>
          <note n="b1584fb0">
            Överläggningen var härmed avslutad.
          </note>
          <note n="9dea2388">
            15 § Sjöfartsfrågor
          </note>
          <note type="speaker" n="d783debd">
            Anf. 92 LARS JOHANSSON (S):
          </note>
          <u who="lars_johansson_de76bc" xml:id="i-dab6785f4d970764-0" n="134ec8b5" next="i-157cfb94051c7e3a-0">
            <seg n="aedf87ec">
              Herr talman! Det är ett glädjande stort engagemang för sjöfartsfrågor
              från riksdagsledamöterna. Många motioner har kommit in som understryker
              betydelsen av att det ska finnas en svensk sjöfartspolitik som
              skapar nya jobb och betydligt större svensk handelssjöfart. Under
              senare år har det också varit många möten här i riksdagen kring
              sjöfartsfrågor. Där har företrädare för sjöfarten och fackliga
              organisationer medverkat och givit sin bild av sjöfarten i Sverige.
            </seg>
            <seg n="b2f2b38e">
              Vi vet att Sverige är helt beroende av sjöfarten för sin utrikeshandel.
              90 procent av våra varor som exporteras och importeras varje år
              fraktas via fartyg. Vi vet också att handeln med omvärlden fortsätter
              att öka. I Trafikverkets kapacitetsutredning kunde vi häromåret
              läsa att man tydligt pekar på att godstransporterna kommer att
              öka både till lands och till sjöss.
            </seg>
            <seg n="24cd4c9a">
              Vi socialdemokrater vill ha en handelsflotta med en stor andel
              svenskflaggade fartyg där kollektivavtal gäller för alla ombordanställda.
              Vi anser vidare att sjöfarten är viktig eftersom den ger oss möjligheter
              till energieffektiva transporter och låga underhålls- och investeringskostnader.
              Dessutom är trafiksäkerheten hög. Det finns alltså många faktorer
              som talar för att man ska ha svensk sjöfart.
            </seg>
            <seg n="c460f569">
              Herr talman! Tyvärr kan vi konstatera att det gynnsamma läget
              för den globala sjöfarten inte märks av i Sverige. Rederier säljs
              ut till andra länder, och huvudkontor flyttas från Sverige. Redarna
              säger att utflaggningen är en överlevnadsfråga. De stödåtgärder
              som den tidigare socialdemokratiska regeringen införde för att
              minska personalkostnaderna och de fackliga organisationernas medverkan
              till TAP-avtal för utländska sjömän räcker inte.
            </seg>
            <seg n="34576cab">
              Sedan den borgerliga regeringen tillträdde 2006 har det gått
              utför för den svenska sjöfarten. Antalet svenskflaggade handelsfartyg
              har på fem år minskat från 240 till 120. Det är inte för att de
              120 skulle vara så mycket större, utan det är en kraftig nedbantning.
              Antalet arbetstillfällen på fartygen har minskat med över 5 000
              personer under samma tid. Utflaggningen går till andra nordiska
              länder, som till skillnad från Sverige har tonnageskatt.
            </seg>
            <seg n="aa02c3d6">
              Alla EU:s sjöfartsländer har tonnageskatt. Detta har vi vid åtskilliga
              tillfällen debatterat i riksdagen sedan 2006 med framför allt
              finansministern, som hela tiden har visat sitt ointresse. Dessutom
              har riksdagen givit regeringen ett tillkännagivande om att införa
              tonnageskatt. En förvånad omvärld tittar på Sverige och undrar:
              Förstår de inte vad som sker? Jo, det gör vi i oppositionen.
            </seg>
            <seg n="dc82a4f5">
              Resultatet ser vi nu. Sverige förlorar skatteinkomster och arbetstillfällen.
              Vår trovärdighet när det gäller att driva hållbarhetsfrågor som
              är avgörande för sjöfarten minskar i betydelse. Vi blir alltmer
              beroende av vad andra länder anser. Forskning och utveckling,
              sjösäkerhet och det maritima klustret läggs i våra grannländer,
              som Danmark, Norge och Finland.
            </seg>
            <seg n="a711ddff">
              Det är en dyster bild som jag här redovisar, men jag är inte
              ensam om den. Allt fler som jobbar med sjöfarten säger precis
              samma sak. Jag ska därför avsluta denna del av mitt anförande
              genom att citera vad Christer Schoug, vd för Sveriges Redareförening,
              skrev i GT förra året: De rederier som flaggat ut gör det inte
              för att de vill eller för att komma undan skatt, utan för att
              de måste. Det handlar om överlevnad och om att kunna utveckla
              företaget och växa. Svensk sjöfart behöver förutsättningar att
              konkurrera såväl internationellt som nationellt. Och det brådskar.
            </seg>
            <seg n="487069ee">
              Herr talman! Vi har från Socialdemokraterna, Miljöpartiet och
              Vänsterpartiet i vår reservation nr 1, som jag yrkar bifall till,
              i punktform lämnat sju olika förslag för att stärka sjöfarten.
            </seg>
            <seg n="7d6190c3">
              Tillsammans har vi dessutom lämnat ytterligare tre reservationer.
              Men för tids vinnande vill jag inte yrka till dem utan nöjer mig
              med att de ligger med i trafikutskottets betänkande som våra reservationer.
            </seg>
          </u>
          <note n="a2b05877">
            I detta anförande instämde Monica Green, Leif Pettersson och
            Suzanne Svensson (alla S).
          </note>
          <note n="2ac262f7">
            Ajournering
          </note>
          <note n="c3397673">
            Kammaren beslutade kl. 15.50 på förslag av talmannen att ajournera
            förhandlingarna till kl. 16.00 då votering skulle äga rum.
          </note>
          <u who="lars_johansson_de76bc" xml:id="i-157cfb94051c7e3a-0" n="134ec8b5" prev="i-dab6785f4d970764-0">
            <seg n="455edbc9">
              Återupptagna förhandlingar
            </seg>
          </u>
          <note n="7af05565">
            Förhandlingarna återupptogs kl. 16.00.
          </note>
          <note n="f02233a5">
            16 § Beslut om ärenden som slutdebatterats vid dagens sammanträde
          </note>
          <note n="6f9807ef">
            Punkt 1
          </note>
          <note n="8525be67">
            Punkt 5
          </note>
          <note n="8b1b5430">
            Punkt 6
          </note>
          <note n="2e69e379">
            Punkt 7
          </note>
          <note n="03633f95">
            Punkt 8
          </note>
          <note n="a7f34a96">
            Övriga punkter
          </note>
          <note n="6f9807ef">
            Punkt 1
          </note>
          <note n="ad8590e4">
            Punkt 2
          </note>
          <note n="49c6c668">
            Punkt 3
          </note>
          <note n="503f8f43">
            Punkt 4
          </note>
          <note n="8525be67">
            Punkt 5
          </note>
          <note n="8b1b5430">
            Punkt 6
          </note>
          <note n="2e69e379">
            Punkt 7
          </note>
          <note n="6f9807ef">
            Punkt 1
          </note>
          <note n="8525be67">
            Punkt 5
          </note>
          <note n="7b1890ae">
            Punkt 11
          </note>
          <note n="a7f34a96">
            Övriga punkter
          </note>
          <note n="ad8590e4">
            Punkt 2
          </note>
          <note n="8b1b5430">
            Punkt 6
          </note>
          <note n="03633f95">
            Punkt 8
          </note>
          <note n="a7f34a96">
            Övriga punkter
          </note>
          <note n="82781a49">
            17 § (forts. från 15 §) Sjöfartsfrågor (forts. TU6)
          </note>
          <note type="speaker" n="3e371b83">
            Anf. 93 STINA BERGSTRÖM (MP):
          </note>
          <u who="stina_bergstrom_d57ec1" xml:id="i-ab5217e045278d99-0" n="512d4169">
            <seg n="9774b01a">
              Herr talman! Jag vill börja med att instämma i Lars Johanssons
              anförande före voteringen.
            </seg>
            <seg n="8f05500b">
              Sjöfarten är en viktig klimatsmart del av det svenska transportsystemet.
              Fartyget är det transportslag som släpper ut minst koldioxid räknat
              per ton gods och kilometer. Det brukar sägas att 90 procent av
              de varor vi köper någon gång har färdats med båt på väg till våra
              hem. Och det stämmer säkert, många saker tar sig över vatten till
              Sverige.
            </seg>
            <seg n="c7f9f075">
              Men vi är mycket sämre på att frakta gods inom landet och längs
              våra kuster. I Sverige går i dag bara 7 procent av våra inrikes
              godstransporter på vatten. Det kan jämföras med övriga Europa
              där ofta en fem gånger så stor andel av godset fraktas på vattenvägarna.
              Det är något som det talas alldeles för lite om. Det är illa av
              flera skäl, för genom att flytta över transporterna från väg till
              vatten minskar vi koldioxidutsläppen och gör vägarna mer trafiksäkra.
              Det leder också till ett minskat behov av vägunderhåll och väginvesteringar.
            </seg>
            <seg n="4a6aa9f6">
              Men utvecklingen har alltför länge gått åt fel håll när det gäller
              att köra gods längs våra kuster och på våra inre vattenvägar.
              I dag fraktas till exempel bara två miljoner ton gods på Vänern,
              Göta älv och Trollhätte kanal. För bara tio år sedan fraktades
              40 procent mer, 2,8 miljoner ton årligen. Att det blivit så handlar
              förstås om att alliansregeringen valt att gynna andra transportslag
              på bekostnad av sjöfarten. Med en annan sjöfartsvänligare politik
              skulle godsmängden inom Vänersjöfarten, enligt Trafikverkets stråkstudie
              som redovisades i april 2013, kunna öka till nästan det dubbla
              fram till år 2030. Jag tror inte att den siffran är för högt tilltagen,
              men vi ska vara medvetna om att med dagens politik får vi en motsatt
              utveckling.
            </seg>
            <seg n="f79a3ced">
              Herr talman! Vad behöver då göras? Ja, det handlar bland annat
              om ett nytt regelverk, rättvisa skatter och avgifter, infrastrukturinvesteringar
              och stöd till sjöfartens omställning till miljövänligare bränslen.
              Jag ska ägna mitt anförande åt att berätta om Miljöpartiets förslag
              till mer kust- och inlandssjöfart, inte helt oväntat med exempel
              från den sjöfart som ligger mig som värmlänning varmt om hjärtat,
              Vänersjöfarten.
            </seg>
            <seg n="245b0a9b">
              Jag vill börja med att säga några ord om EU:s regelsystem för
              inre vattenvägar. Det är glädjande att regeringen efter många
              år äntligen tog fram ett förslag och att vi i riksdagen nu har
              tagit ett beslut om att införa delar av EU:s regelverk om inre
              vattenvägar. Den 1 september i år ska det bli möjligt att använda
              båtar anpassade för sjöar och kustfart i Mälaren och på Vänern
              i stället för båtar byggda och bemannade för att kunna framföras
              på de stora haven.
            </seg>
            <seg n="71e2dffb">
              Men det är viktigt att det inte stannar vid Mälaren och Vänern.
              Vi måste också planera för att dessa båtar ska kunna gå i kustsjöfart.
              Arbetet med att implementera EU:s regelverk måste fortsätta så
              att vi får mer gods som går längs våra kuster med mindre båtar
              i stället för på våra vägar med allt större och tyngre lastbilar.
              Ett första steg är att Transportstyrelsen får ett tydligare uppdrag
              att göra vågmätningar i områden lämpliga för närsjöfart.
            </seg>
            <seg n="a0f3e9e7">
              Herr talman! De nya reglerna för inlandssjöfart beräknas som
              sagt träda i kraft den 1 september 2014. Det är då viktigt att
              de inlandsfartyg som går på Mälaren och Vänern inte ska behöva
              betala högre hamnavgifter än tågen och lastbilarna. I Göteborg
              är det bara båtarna som betalar hamnavgifter. Det betyder att
              båtarna betalar hela hamnens infrastruktur, inklusive hela uppställningsplanen
              för containrar, vägar etcetera. Varken lastbil eller tåg betalar
              någonting. Hamnen ger med andra ord lastbilen 100 procent rabatt,
              vilket går stick i stäv med grundregeln user pays och polluter
              pays.
            </seg>
            <seg n="bb3d446c">
              De stora hamnarna är ofta motorn i ett inlandssjöfartssystem
              nere i Europa. Göteborg är i dag, med sina över en miljon lastbilar
              till och från hamnen, i stället den största generatorn till godstransporter
              på väg i regionen.
            </seg>
            <seg n="0f24691d">
              I den svenska järnvägslagen regleras såväl hamnarnas som banhållarens
              rätt att ta betalt. Infrastrukturavgiften ska avspegla den samhällsekonomiska
              kostnaden, och den måste vara neutral mellan olika tågoperatörer.
              Det behövs en liknande lag för inlandssjöfarten. Avgiften för
              inlandsfartyget i hamnen får inte vara högre än den som gäller
              för lastbilen. Det får inte bli dyrare att lasta om från båt till
              båt jämfört med att lasta till lastbil eller tåg. Då hjälper det
              inte att vi inför EU:s regelverk.
            </seg>
            <seg n="28413268">
              Herr talman! Ett annat sätt att reglera att gods inte i onödan
              fraktas på land utan i stället på vatten är att göra som man gjort
              i Rotterdam. I Rotterdam har motsvarigheten till vår mark- och
              miljödomstol skrivit in i tillståndsprövningen för hamnen att
              högst 30 procent av godset får gå med lastbil till och från hamnen
              och inåt landet.
            </seg>
            <seg n="0985db23">
              I Rotterdam, liksom i stora hamnar i Tyskland, tar inlandsfartygen
              mer gods än lastbilarna. Liknande krav borde ställas på Göteborgs
              hamn och andra svenska hamnar för att främja hållbara transporter
              med järnväg och i form av inlandssjöfart. Med ett sådant villkor
              för Göteborgs hamn skulle vi se mer båtar på Vänern och mer godståg
              på Vänerbanan.
            </seg>
            <seg n="d298d8bb">
              Herr talman! Även om vattenvägar är billiga i drift sköter de
              inte sig själva. Och även vattenvägar behöver byggas om.
            </seg>
            <seg n="253e5e8a">
              I dag är slussarna i Trollhättan ett av orosmomenten för framtida
              sjöfart i Göta älv. Enligt Trafikverkets stråkstudie bedöms slussarna
              kunna vara i bruk fram till 2030. Därefter måste de sannolikt
              ersättas med nya slussar, vilket innebär att de nya slussarna
              måste börja byggas runt 2025. När regeringens skrivelse kommer
              till riksdagen den 10 april måste det vara tydligt att regeringen
              prioriterar detta projekt och planerar för det. Jag hoppas att
              Jessica Rosencrantz redan i dag kan ge mig ett besked på den punkten.
            </seg>
            <seg n="4f18379a">
              För att få mer gods på vatten är det viktigt att ha sjysta konkurrensvillkor.
              Att transportera på Vänern och på järnväg runt Vänern är mycket
              klimatsmartare än att transportera med lastbil på vägarna runt
              Vänern. Ändå styr regeringens politik, med farledsavgifter och
              höjda banavgifter, alltmer gods ut på våra vägar. Miljöpartiet
              vill införa en avståndsbaserad lastbilsskatt för att vända denna
              utveckling. Med en lastbilsskatt vid sidan av banavgifter och
              farledsavgifter får vi sjystare villkor för sjöfarten och järnvägen.
            </seg>
            <seg n="9bb8646a">
              Herr talman! Vänern är inte bara en sjö med fantastiska möjligheter
              att frakta gods på. Vänern är också en av världens största sötvattentäkter,
              och många människor får sitt dagliga vatten från sjön. Vänerns
              stränder är viktiga för djur- och växtlivet, friluftslivet och
              turismen. Därför är det nödvändigt för vattenkvaliteten, djur-
              och växtlivet och klimatet att snabbt byta ut den miljöfarliga
              bunkeroljan som fartygen i dag tankas med till förnybara drivmedel.
              Omställningen till förnybara drivmedel måste också omfatta sjöfarten,
              och för att skynda på den utvecklingen behövs mer forskning och
              utveckling. Det är viktigt att sjöfarten får sin del av de statliga
              FoU-medlen för forskning och pilotprojekt. Inlandsfartyg som drivs
              med förnybara drivmedel eller sol och vind är ett sådant pilotprojekt.
            </seg>
            <seg n="dd78f90d">
              Herr talman! Till sist några ord om vattenskotrar. Det är glädjande
              att vi i år är tre partier som står bakom kravet att införa åldersgräns
              och krav på förarbevis för dem som kör vattenskotrar. Vattenskotrarna
              har blivit ett växande problem i våra vatten. De är inte bara
              inblandade i olyckor, de orsakar också störningar för både människor
              och djur. De körs ofta i känsliga områden, i strandnära miljöer
              och över grunda bottnar som är viktiga produktionsområden för
              både land- och vattenlevande arter.
            </seg>
            <seg n="3c56e661">
              Förra året väcktes en motion med krav på förarbevis, som Miljöpartiet
              och Vänstern reserverade sig till förmån för. I år är det flera
              riksdagsledamöter som har uppmärksammat problemet och väckt ett
              tiotal motioner.
            </seg>
            <seg n="b12ab0d2">
              Havs- och vattenmyndigheten föreslog i december, efter uppdrag
              från regeringen, att regler om behörighetsbevis och åldersgräns
              för fritidsfartyg som kan framföras i 15 respektive 35 knop ska
              införas. Men nu är det viktigt att regeringen ser till att detta
              blir verklighet.
            </seg>
            <seg n="d85e0d40">
              Herr talman! Självklart står jag bakom alla reservationer i betänkandet,
              som vi har gemensamt med Socialdemokraterna och Vänsterpartiet,
              men för tids vinnande yrkar jag bifall bara till reservation 3
              om inlandsjöfarten.
            </seg>
          </u>
          <note type="speaker" n="f6f173d5">
            Anf. 94 JESSICA ROSENCRANTZ (M):
          </note>
          <u who="jessica_rosencrantz_3b5891" xml:id="i-01dfd44f95b7dedc-0" n="61a29991">
            <seg n="e4706a64">
              Herr talman! Jag vill börja med att yrka bifall till förslaget
              i utskottets betänkande.
            </seg>
            <seg n="548c70dc">
              Sjöfarten kan för många tyckas avlägsen. Bussar ser vi bara genom
              att blicka ut genom fönstret. Tåg hör vi och reser kanske ofta
              själva med. Flyget tar vi förmodligen när vi ska på den där efterlängtade
              solsemestern.
            </seg>
            <seg n="038d9979">
              Men det är inte alla som dagligdags kommer i kontakt med sjöfarten.
              Faktum är att sjöfarten spelar en otroligt stor roll för att transportera
              oss människor och framför allt gods. Handeln mellan EU:s medlemsländer
              sker till 40 procent till sjöss, och av samtliga EU:s medlemsstater
              är Sverige det mest sjöfartsberoende landet. Siffran 90 procent
              återkommer i flera sammanhang i debatterna. 90 procent är bland
              annat den andel av vår import och export som sker till sjöss.
            </seg>
            <seg n="06b3063e">
              Villkoren för sjöfarten är därmed avgörande för att den svenska
              sjöfartsnäringen ska kunna stå sig stark i konkurrensen från andra
              länder. Den svenska sjöfartsnäringen är dessutom känd för ett
              omfattande miljö- och säkerhetsarbete. Det är naturligtvis något
              vi måste värna och utveckla.
            </seg>
            <seg n="03c81491">
              Att sjöfarten mår bra och utvecklas är naturligtvis också viktigt
              för transportsystemet som helhet. Vi ser faktiskt en rad kapacitetsbrister
              runt om i systemet. På land finns inte hur mycket kapacitet som
              helst, men på våra vatten kan vi se att det finns en enorm potential
              att utnyttja. Dessutom är sjöfarten ett på många sätt miljövänligt
              och energisnålt alternativ. Kan vi flytta över delar av transporterna
              till sjöfarten kan det vara till gagn för hela samhället, inklusive
              miljövinster.
            </seg>
            <seg n="d2f1c442">
              En stark svensk sjöfartsnäring skapar arbetstillfällen, bevarar
              ett högt sjöfartskunnande i vårt land och ger oss möjlighet att
              bättre anpassa våra sjötransporter efter den svenska industrins
              behov och förutsättningar.
            </seg>
            <seg n="04580a1a">
              I sammanhanget är det värt att påpeka att det svenska sjöfartsklustret
              självt gör ett enormt stort arbete med att ta itu med de utmaningar
              som näringen och branschen möts av. Forskning och utveckling är
              en sådan del där exempelvis aktörer som Lighthouse är otroligt
              viktiga. Där finns också Sjöfartsforum, ett samlat forum där många
              aktörer inom klustret samverkar för att hitta de bästa lösningarna
              framåt.
            </seg>
            <seg n="158b78c6">
              När det gäller utvecklingen av den svenska sjöfarten följer alliansregeringen
              naturligtvis utvecklingen noga. Det faktum att vi kan se att många
              fartyg flaggar om eller flaggar ut är något vi måste ta på allvar.
              När svenska fartyg flaggar ut tappar vi svensk kunskap i takt
              med att flottans storlek minskar. Sverige behöver en stark inhemsk
              sjöfartsnäring för jobb, kunskap, sjösäkerhetsarbete och miljöarbete.
            </seg>
            <seg n="b3f1b0cd">
              Den omflaggning eller utflaggning vi ser är i grund och botten
              inte något som har inträffat i år, förra året eller året dessförinnan.
              De är en följd av att vi under många års tid underlåtit att se
              sjöfarten som en prioriterad fråga. Framför allt har det saknats
              ett helhetsgrepp omkring sjöfarten som näring och transportslag.
            </seg>
            <seg n="5d5ec7b4">
              Som första regering någonsin tog Alliansen ett samlat grepp och
              presenterade en handlingsplan för hur vi kan stärka konkurrensförutsättningarna
              för den svenska sjöfarten. Leverenstempot har varit högt under
              de gångna månaderna.
            </seg>
            <seg n="d92c034c">
              Vi har i den här kammaren, tillsammans med beslut fattade av
              regeringen, fattat beslut som innebär att det nu finns fler praktikplatser
              till sjöfartsutbildningen. Vi har en utredning på gång om tonnageskatt
              för att klara ut de sista frågetecknen som finns i frågan. Vi
              har börjat ta steg för att införliva EU:s regelverk för inre vattenvägar,
              som kan möjliggöra trafik i just Vänern och Mälaren. Vi har gett
              VTI i uppdrag att utreda trafikens kostnadsansvar. Vi har möjliggjort
              för kommunal medfinansiering av sjöfartsinfrastruktur. Vi har
              i den här kammaren röstat för att svenska fartyg ska kunna använda
              sig av beväpnad personal ombord på fartyg, bland annat längs med
              Somalias kust, för att skydda sig mot pirathot. Vi har sett en
              ökad satsning på sjöfartsforskning. Vi har sett satsningar på
              förbättrad landinfrastruktur till och från hamnar. Vidare ska
              det ske en uppföljning av sjöfartens konkurrenssituation. Regeringen
              har stött olika former av ansökningar till TEN-T-projekt. Kammaren
              har bifallit förslag till att nyttja olika former av klassificeringssällskap,
              vilket innebär att Transportstyrelsen kan erkänna vissa organisationer
              som sjöfartsskyddsorganisationer och överlåta vissa tillsynsuppgifter
              till dem.
            </seg>
            <seg n="70563b67">
              Vi har sett till att sjöfartsstödet kan komma att omfatta fler
              fartygskategorier, till exempel kabelläggningsfartyg, muddrings-
              och bogserfartyg.
            </seg>
            <seg n="83838856">
              Mycket händer, herr talman. Men sjöfartsnäringen står förstås
              inför fortsatta utmaningar, så arbetet stannar ju naturligtvis
              inte här.
            </seg>
            <seg n="93a11b2b">
              Framgent är det så kallade svaveldirektivet, som införs nästa
              år, en stor utmaning. Vi skulle ha önskat samma regler inom EU
              – naturligtvis även jag – men utfallet blev inte sådant. Därför
              gör regeringen en särskild utredning om vad konsekvenserna av
              direktivets införande blir för den svenska sjöfartens del. Förra
              året avsatte man 35 miljoner kronor till forskning inom sjöfarten
              om bland annat miljövänliga drivmedel.
            </seg>
            <seg n="52cee679">
              Regeringen har också föreslagit en extra satsning på 1 miljard
              kronor under tre år till Sjöfartsverket för isbrytning samt drift
              av farleder, kanaler och slussar. På så sätt kan Sjöfartsverket
              möjliggöra en sänkning – och inte en höjning – av farledsavgiften.
            </seg>
            <seg n="deb490a1">
              Dessutom tillförs 45 miljoner kronor som ett permanent årligt
              anslag för sjö- och flygräddningsverksamheten. Sjöfartsnäringen
              ska inte behöva betala för de räddningsinsatser som görs för skridskoåkare
              som har hamnat i nöd eller småbåtar som kör vilse i dimman.
            </seg>
            <seg n="99455d0c">
              Mycket görs och mer ska läggas därtill. Regeringens maritima
              handlingsplan var ett unikt samlat grepp om den svenska sjöfartsnäringens
              utveckling. Regeringen har dock aviserat att man fortsätter arbetet
              genom att till hösten presentera en maritim strategi.
            </seg>
            <seg n="d012e68a">
              Ett övergripande mål för den här strategin är att utveckla nyttjandet
              av havet som en resurs för fler jobb, ökad välfärd och livskvalitet.
              Det är ett nyttjande som ska ske utan att en god havsmiljö äventyras
              för nu levande och kommande generationer.
            </seg>
            <seg n="cdc642ca">
              En viktig faktor för regeringens arbete med att få fram strategin
              är att ingen bara ska kunna hålla upp fingret i luften och känna
              efter vart man tror att vinden blåser eller göra någonting ogenomtänkt.
              Vad som i grund och botten är viktigt, om vi nu ska få en nationell
              samlad strategi, är att näringen från dag ett är med och har input
              och idéer om vad som är viktigt för näringen och den fortsatta
              utvecklingen, så att vi verkligen tar itu med de problem som sjöfartsklustret
              upplever.
            </seg>
            <seg n="73217912">
              Därför genomförde regeringen i september förra året en workshop
              med inbjudna från det samlade maritima klustret. Idéerna och förslagen
              som då framfördes ligger naturligtvis till grund för det fortsatta
              arbetet. Några exempel som har tagits upp är vikten av att värna
              och utveckla maritim kompetens, enklare regler för etablering
              av vattenbruk och regelverk som styr mot önskade mål eller effekter
              samt mot jobb och tillväxt.
            </seg>
            <seg n="52b2b69d">
              Under våren 2014 fortsätter regeringen med arbetet. Men till
              hösten kan vi alltså se fram emot att en nationell maritim strategi
              presenteras.
            </seg>
            <seg n="29a3de52">
              Jag vill understryka igen, herr talman, att det här är ett unikt
              samlat grepp för att se hela sjöfarten som en näring och ett transportslag.
              Flera av de frågor som motioneras om i detta betänkande är sådana
              som antingen redan har tagits upp i den maritima handlingsplanen
              eller som diskuteras inför att den maritima strategin ska presenteras.
              Jag är helt säker på att många av dessa frågor då kommer att få
              en rimlig lösning.
            </seg>
          </u>
          <note n="cf5c41e2">
            Herr talman! Med detta yrkar jag bifall till förslagen i betänkandet
            och avslag på samtliga reservationer.
          </note>
          <note type="speaker" n="b32c7939">
            Anf. 95 LARS JOHANSSON (S) replik:
          </note>
          <u who="lars_johansson_de76bc" xml:id="i-153ad297a6c04c02-0" n="134ec8b5">
            <seg n="f2ba1ac5">
              Herr talman! Jag noterar att Jessica Rosencrantz säger att det
              händer så mycket inom sjöfarten. Man blir oerhört förvånad över
              att inte Jessica Rosencrantz tar reda på det faktiska utfallet
              av politiken. Nedgången i svensk sjöfart skedde inte före 2006,
              utan den skedde efter 2006.
            </seg>
            <seg n="0d8a40c4">
              Jag nämnde i mitt inledningsanförande att antalet handelsfartyg
              har halverats sedan 2009. Det är bara 120 fartyg kvar.
            </seg>
            <seg n="ee19b08d">
              Varför har då denna majoritet sedan 2006 inte infört likvärdiga
              konkurrensvillkor? Man hänvisar hela tiden till att frågan ska
              utredas.
            </seg>
            <seg n="3c2e7e47">
              Då är min fråga till Jessica Rosencrantz: Vad drar du för slutsatser
              av att den förda politiken inte har fungerat? Det är färre jobb
              inom sjöfarten och färre handelsfartyg är registrerade under svensk
              flagg. De går till andra länder i Norden. Vad drar du för slutsats
              av den förda politiken?
            </seg>
          </u>
          <note type="speaker" n="1c6faf0a">
            Anf. 96 JESSICA ROSENCRANTZ (M) replik:
          </note>
          <u who="jessica_rosencrantz_3b5891" xml:id="i-01dfd44f95b7dedc-1" n="61a29991">
            <seg n="407a3dd5">
              Herr talman! Slutsatsen som jag drar är naturligtvis – om du
              ursäktar formuleringen – att det inte går att vända ett skepp
              över en natt. De enorma och varierande insatser som regeringen
              nu har påbörjat är ju en del i att lösa de problem som Lars Johansson
              målar upp här.
            </seg>
            <seg n="b1fcbf35">
              Den långa lista som jag läste upp kan kompletteras med ytterligare
              insatser som har gjorts. Vi ser konkreta insatser som handlar
              om att bygga ut infrastrukturen och som handlar om att förstärka
              konkurrensmöjligheterna. Sedan finns det en del frågor som fortsättningsvis
              också måste utredas, bland annat tonnageskatt.
            </seg>
            <seg n="82bd548a">
              Jag dristar mig ändå till att säga att jag tycker att sjöfarten
              har varit en bortprioriterad fråga under lång tid, även under
              den tid som Lars Johanssons parti hade makten. Jag upplever att
              man inte någonsin tidigare har tagit det samlade greppet.
            </seg>
            <seg n="e15eec99">
              Sedan kan man tycka att det går för långsamt. Det har jag full
              respekt för. Det är fullt naturligt att höra det från oppositionens
              sida. Man vill alltid ha mer och snabbare, det skulle jag också
              vilja. Men det finns en maritim handlingsplan som nu ska följas
              upp av en maritim strategi för att verkligen skapa bättre konkurrensförutsättningar.
              Så det pågår ett arbete, och jag tror inte att oppositionen kan
              påstå någonting annat.
            </seg>
            <seg n="e05f2814">
              Jag ser med bekymmer på den pågående utvecklingen. Jag tycker
              att dessa insatser är ett väldigt stort steg på vägen för att
              stärka den svenska sjöfartsnäringen.
            </seg>
          </u>
          <note type="speaker" n="a4ef5b1c">
            Anf. 97 LARS JOHANSSON (S) replik:
          </note>
          <u who="lars_johansson_de76bc" xml:id="i-153ad297a6c04c02-1" n="134ec8b5">
            <seg n="26343ab2">
              Herr talman! Tyvärr är det så, Jessica Rosencrantz, att en del
              av det som du säger fungerar inte i verkligheten.
            </seg>
            <seg n="31e9a5e1">
              I höstas gick infrastrukturministern mycket stolt ut och sade
              att man hade satsat 1 miljard kronor för att sänka farledsavgifterna.
              Vi i trafikutskottet träffade Sjöfartsverkets generaldirektör
              och ställde just den frågan om farledsavgifterna. Nej, sade generaldirektören,
              det blir ingen sänkning av farledsavgifterna med 1 miljard. Vi
              ska diskutera hur farledsavgifterna ska utformas i framtiden.
              Sjöfartsverket självt har stora kostnader som måste finansieras.
              Så det hela var ett luftslott och ytterligare ett exempel på att
              man säger en sak, men när politiken ska konkretiseras i verkligheten
              blir det inte så mycket av det.
            </seg>
            <seg n="fc19b03c">
              Jag noterar också att den så kallade sjöfartsstrategin skulle
              vara så verkningsfull, men jag har sett väldigt liten effekt av
              den. När den presenterades för ungefär ett år sedan gick branschen
              och de fackliga organisationerna ut i debattartiklar och sade:
              Det här räcker inte. Det är bara en krusning på ytan.
            </seg>
            <seg n="d376581b">
              Vill man något måste man skapa likvärdiga konkurrensvillkor med
              övriga nordiska länder. Det som man inte ser från regeringen och
              den borgerliga majoriteten är att sjöfarten växer i andra nordiska
              länder medan den går baklänges i Sverige. Då måste man dra vissa
              slutsatser av det.
            </seg>
            <seg n="94d89642">
              Sedan kan ju en del saker accepteras, till exempel att man ska
              ha bemanning på fartyg som går runt Afrikas kuster. Det var naturligtvis
              viktigt för sjöfarten.
            </seg>
            <seg n="3cfdbf46">
              Så det finns en del saker som vi tycker är okej. Men det är ju
              inga stora grepp som tas. Om ett år blir svaveldirektivet verklighet
              för svensk sjöfart, och basindustrin ropar efter åtgärder från
              regeringen – bara tystnad. Enligt Trafikanalys rör det som om
              en kostnad på 4 ½ miljard.
            </seg>
          </u>
          <note type="speaker" n="a6b0dc77">
            Anf. 98 JESSICA ROSENCRANTZ (M) replik:
          </note>
          <u who="jessica_rosencrantz_3b5891" xml:id="i-01dfd44f95b7dedc-2" n="61a29991">
            <seg n="7dcf2f1f">
              Herr talman! Jag har haft diskussioner med exempelvis olika hamnar
              om ifall Sjöfartsverket tidigare har fört en dialog om eventuella
              höjningar eller sänkningar av farledsavgifterna. För bara något
              år sedan funderade man på att höja avgifterna, eftersom man inte
              fick plus och minus att gå ihop. Det är ett faktum att man tidigare
              stod inför höjningar som nu uteblir.
            </seg>
            <seg n="dd763f50">
              Regeringen har inte utlovat att farledsavgifterna ska sänkas.
              Däremot kan den miljard som har anslagits till Sjöfartsverket
              möjliggöra en sänkning eller åtminstone att avgiften inte höjs.
              Man bör ha hela bilden klar för sig, att det bara för något år
              sedan diskuterades höjningar.
            </seg>
            <seg n="fc6ebd90">
              När jag har haft kontakt med näringen upplever jag att man har
              en väldigt stor förståelse för att man måste bekosta de insatser
              som man själv utnyttjar, lotsning och annat. Men vad man absolut
              inte vill är att bekosta de insatser som framför allt fritidsbåtlivet
              utnyttjar, till exempel sjö- och flygräddningsverksamheten, och
              det är ju en kostnad som finansieras genom ett permanent anslag.
              Dessa kostnader ska inte drabba sjöfartsnäringen i övrigt.
            </seg>
            <seg n="5e133bae">
              Jag träffar många företrädare, liksom säkert Lars Johansson gör,
              för sjöfartsklustret, och jag upplever inte att de är besvikna
              på den maritima handlingsplanen. Däremot har man sagt – de röster
              som jag har hört – att man är nöjd med många av de förslag som
              har presenterats. Men sedan säger man också att det inte räcker.
              Det är precis det jag säger, och det är precis det regeringen
              säger.
            </seg>
            <seg n="156f0e67">
              I stället för att vänta med alla former av insatser har vi presenterat
              en handlingsplan som har dragit i gång ett reformarbete, där vi
              i denna kammare har röstat igenom ett flertal olika förslag. Sedan
              följer vi upp det med ytterligare en nationell samlad strategi
              för hur vi kan värna sjöfarten som helhet, och den kommer i höst.
            </seg>
          </u>
          <note type="speaker" n="16c6ac9f">
            Anf. 99 STINA BERGSTRÖM (MP) replik:
          </note>
          <u who="stina_bergstrom_d57ec1" xml:id="i-ab5217e045278d99-1" n="512d4169">
            <seg n="a6a334a0">
              Herr talman! Även jag var med och besökte Sjöfartsverket och
              fick till min förvåning höra att den miljard som skulle användas
              till att sänka farledsavgifterna, som det trumpetades väldigt
              mycket om, kanske inte alls kommer att sänka farledsavgifterna.
              Jag tycker att det är väldigt märkligt, och jag tror att man nog
              är rätt besviken ute i näringen.
            </seg>
            <seg n="3246d6c7">
              Jag läste för några månader sedan en artikel som handlade om
              den stora besvikelse man känner inom Mälarhamnar och andra hamnar
              över att det inte satsas ordentligt på inlandssjöfart och kustsjöfart
              och att det finns en stor outnyttjad potential.
            </seg>
            <seg n="0884c1c7">
              Jag pratade i mitt anförande om att utvecklingen går åt alldeles
              fel håll, att vi med regeringens politik nu ser att godset flyttas
              över från sjöfart till vägar. Jag lyssnade på Jessica Rosencrantz
              anförande, men jag hörde inte riktigt om det fanns något förslag
              om att hejda den utvecklingen och gynna inlandssjöfarten och närsjöfarten.
            </seg>
          </u>
          <note type="speaker" n="55a26972">
            Anf. 100 JESSICA ROSENCRANTZ (M) replik:
          </note>
          <u who="jessica_rosencrantz_3b5891" xml:id="i-01dfd44f95b7dedc-3" n="61a29991">
            <seg n="eb98a2bb">
              Herr talman! Vi har påbörjat arbetet, som alla här inne vet,
              med att införliva EU:s regelverk om inre vattenvägar. Det är inte
              till fullo slutfört än. Det är kanske det mest avgörande för att
              vi ska få likvärdiga förutsättningar som övriga Europa att bedriva
              inlandssjöfart. Det är A och O att vi får ett lämpligt regelverk
              på plats.
            </seg>
            <seg n="fbc09866">
              Infrastrukturen är ett integrerat system, där sjöfarten är lika
              beroende av själva hamnen som av anslutningarna till hamnen, exempelvis
              landväg. Vi ser att den typen av satsningar behövs både på hamnar
              och på väg och järnväg in till hamnen för att möjliggöra sjöfarten.
            </seg>
            <seg n="3bee6f40">
              Jag skulle vilja säga att vi när det gäller inlandssjöfarten
              definitivt har tagit ett stort kliv, genom att börja införa regelverket
              och se till att så småningom satsa på att rusta upp slussarna
              i Vänerområdet, som du var inne på. De bedöms än så länge kunna
              vara i bruk ett tag till, men under nästa mandatperiod måste vi
              börja kolla mer konkret på en upprustningsplan för dem.
            </seg>
          </u>
          <note type="speaker" n="47a2e6aa">
            Anf. 101 STINA BERGSTRÖM (MP) replik:
          </note>
          <u who="stina_bergstrom_d57ec1" xml:id="i-ab5217e045278d99-2" n="512d4169">
            <seg n="01b39b4b">
              Herr talman! Tack för svaret! Men när jag är ute, till exempel
              hos Mälarhamnar i Västerås, säger de att problembilden är att
              det gods som de förut fick till hamnen nu åker på ett annat ställe,
              på vägen. Då hjälper det inte att man rustar upp hamnen eller
              rustar upp infrastrukturen – vilket man också måste göra – om
              man inte får godset att gå på vatten. Det är tydligt att det är
              andra åtgärder som behöver vidtas.
            </seg>
            <seg n="57c1098e">
              Jag skulle vilja höra om det finns något mer som regeringen kan
              ha planerat. Vi har ju förslag som skulle underlätta detta.
            </seg>
            <seg n="4de1c5c1">
              Eftersom du nämnde slussarna, Jessica, som jag pratade om i mitt
              anförande, skulle jag gärna vilja ha reda på vad som kommer i
              april när det gäller slussarna. Kan du ge mig något förhandstips?
              Om det inte finns med i den här nationella planen blir det alldeles
              för sent att börja planera först 2025 för slussar som måste stå
              färdiga 2030.
            </seg>
          </u>
          <note type="speaker" n="8be82c62">
            Anf. 102 JESSICA ROSENCRANTZ (M) replik:
          </note>
          <u who="jessica_rosencrantz_3b5891" xml:id="i-01dfd44f95b7dedc-4" n="61a29991">
            <seg n="87fb0160">
              Herr talman! Förhandstips önskar jag att jag hade, men det har
              jag tyvärr inte. Det är ett arbete som pågår inom regeringen.
            </seg>
            <seg n="758d1e58">
              Det jag kan konstatera, och som är min uppfattning, är att slussarna
              bedöms vara dugliga ett antal år till – 2030 är ett årtal som
              nämns. Men ska vi kunna rusta upp dem på allvar krävs det att
              vi under nästa mandatperiod börjar titta på den frågan mer konkret.
              Det är vad jag kan säga om årtal, men förhandstips kring planen
              har jag inte.
            </seg>
            <seg n="0b978363">
              Vad görs och vad görs inte? Jag skulle säga att det på flera
              ledder inom tranportsystemet som helhet just nu ses över hur de
              olika trafikslagen på olika sätt kan bära sina egna kostnader
              och hur kostnadsfördelningen ska se ut. Därför har regeringen
              exempelvis givit ett uppdrag till VTI att se över hur de olika
              trafikslagen ska bära sina kostnader. Jag vet att Sjöfartsverket
              också gör en utvärdering av hur deras avgifter ska se ut: storlek,
              utformning, vad som ska ingå och inte ingå.
            </seg>
            <seg n="fb470928">
              Allt detta är någonting som kräver en ganska noggrann analys,
              om man vill se till att näringen betalar för det som den utnyttjar
              men kanske exkludera de delar som den inte utnyttjar, exempelvis
              sjö- och flygräddningsverksamheten. Det är en del av svaret, att
              se över hur varje transportslag kan bära sina kostnader.
            </seg>
            <seg n="b08014ad">
              Regeringen anslår medel för exempelvis forskning, som är en jättestor
              och viktig fråga, för att näringen ska kunna främja nya, alternativa
              drivmedel som ett exempel på att möta svaveldirektivet.
            </seg>
            <seg n="273301b1">
              Ja, det görs en mängd olika insatser. Det finns väl ingen quick
              fix, men det görs en satsning på forskning och utveckling och
              en satsning på att se till att varje transportslag kan bära sina
              kostnader. I den kedjan ingår hela transportsystemet. Det är några
              saker som regeringen arbetar med.
            </seg>
          </u>
          <note type="speaker" n="3b21210a">
            Anf. 103 LARS TYSKLIND (FP):
          </note>
          <u who="lars_tysklind_527bfb" xml:id="i-afebab9f4d7971b6-0" n="e5932374" next="i-ee893b560e15d925-0"/>
          <note n="a9da37ab">
            Herr talman! Jag yrkar bifall till förslaget i betänkandet och
            avslag på samtliga reservationer.
          </note>
          <u who="lars_tysklind_527bfb" xml:id="i-ee893b560e15d925-0" n="e5932374" prev="i-afebab9f4d7971b6-0">
            <seg n="b099cf07">
              Som vanligt när vi debatterar sjöfart har vi två huvudfrågor
              i fokus. Den ena är hur vi ska utnyttja sjöfartens fulla potential.
              Jag tror att vi är ganska eniga om att det finns en stor potential
              både i inre sjöfart och i kustsjöfart. Det är kanske just där
              som vi kan se den kapacitetsproblematik vi har i detta land.
            </seg>
            <seg n="537d18c2">
              Den andra frågan är hur vi ska kunna ge den svenska sjöfartsnäringen
              bra konkurrensvillkor under svensk flagg. Här måste vi ha det
              internationella perspektivet. Det är en internationell bransch,
              och då måste vi naturligtvis ha internationella villkor som stämmer.
              Vi kan nog vara överens om att det är det som gäller. Både branschen
              och politiken går hand i hand i den frågan.
            </seg>
            <seg n="11d6b2ed">
              Det handlar alltså både om sjöfarten som transportslag och om
              sjöfarten som en livskraftig näring i Sverige.
            </seg>
            <seg n="4516409e">
              Det har kommit en hel del propositioner från regeringen det senaste
              året, men i dag diskuterar vi 50 motionsyrkanden från allmänna
              motionstiden.
            </seg>
            <seg n="8bdd0aae">
              Herr talman! För cirka ett år sedan presenterade regeringen sin
              handlingsplan för att stärka den svenska sjöfartsnäringen, Svensk
              sjöfartsnäring – Handlingsplan för förbättrad konkurrenskraft
              . Det går säkert att hitta ytterligare punkter, och man kan tycka
              att det ska göras andra saker. Men det är ändå viktigt att ha
              med sig att det, mig veterligen, är första gången som en regering
              över huvud taget lägger fram en samlad handlingsplan för sjöfarten.
            </seg>
            <seg n="870933b7">
              Det har nog aldrig funnits så mycket politisk vilja i en regering
              att få bukt med sjöfarten som transportslag – detta oberoende
              av vad Lars Johansson nu säger; han är en dysterkvist i sammanhanget.
            </seg>
            <seg n="2ba35df1">
              Handlingsplanen är framåtsyftande, och den innehåller många viktiga
              förslag som nu genomförs för sjöfarten, både som transportslag
              och som svensk sjöfartsnäring. Steg för steg omsätts nu planen
              i verkligheten. Jag vet inte om Lars Johansson har noterat det,
              men jag ska rada upp en del saker som visar detta.
            </seg>
            <seg n="63018fed">
              Det ytterligare steg som nu tas för att ta fram en maritim strategi
              är betydligt bredare. Det handlar om tillväxt, välfärd och god
              havsmiljö, som måste gå hand i hand.
            </seg>
            <seg n="43592182">
              Herr talman! Som jag sade har regeringen nu steg för steg fört
              utvecklingen framåt. Jessica Rosencrantz nämnde en del saker,
              så det kan bli lite upprepningar. Jag ska ändå snabbt rada upp
              en del saker.
            </seg>
            <seg n="aff94d32">
              Det är sjöfartsstöd till flera fartygskategorier – ett beslut
              som vi tog i riksdagen i juni 2013. Det behöver noteras hos kommissionen.
            </seg>
            <seg n="979442ae">
              Det pågår en utredning om tonnageskatt som ska redovisas den
              15 november 2014. Det här med tonnageskatt är en lite märklig
              historia. Lars Johansson beskriver den som något Socialdemokraterna
              har kommit på. Vi som var med i riksdagen 2002 vet ju vilka som
              då inte ville införa tonnageskatt. Längre tillbaka än så behöver
              man inte gå för att se vilken regering som inte ville det då.
              Att man sedan gjorde en utredning berodde på att man tvingades
              till det av oppositionen, som gjorde ett tillkännagivande i frågan.
            </seg>
            <seg n="847dafad">
              Det har skett en överlåtelse av tillsynsuppgifter. Den gäller
              från 1 juli 2013.
            </seg>
            <seg n="dc2d1faf">
              När vi pratar om EU:s regelverk för inre vattenvägar har det
              också blivit som något nytt under solen, men det är ju inte sant.
              Det fanns redan före 1995, när vi var med i EU. Det var bara det
              att den dåvarande regeringen begärde ett undantag från det.
            </seg>
            <seg n="84439fdf">
              Undantaget som Sverige har haft har gällt från 1995, så även
              andra regeringar har haft ypperliga tillfällen att upphäva det.
              Men nu när Sverige äntligen gör det går det för sakta. Det är
              klart att det skulle vara gjort för länge sedan, men nu är det
              som det är. Nu går vi faktiskt framåt i den frågan. Det är naturligtvis
              viktigt att vi ska kunna utnyttja kapaciteten även hos den inre
              sjöfarten.
            </seg>
            <seg n="a4b6a908">
              Trafikanalys har återigen tittat på konsekvenserna av svaveldirektivet
              och fått fram att det skulle kosta mellan 4,5 och 6,4 miljarder.
            </seg>
            <seg n="e07c4778">
              I budgeten har det satsats 1 miljard – 300 miljoner årligen i
              tre år plus 45 miljoner per år permanent – på Sjöfartverkets sjö-
              och flygräddningsverksamhet. Hur man än dribblar med den frågan
              är det 1 miljard i anslag. Tillför man 1 miljard i anslag torde
              all logik säga att det blir mindre belastning på avgiftsuttaget.
              Det kan ju inte vara så att det inte har någon betydelse att man
              tillför 1 miljard.
            </seg>
            <seg n="52549041">
              Vi har fått regler för bevakning ombord på svenska fartyg. Det
              var någonting som branschen efterfrågade.
            </seg>
            <seg n="e9510a98">
              Något som också efterfrågas när det gäller utbildningsfrågan,
              som är väldigt viktig och en av de saker som gör att vi måste
              ha en svenskflaggad sjöfart, är praktikplatser för våra sjöbefäl
              när de går sin utbildning. Där har regeringen satsat en summa
              – inte så stor, men den har varit till stor nytta – för att hjälpa
              och stödja både Chalmers och Linnéuniversitetet i Kalmar för att
              de ska få ut sina studenter internationellt och betala resorna
              för dem.
            </seg>
            <seg n="6b945e9b">
              Transportstyrelsen har fått ett regeringsuppdrag att titta på
              hur man ska efterleva svaveldirektivet och se över sanktionsmöjligheterna.
              Det är viktigt, för ska vi nu ha de här hårda reglerna ska de
              följas av alla. Man ska inte kunna smussla och vinna en konkurrensfördel
              genom att inte följa reglerna. Det tycker jag därför är en viktig
              punkt.
            </seg>
            <seg n="3de3602f">
              Vi i Folkpartiet är speciellt glada över det här med forskning
              specialdestinerad till sjöfarten. Under 2013 avsattes 35 miljoner
              till sjöfarten. 2014 är målet 50 miljoner. Det är väl första gången
              det riktas forskningspengar till sjöfarten på det sättet.
            </seg>
            <seg n="f453ace5">
              Sedan jobbar vi naturligtvis internationellt inom IMO, EU, Helcom
              och så vidare.
            </seg>
            <seg n="9a30d421">
              Miljödifferentierade farledsavgifter finns redan i dag. Men Sjöfartsverket
              gör en omfattande översyn där även koldioxiddifferentierade farledsavgifter
              kommer att analyseras. Det kommer att vara färdigt om något år.
              Det finns alltså också med som någonting som efterfrågas.
            </seg>
            <seg n="23507a80">
              Sedan har vi det här med medfinansiering. Jessica Rosencrantz
              tog upp det. Vi hade en stor debatt om det var bra eller dåligt,
              men nu tog riksdagen det beslutet. Naturligtvis är det en ypperlig
              möjlighet som många kommuner, landsting och regioner vill ha att
              medfinansiera statliga farleder. Då handlar det inte om underhåll,
              utan det handlar om att skapa mervärden för dem. Men diskussionen
              om detta hade vi för ett tag sedan.
            </seg>
            <seg n="edc5fc6a">
              Jag tar inte upp fler punkter; jag kan bara konstatera att det
              sker ett mycket ambitiöst arbete hos regeringen i de här frågorna.
              Jag har lite svårt att se det man skriver i en reservation, att
              det saknas politisk vilja. Om det skulle vara så, då skulle jag
              vilja se den fråga som det finns politisk vilja i. Det måste göras
              utomordentligt mycket arbete i den.
            </seg>
            <seg n="d1a7669a">
              Jag har fortfarande kvar förhoppningen att 2013 kommer att nämnas
              som året då sjöfarten för första gången fördes upp på agendan
              med sådan kraft att det var då trenden för svensk sjöfart vände.
              Den har vänt vid andra tillfällen, men nu har vi haft en kraftig
              nedgång. Det är naturligtvis helt bedrövligt, men 2013 var året
              då vi lade fram en handlingsplan och gjorde en omstart i frågan.
            </seg>
            <seg n="67217ddc">
              Det handlar inte, herr talman, bara om vad regeringen gör. Jag
              tycker det är viktigt, precis som Jessica Rosencrantz lyfte fram
              här, att även andra är med och jobbar med detta – framför allt
              branschen genom Sjöfartsforum, Redareföreningen och även fackföreningen
              Seko sjöfolk. Verklighetsbilden är ju densamma. Vi har lite olika
              infallsvinklar, men alla drar åt samma håll. Det är för att säkra
              de jobb som finns, skatteintäkter och hela den biten. Det är viktigt
              både för transporterna som sådana och för svenskt näringsliv.
            </seg>
            <seg n="bd77b3c1">
              I reservationerna står det som sagt att handlingsplanen saknar
              politisk vilja och att åtgärderna inte är tillräckliga. Jag kan
              acceptera att man tycker att åtgärderna inte är tillräckliga.
              Jag kan säkert också hitta på någon ytterligare åtgärd. Men att
              det skulle saknas politisk vilja tycker jag är närmast oförskämt
              i sammanhanget.
            </seg>
            <seg n="78c7a89e">
              För den som läser reservationen om svaveldirektivet är det lätt
              att få intrycket att man är både för och emot. Man beklagar att
              Sverige sjabblar bort förhandlingarna och så vidare. Men Sverige
              har ju drivit den frågan – det har även socialdemokratiska regeringar
              gjort – och när vi äntligen lyckades var det naturligtvis en framgång
              för Sverige. Det var en framgång: Nu genomför vi detta på bästa
              sätt.
            </seg>
            <seg n="27a7aca8">
              När det gäller de inre vattenvägarna jobbar vi som sagt kraftfullt
              med den frågan.
            </seg>
            <seg n="41fa584d">
              När det gäller tonnageskatten har det som sagt gjorts en utredning.
              Jag är precis lika frustrerad som Lars Johansson säkert är i den
              frågan över att det här inte är genomfört.
            </seg>
            <seg n="17a863b3">
              Det är precis som det står i reservationen: Frågan har utretts
              och behöver inte utredas mer. Det skulle jag också vilja säga.
              Men någon mening senare står det att det trots allt finns problem
              med de latenta skatteskulderna. Då är det kanske inte så enkelt
              i alla fall. Det har jag personligen fått acceptera, fast jag
              tidigare har tyckt att det här väl inte kan vara så märkvärdigt.
              Detta måste ju göras rätt.
            </seg>
            <seg n="07445548">
              Från Folkpartiets sida har vi full förståelse och respekt för
              den frustration som finns över att det går bakåt för sjöfarten.
              Men precis som Jessica Rosencrantz sade går det inte att vända
              en sådan här utveckling över en natt. Det är viktigt att man jobbar
              målmedvetet och har en strategi, en handlingsplan, i botten. Det
              är precis det som händer nu.
            </seg>
            <seg n="dd700f2a">
              Jag kan i reservationerna egentligen inte utläsa någon konkret
              motsatsställning till det arbete som regeringen gör.
            </seg>
            <seg n="12938eed">
              Jag hade tänkt säga lite grann om fritidsbåtlivet också, men
              jag avstår av ren respekt för min tid.
            </seg>
          </u>
          <note type="speaker" n="29fc810b">
            Anf. 104 LARS JOHANSSON (S) replik:
          </note>
          <u who="lars_johansson_de76bc" xml:id="i-153ad297a6c04c02-2" n="134ec8b5">
            <seg n="c80acf7c">
              Herr talman! Jag ska försöka att inte vara alltför pessimistisk,
              men jag måste ändå inleda med att säga att jag hade lite fel när
              jag sade att det bara är 120 fartyg kvar. Jag hade inte kollat
              den siffra jag hade förra året. Nu är det 100 fartyg – de har
              minskat med ytterligare 20 det sista året.
            </seg>
            <seg n="f7ea2e4e">
              Det är detta som är problemet. Det ni pratar om, det som även
              Lars Tysklind pratar om nu, har inte fått någon effekt. Jag tycker
              att det är det centrala i sammanhanget. När man nu ser att vi
              har en sådan oerhört negativ utveckling borde man göra någonting
              konkret för att öka sysselsättningen. Det är 5 000 färre jobb
              – drygt; det är kanske 5 500 – i dag än det var 2009 när man granskar
              de siffrorna.
            </seg>
            <seg n="3b17c9ef">
              Vi har hela frågan om det maritima klustret. Näringen kämpar
              med detta och försöker behålla det i Sverige. Men de märker att
              intresset för det i verkligheten minskar eftersom man flyttar
              över det till andra nordiska länder. Det är detta som jag menar
              borde göra att regeringen agerar kraftfullt i den här situationen.
            </seg>
            <seg n="2753f36c">
              Likadant är det när det handlar om forskningsanslag. Okej, 50
              miljoner, men det är inte tillräckligt för att ställa om sjöfarten
              och göra den intressant att utveckla i Sverige.
            </seg>
            <seg n="73e2cb8d">
              Det krävs ökade resurser för att åstadkomma de resultaten. Nu
              är det bara elva månader kvar innan det nya svaveldirektivet kommer
              att börja gälla. Vad händer då?
            </seg>
            <seg n="d042960b">
              Industrin har flera gånger framhållit att vi kan skapa en oerhört
              besvärlig situation när man ska ta ställning till hur man ska
              göra med sina investeringar framöver. När man nu tar ställning
              till var man ska investera i framtiden är Norrlandskusten kanske
              inte längre intressant eftersom det blir så stora transportkostnader
              där, utan det är bättre att investera någon annanstans.
            </seg>
          </u>
          <note type="speaker" n="ac16f336">
            Anf. 105 LARS TYSKLIND (FP) replik:
          </note>
          <u who="lars_tysklind_527bfb" xml:id="i-7dd1f3941c499415-1" n="e5932374">
            <seg n="bb62993c">
              Herr talman! Det är väl bra att Lars Johansson och jag är lika
              bekymrade över detta. Men jag vill ändå påstå att alliansregeringen
              jobbar konkret efter en handlingsplan.
            </seg>
            <seg n="5b1fe596">
              I reservationerna och i Lars Johanssons inlägg här i talarstolen
              handlar det mest om att man ska ta krafttag och vara konkret.
              Han tycker att 35 miljoner plus 50 miljoner ska vara mer. Det
              görs ingenting, menar han.
            </seg>
            <seg n="1fd1344e">
              Då vill jag ställa en motfråga som jag också ställde i mitt huvudanförande.
              Vad är det jag ska utläsa ur reservationerna och som jag kan ta
              med till Näringsdepartementet och säga att man borde göra? Det
              borde vara ett krav att man säger vad regeringen ska göra.
            </seg>
            <seg n="e1124548">
              Sedan kan vi se resultatet. Jag tror inte ens att det är 100
              fartyg längre, Lars Johansson, utan det är ett 80-tal. Det är
              möjligt att det blir några fler när vi utvidgar sjöfartsstödet.
            </seg>
            <seg n="b724bc68">
              Det är en väldigt utsatt situation när det gäller att säkra kompetensen
              och miljöarbetet för Sveriges del. Den verklighetsbilden tror
              jag att vi delar.
            </seg>
            <seg n="7e529f56">
              Lars Johansson, ni pratar om att man ska göra något annat, något
              konkretare och att man ska satsa mer på forskningen. Nu satsas
              det på forskning. Jag tror inte att det någonsin har satsats så
              mycket specifikt på sjöfartsforskning som nu. Det måste ju vara
              bra, eller hur?
            </seg>
          </u>
          <note type="speaker" n="e17411a4">
            Anf. 106 LARS JOHANSSON (S) replik:
          </note>
          <u who="lars_johansson_de76bc" xml:id="i-153ad297a6c04c02-3" n="134ec8b5">
            <seg n="ad2ecd17">
              Herr talman! Vi har redovisat sju punkter. Låt mig ta en av dem:
              Vi har föreslagit ett system med tonnageskatt i sju år nu. Ni
              har tillsatt en utredning, men det kommer att gå två mandatperioder
              utan att den frågan är löst. Samtidigt har det varit en central
              fråga för sjöfarten under hela denna tid. Det är ett exempel.
            </seg>
            <seg n="6afe3a48">
              Det andra exemplet är att det är ganska krångligt, visar det
              sig, för redarna om de skulle vilja flagga in. Det är inte särskilt
              attraktivt att göra det. Det är väldigt många olika avgifter.
              Vi pekar på detta och att man borde skapa förutsättningar för
              inflaggning på ett helt annat sätt än man gör nu. Vi har beskrivit
              det i vår reservation, och det finns också i motioner.
            </seg>
            <seg n="d0865a66">
              Vi har frågan om farledsavgifter. Det handlar inte bara om 1
              miljard för att inte farledsavgifterna ska höjas – det var ungefär
              så Jessica Rosencrantz uttryckte det – utan det ska vara farledsavgifter
              som främjar sjöfartens möjligheter att gå över till alternativa
              bränslen. Man ska göra så kallade miljöidentifieringar av avgifterna.
              Något sådant har regeringen inte föreslagit. Det finns ingen sådan
              proposition. I propositionsförteckningen finns det inga förslag
              som tar upp dessa väsentliga frågor för sjöfarten under vårriksdagen.
              Det kommer alltså inte att hända ett dugg, tyvärr.
            </seg>
            <seg n="e07a6b64">
              Jag beklagar det, Lars Tysklind, men det är tyvärr på det viset.
              Det är det som gör att vi är oroliga för den fortsatta utvecklingen.
              Omlandet, de andra nordiska länderna, agerar på olika sätt för
              att skapa förutsättningar för sjöfarten, och där ökar också möjligheterna,
              men det gör de inte i Sverige. Det är det grundläggande problemet.
              Sedan har vi inlandssjöfart, och det kommer att ge lite förstärkning
              när det gäller de mindre båtarna, men det kommer inte att påverka
              det stora.
            </seg>
          </u>
          <note type="speaker" n="9decfd32">
            Anf. 107 LARS TYSKLIND (FP) replik:
          </note>
          <u who="lars_tysklind_527bfb" xml:id="i-7dd1f3941c499415-2" n="e5932374">
            <seg n="dbaaaa45">
              Herr talman! Jag ska hålla med Lars Johansson på en punkt till
              att börja med: Det är väldigt viktigt att vi börjar se på Sverige
              som en sjöfartsnation. Det var det Danmark gjorde. Sedan tror
              jag inte att Lars Johansson menar att vi ska göra samma insatser
              som Danmark. Det där danska och internationella registret är till
              exempel inget som Lars Johansson tycker är bra, och vi har inte
              tänkt införa något motsvarande i Sverige heller.
            </seg>
            <seg n="217ab47a">
              Sedan kommer jag till de frågor som han tar upp. Det är klart
              att tonnageskatten borde vara införd. Det tycker vi från Folkpartiets
              sida, och det är många partier som tycker det. Men det är många
              som har varit med och fördröjt detta. Jag vet inte om Lars Johansson
              har tappat den historien. När det första tillkännagivandet kom
              var Socialdemokraterna inte speciellt intresserade, utan det var
              de övriga partierna i riksdagen som gjorde ett tillkännagivande
              som tvingade fram utredningen – den utredning som nu S hänvisar
              till. Det var en utredning som gjordes närmast under galgen.
            </seg>
            <seg n="ae33a915">
              När det gäller detta med att flagga in kan jag hålla med om att
              vi måste se över regelverken. Det är något som ständigt pågår.
              Man försöker göra förenklingar i regelverken. När vi kommer så
              långt som att vi har jämbördiga konkurrensförhållanden måste vi
              naturligtvis se på möjligheterna att flagga in.
            </seg>
            <seg n="4667376a">
              Sedan har vi också detta med farledsavgifter. I mitt anförande
              sade jag att Sjöfartverket ser över detta precis med den inriktningen.
              Man ska titta på miljödifferentierade avgifter och även ta med
              CO2-faktorn i det hela. Det är detta som efterfrågas i er reservation.
              Det arbetet pågår nu.
            </seg>
            <seg n="b576b2b5">
              Till sist: 1 miljard i anslag är alltid 1 miljard. Om den tillförs
              en affärsverksamhet som i princip finansieras med avgifter borde
              väl rimligtvis trycket på avgifterna minska med just 1 miljard.
              Jag kan inte se något annat.
            </seg>
          </u>
          <note type="speaker" n="638086f1">
            Anf. 108 STINA BERGSTRÖM (MP) replik:
          </note>
          <u who="stina_bergstrom_d57ec1" xml:id="i-ab5217e045278d99-3" n="512d4169">
            <seg n="3dde82b8">
              Herr talman! Eftersom Lars Tysklind nämnde svaveldirektivet i
              sitt anförande och sade att han kände sig osäker på vad vi tycker
              om svaveldirektivet kände jag att det var bäst att jag slår fast
              att Miljöpartiet är och alltid har varit positivt till svaveldirektivets
              införande. Vi är väldigt glada över att dåvarande miljöministern
              Andreas Carlgren tog till orda och fick stopp på infrastrukturministern
              och handelsministern när de var ute och pratade om att Sverige
              borde motsätta sig svaveldirektivets införande.
            </seg>
            <seg n="7f1831ba">
              Men precis som andra är vi medvetna om att svaveldirektivet innebär
              ökade kostnader för sjöfarten, och om vi får följden att ännu
              mer gods flyttas över från sjö till väg och också till järnväg
              har vi förlorat en del av miljöeffekten. Det är därför viktigt
              att vi möter upp detta.
            </seg>
            <seg n="4792f664">
              Ett sätt att göra detta är att, som Lars Johansson nämnde, införa
              differentierade farledsavgifter. Något annat som man måste göra
              är att se till att det finns stödformer som underlättar för rederierna
              att ställa om båtarna till bättre bränsle. I Norge har man en
              generell skatt på NOx-utsläpp, för det är inte bara svavel det
              handlar om, utan det finns andra miljöproblem för sjöfarten. De
              stora kväveutsläppen är ett. Man har kopplat dessa utsläpp till
              en fond, NOx-fonden, och de som är med i den kan få 75 procents
              delfinansiering om de presenterar kostnadseffektiva sätt att sänka
              sina utsläpp. Detta har lett till utsläppsminskningar med totalt
              12 000 ton.
            </seg>
            <seg n="52cef020">
              Detta är två sätt. Jag kan berätta om fler sätt som vi i Miljöpartiet
              driver för att möta upp svaveldirektivet. Jag undrar vad regeringen
              gör. Vad tycker Lars Tysklind?
            </seg>
          </u>
          <note type="speaker" n="367ad9fd">
            Anf. 109 LARS TYSKLIND (FP) replik:
          </note>
          <u who="lars_tysklind_527bfb" xml:id="i-7dd1f3941c499415-3" n="e5932374">
            <seg n="9c9df975">
              Herr talman! Jag har aldrig tvivlat på att Miljöpartiet är för
              svaveldirektivet. Jag har aldrig hört någon sådan röst. Men jag
              har varit med i interpellationsdebatter där Socialdemokraterna
              har talat med två röster. När tre partier tillsammans plockar
              ihop en reservation kan det bli lite blandat språk. Det är därför
              man utläser olika saker, tror jag.
            </seg>
            <seg n="cb2d71ea">
              Sedan har vi detta med att krav och teknik ska gå hand i hand.
              Här har det kommit ett krav. Det skrevs 2008. Ett krav är teknikdrivande.
            </seg>
            <seg n="23c3599f">
              Sedan tycker jag att det är lite tråkigt, just i det här fallet,
              att medvetenheten om att det här verkligen skulle bli verkligt
              har kommit ganska sent. Men vad man kan se när det väl har kommit
              är att det är väldigt teknikdrivande. Man ser att alternativa
              bränslen får en snabb utveckling. Det gäller bland annat LNG och
              att det finns tillgång till LNG. I själva övergången har vi naturligtvis
              de fartyg vi har. Då kommer det att bli så att man kör på lågsvavligt
              drivmedel i stället.
            </seg>
            <seg n="c88d68fe">
              Sedan gällde det stödformer. Regeringen har satsat på en del
              TEN-T-projekt. Det handlar bland annat om olika bränslen, LNG
              och metanol, och om skrubbers. Men det kanske inte är den mest
              lättframkomliga vägen.
            </seg>
            <seg n="4c78079a">
              Det satsas nu också mycket pengar på riktad forskning. Det är
              pengar som finns i regleringsbrevet till Trafikverket. Det är
              ett rent uppdrag. Förra året skulle man avsätta 35 miljoner till
              forskning. I år är det 50 miljoner. Det är naturligtvis ett sätt
              att få en snabbare omställning.
            </seg>
            <seg n="11f4fef3">
              Sedan kommer det att bli problematiskt. Trafikanalys har nu sett
              att det finns kostnader på mellan 4 ½ och 6,4 miljoner. Det är
              där någonstans det kommer att ligga.
            </seg>
          </u>
          <note type="speaker" n="6b9cc254">
            Anf. 110 STINA BERGSTRÖM (MP) replik:
          </note>
          <u who="stina_bergstrom_d57ec1" xml:id="i-ab5217e045278d99-4" n="512d4169">
            <seg n="aa3a3fbc">
              Herr talman! Tack så mycket för svaret, Lars Tysklind! Jag nämnde
              två sätt. Jag tänkte fortsätta med flera tips på åtgärder som
              man kan vidta för att underlätta för sjönäringen att ställa om
              till svaveldirektivets följder utan att vi får den konsekvensen
              att godset flyttas över på väg och järnväg i stället.
            </seg>
            <seg n="407f4fec">
              Vi har pratat om tonnageskatten. Det är någonting som står högst
              på önskelistan från hela sjöfartsbranschen. Det är väldigt bra
              att det nu har tagits ett litet steg närmare ett förverkligande.
            </seg>
            <seg n="66cba4d9">
              Vi i Miljöpartiet föreslår att tonnageskatten ska kombineras
              med en omställningsfond för klimat och miljö. Vi kan koppla ihop
              det med problematiken med de obeskattade reserverna och den latenta
              skatteskulden, utan att gå in i detaljer på detta. Men vi tänker
              oss att det skulle kunna placeras i en innovationsfond för forskning
              och utveckling när det gäller sjöfartens miljö- och klimatutveckling.
              Det är ytterligare en sak som vi är övertygade om skulle betyda
              mycket för att gynna sjöfarten.
            </seg>
            <seg n="fe3ffc81">
              Men det är också viktigt att se över kostnadssidan för andra
              transportslag. Vi har pratat om farledsavgifterna. Man lovade
              att de skulle sänkas. Sänkningen blev i stället ett löfte om att
              de kanske inte skulle höjas. Men det finns ju andra avgifter som
              vi har diskuterat på vägen. Det finns egentligen ingen farledsavgift
              för vägtrafiken. Det handlar om en så kallad lastbilsskatt eller
              kilometerskatt för tunga lastbilar. Det är också någonting som
              skulle leda till att vi inte får effekten att godset flyttas över
              från sjöfarten till vägen.
            </seg>
            <seg n="2ea4d171">
              Jag skulle vilja höra vad Lars Tysklind tycker om det förslaget.
              Jag vet att det finns partikolleger till honom som har väckt motioner
              i riksdagen där de förespråkar en sådan avgift.
            </seg>
          </u>
          <note type="speaker" n="719d9742">
            Anf. 111 LARS TYSKLIND (FP) replik:
          </note>
          <u who="lars_tysklind_527bfb" xml:id="i-7dd1f3941c499415-4" n="e5932374">
            <seg n="fdca5b81">
              Herr talman! Jag ska nu hålla mig till NOx-fonden. Jag hann aldrig
              svara på det, för tiden tog slut. Det pågår ett bra arbete, skulle
              jag vilja påstå, inom Helcom när det gäller Östersjön och att
              man ska reducera kväveutsläppen. Det är också ett NECA-område,
              som det heter. Jag tror att det är väldigt bra om man kommer överens
              om exakt vad som ska gälla i Östersjön, och det ska naturligtvis
              gälla alla fartyg. Det är definitivt en lokal insats. Det har
              ju med Östersjöns övergödningsproblematik att göra. Svavlet har
              med Östersjöns försurningsproblematik att göra. Det är klart att
              det här är nödvändiga saker.
            </seg>
            <seg n="1e33d56f">
              När det gäller tonnageskatten utgår jag från att syftet med den
              utredning som pågår är att tonnageskatten ska införas. När det
              gäller omställningsfonder och hur vi ska hantera de latenta skatteskulderna
              och sådant känns det som att det är lite tidigt. Vi får väl se
              vad utredningen kommer fram till, hur man ska kunna hantera den
              frågan.
            </seg>
            <seg n="2c385d37">
              Sedan gäller det, som sagt, att se över kostnader över huvud
              taget. Vi har diskuterat Sjöfartsverket och farleder. När vi träffade
              Sjöfartsverket fick vi också redovisat att de även jobbar med
              effektivisering av sin verksamhet. De ska bli mycket mer kundorienterade.
              Det är klart att det finns mer pengar att hämta där. Men hur som
              helst har åtminstone 1 miljard tillförts. Jag tror att vi kan
              vara överens om, Stina Bergström, att 1 miljard är 1 miljard i
              anslag och att det lättar på trycket när det gäller avgifterna.
            </seg>
            <seg n="aede0c66">
              Vi såg en cirkel som visade vad det var som kostade när det gällde
              fartyg. Farledsavgifterna var en förvånansvärt liten del. Man
              ska absolut inte negligera den. Men när det gäller bränslekostnaden
              forskar man vidare kring optimala hastigheter, fartygsskrov och
              sådant. Jag vet att redarna jobbar hårt med det för att få ned
              bränsleåtgången. Det är ju där de stora förtjänsterna finns.
            </seg>
          </u>
          <note type="speaker" n="356a49de">
            Anf. 112 GÖRAN LINDELL (C):
          </note>
          <u who="hans_linde_857e1f" xml:id="i-f91da46ba3f3d083-0" n="45c218ac">
            <seg n="0f0edc08">
              Herr talman! Sjöfarten är av stor betydelse för det samlade svenska
              transportsystemet. Sverige har en av Europas längsta kuststräckor
              med goda djupförhållanden. Och det finns hamnar med bra förhållanden
              i stora delar i vårt land. 90 procent av Sveriges utrikeshandel,
              mätt i volym, transporteras sjövägen, som nämnts tidigare. Ungefär
              30 miljoner passagerare per år åker med färja till och från Sveriges
              grannländer.
            </seg>
            <seg n="48bcdfe6">
              Det övergripande målet för Sveriges transportpolitik är att säkerställa
              en samhällsekonomiskt effektiv och långsiktig transportförsörjning
              för medborgarna och näringslivet i hela landet. Hur använder vi
              då sjöfarten i detta sammanhang? För sjöfartens del antog regeringen
              i januari 2013 en handlingsplan. Där framgår att svensk sjöfart
              står inför stora utmaningar – det är något som har illustrerats
              väl i debatten tidigare – och hård internationell konkurrens.
            </seg>
            <seg n="f083d327">
              Regeringen presenterar de insatser som den gjort och som den
              planerar att göra för att stärka den svenska sjöfartsnäringen.
              Man presenterar också den kommande maritima strategin, som ska
              ta ett samlat grepp över arbetet med sjöfartspolitiken.
            </seg>
            <seg n="0d5faa39">
              I arbetet för stabila framtidsförutsättningar för svensk sjöfart
              sker ett omfattande samarbete inom många internationella organisationer
              och organ. Utöver det är det svenska myndigheter som är direkt
              inblandade. Det är alltså en extremt komplicerad materia när det
              gäller att ge svensk sjöfartsnäring optimala förutsättningar.
              Inte desto mindre är det en väldigt viktig uppgift.
            </seg>
            <seg n="59d0f4bb">
              I betänkandet och i flera inlägg redovisas hur regeringen på
              ett flertal områden arbetar med sjöfartsfrågorna. Jag kommer att
              fördjupa mig något i två områden, nämligen miljösidan och de inre
              vattenvägarna.
            </seg>
            <seg n="a6583197">
              När det gäller miljöfrågorna finns det skäl att påminna om att
              det kanske viktigaste miljöarbetet till sjöss är det säkerhetsbefrämjande
              arbetet. Olyckor till sjöss för ju ofta med sig betydande miljöskador,
              alldeles bortsett från annat elände, tragik och kostnader. Det
              är extra viktigt i Östersjön, som pekats ut som ett så kallat
              känsligt havsområde med särskilda krav på hänsyn. Det arbetas
              också med andra frågor. Det gäller till exempel hur vi ska begränsa
              utsläppen av kväveemulsioner i området. Utsläppen av kväveoxid
              från sjöfarten har nämligen ökat, till skillnad från vad som gäller
              utsläpp på land.
            </seg>
            <seg n="80637cd0">
              Mest diskuterat och aktuellt på miljöområdet är reglerna runt
              svavelutsläpp. För de så kallade utsläppskontrollområdena, ytterligare
              ett fackbegrepp, dit Östersjöområdet och Nordsjöområdet räknas,
              innebär de skärpta kraven att svavelinnehållet inte får överstiga
              1 viktprocent. Denna gräns kommer alltså att sänkas från och med
              2015 till 0,1.
            </seg>
            <seg n="40f0698e">
              Det är av många skäl viktigt att de beslutade kraven om sänkta
              svavelutsläpp genomförs. För Centerpartiet är det samtidigt viktigt
              att införandet sker på ett sätt som gör det hanterligt för sjöfartsnäringen.
              Förberedelser för det som kallas LNG-bränsle och andra alternativa
              bränslen, lägre farledsavgifter och andra metoder bör prövas.
              Det är samtidigt viktigt att statens inriktning är att branschen
              väljer lösningarna. Det gäller alltså att alla stöd och stimulanser
              är teknikneutrala. Farledsavgiften är redan i dag till viss del
              miljödifferentierad men kan anpassas och förfinas. Ett arbete
              med detta pågår. Det anmäls att en ny avgiftsstruktur planeras
              kunna börja gälla den 1 januari 2015. Sverige bör dessutom fortsätta
              att inom EU och i internationella forum arbeta för att även andra
              stater ska införa krav i nivå med dem som gäller i vårt närområde.
            </seg>
            <seg n="274b5c98">
              Herr talman! Till sist vill jag säga några ord om inlandssjöfarten.
              För Centerpartiet är det en viktig utgångspunkt i godstransportpolitiken
              att ge de olika trafikslagen bra förutsättningar för att fylla
              sin roll i ett samlat, optimerat och hållbart system. Visionen
              är att varje transport sker i en lämplig blandning där staten
              ger bra förutsättningar för respektive transportslag och för omlastning
              som underlättar den så kallade intermodaliteten. Inlandssjöfarten
              är ett område som vi tror kommer att få en allt viktigare roll
              i ett sådant system, inte minst av miljöskäl. EU:s regelverk om
              inre vattenvägar består av ett flertal förordningar och direktiv,
              och det faktum att de nu håller på att arbetas in i svensk lagstiftning
              är en viktig förutsättning för en utvecklad inlandssjöfart.
            </seg>
            <seg n="9b4e9113">
              Sammanfattningsvis vill jag uttrycka min tillfredsställelse över
              att ett antal beslut nu är på plats eller på gång som kommer att
              främja svensk sjöfart i allmänhet och inlandssjöfarten i synnerhet.
              Jag yrkar bifall till utskottets förslag och avslag på samtliga
              reservationer.
            </seg>
          </u>
          <note type="speaker" n="b5cded09">
            Anf. 113 ANNELIE ENOCHSON (KD):
          </note>
          <u who="annelie_enochson_881985" xml:id="i-8b34a1531e94fbb5-0" n="32abbca5">
            <seg n="a508c211">
              Herr talman! Jag vill börja med att instämma i mina allianskolleger
              Jessica Rosencrantz, Lars Tysklinds och Göran Lindells anföranden.
            </seg>
            <seg n="8c1f9a81">
              Sjöfarten är viktig för att hela Sverige ska leva. Det är också
              av största vikt att vi har en handelsflotta som är svenskflaggad.
              För en tid sedan var det en artikel i Göteborgs-Posten där ett
              antal befattningshavare och jurister inom den maritima sektorn
              framhöll vikten av att ha en stor handelsflotta ur ett säkerhetsperspektiv.
              De skriver bland annat följande:
            </seg>
            <seg n="b189501a">
              I dag bygger vår industri, handel och offentliga sektor på ett
              ständigt varuflöde. Logistiksystemen utgår nu från principen just
              in time, det vill säga den traditionella lagerhållningen är nu
              förlagd till transportsektorn. – – – Det är för sin verksamhet
              helt beroende av att transporter fungerar utan allvarliga störningar.
              Vid en allvarlig kris till exempel ett väpnat angrepp i vårt närområde
              måste vi räkna med stora störningar i sjötransporterna runt våra
              kuster. Säkra sjötransporter till och från vårt land är emellertid
              helt avgörande för att vårt samhälle skall fungera. Mer än 90
              procent av alla varor som importeras till vårt land transporteras
              på fartyg. – – – En svår störning i denna trafik får redan inom
              några dagar allvarliga konsekvenser för näringslivet och folkförsörjningen.
              – – – Vid en kris är det då troligt att alla fartyg, som seglar
              under utländsk flagg eller har utländska ägare snabbt lämnar oss
              för andra marknader. Detta är allvarligt och oroande.
            </seg>
            <seg n="2ff3a44e">
              Hur ser då den svenskflaggade handelsflottan ut? I dag äger de
              svenska redarna ca 500 fartyg totalt, varav 103 fartyg är svenskregistrerade.
              Av dem är 71 lastfartyg och 32 färjor. För cirka fem år sedan
              var det dubbelt så många fartyg som var svenskflaggade. En av
              anledningarna till den minskade svenskflaggade handelsflottan
              är att Sverige har tuffare särkrav på fartygen än vad andra EU-länder
              har och mindre gynnsamma skattevillkor för redarna. Detta måste
              ändras.
            </seg>
            <seg n="791e8ce6">
              Nu har regeringen tillsatt en utredare som ska titta på hur vi
              kan införa ett tonnageskattesystem i Sverige. Under de senaste
              åren har också alliansregeringen underlättat tillsyn och besiktning
              av svensk flagg, så att det blivit mer likt hur det är i våra
              konkurrerande grannländer. Men mer behöver göras för att vi åter
              ska bli bäst i klassen och attrahera med vår svenska flagg.
            </seg>
            <seg n="9a652101">
              Sedan vi sist hade en sjöfartspolitisk debatt, vilket var förra
              våren, har riksdagen bland annat beslutat att godkänna följande
              propositioner från regeringen: Kommunal medfinansiering av statlig
              sjöfartsinfrastruktur, Sjöfartsstödets inriktning och Tekniska
              föreskrifter för fartyg på inre vattenvägar. Vidare har regeringen
              påbörjat framtagandet av en maritim strategi, vilket vi redan
              hört ett antal gånger här i kammaren. Den beräknas vara klar under
              året och ska ses som en vidareutveckling av den maritima handlingsplan
              som regeringen lämnade i januari förra året.
            </seg>
            <seg n="bc20bcff">
              Regeringen arbetar också vidare med att bland annat förenkla
              registrering av mindre tonnage och förenkla tillstånds- och certifikatverksamheten.
              Målet är en så kallad one-stop-shop, där olika myndigheters beslut
              ska samlas i en kanal. Sjöfarten är en näring, och regeringens
              tydliga ambition att minska regelkrånglet behövs även för denna
              näring.
            </seg>
            <seg n="0653c1db">
              För att kunna utveckla vår handelsflotta behöver vi duktiga sjömän.
              Sverige har två högskolor där sjöfartsutbildningar bedrivs. I
              denna utbildning krävs det praktik på fartyg. Detta har blivit
              ett problem i och med att vår handelsflotta har minskat. Därför
              har regeringen kompenserat dessa högskolor med ungefär 2,25 miljoner
              för studenternas mönstringsresor till fartyg med utländsk flagg.
            </seg>
            <seg n="8c657000">
              Det är också av stor vikt att Sveriges position inom sjöfartsforskningen
              bibehålls och utvecklas. Under de senaste åren har sjöfarten haft
              svag tillgång till forskningsmedel, trots de stora behov som finns
              av att studera bland annat fartygsbränslen och framtidens drivmedel.
              Det är därför bra att Trafikverket på uppdrag av regeringen under
              2014 har fått särskilt avsatta medel om 50 miljoner till sjöfartsforskningen.
              Under 2013 fick de 35 miljoner, som vi hörde här innan.
            </seg>
            <seg n="ff8e161e">
              Trafikverket har i Kapacitetsutredningen pekat på behovet av
              att utnyttja transportsystemet på ett smartare och effektivare
              sätt. I utredningen framhålls att det finns potential att föra
              över delar av godstrafiken från landtransporter till sjöfart för
              att klara av de förväntade ökningarna av godstransporterna.
            </seg>
            <seg n="df26af87">
              För att förbättra möjligheterna för sjöfarten att avlasta infrastrukturen
              för landtransporter kan det därför behövas förbättringar av anslutningarna
              till hamnarna. Även farlederna in till hamnarna kan behöva åtgärdas,
              till exempel genom muddring eller utmärkning av inseglingsrännan.
              Det är också viktigt att de hamnar som ligger i de mest betydelsefulla
              transportstråken kan vara effektiva noder i vår transportkedja.
            </seg>
            <seg n="d4fdc5ef">
              Herr talman! Besluten om att skärpa kraven för svavelhalten till
              år 2015 beräknas leda till ökade kostnader för sjöfartsnäringen.
              De skärpta kraven kan förväntas påskynda utvecklingen av en rad
              alternativa bränslen för sjöfarten. Det är därför bra att regeringen
              har för avsikt att stödja pilotprojekt med miljöanknytning. Medlen
              ska bland annat gå till att finna miljövänliga drivmedel.
            </seg>
            <seg n="9841b608">
              Regeringen beslutade den 11 april 2013 att ge Trafikanalys, i
              nära dialog med Sjöfartsverket, Trafikverket och Transportstyrelsen,
              i uppdrag att göra en bedömning av konsekvenserna på kort och
              lång sikt av svaveldirektivet. Uppdraget slutredovisades i oktober
              2013 och behandlas nu i regeringen. Analysen av detta uppdrag
              visar att transportkostnaderna kommer att öka till följd av svaveldirektivet.
              Effekten blir mycket märkbar 2015.
            </seg>
            <seg n="b53d6270">
              Även om sjöfarten kan klara av en viss bränsleprisökning kommer
              dess relativa konkurrenssituation att försämras, åtminstone om
              inte priset på lastbilsdiesel stiger som en bieffekt av de nya
              reglerna, säger Trafikanalys. Vidare säger de att beräkningarna
              tyder på att transportarbetet för sjöfarten kan minska med ca
              0,7 miljarder tonkilometer. De aviserade höjda banavgifterna kommer
              dock att öka sjöfartens attraktionskraft, vilket är viktigt att
              komma ihåg.
            </seg>
            <seg n="1e8091b4">
              Det vanligaste bränslet för sjöfarten kommer till en början att
              vara lågsvavlig marin dieselbrännolja. I rapporten antas priset
              på denna öka med 5–20 procent år 2015. Det motsvarar en ökning
              av bränslepriset med 50–75 procent.
            </seg>
            <seg n="1f1d3e0c">
              Till sist har jag en kommentar om bestämmelser om inlandssjöfarten
              som är på väg att implementeras i svensk lag. I mars 2013 fick
              Transporstyrelsen ett uppdrag från regeringen att se över principerna
              för bemanning av de fartyg som kommer att certifieras för inlandssjöfart.
              Detta är en viktig fråga eftersom bemanningskravet påverkar prissättningen
              av transporter och därmed också inverkar på industrins val av
              trafikslag för sina transporter.
            </seg>
            <seg n="501e443f">
              Att göra lika som i övriga Europa bör vara en god regel att hålla
              sig till, och det är min förhoppning att vi snart har en inlandssjöfart
              lik den i övriga Europa.
            </seg>
          </u>
          <note n="9f42b165">
            Herr talman! Med detta yrkar jag bifall till utskottets förslag
            i betänkandet och avslag på alla motioner.
          </note>
          <note type="speaker" n="08ed530f">
            Anf. 114 EDWARD RIEDL (M):
          </note>
          <u who="edward_riedl_032876" xml:id="i-d1ebc176982e4e69-0" n="c4a2a2ef">
            <seg n="2adab1cf">
              Herr talman! Jag tänker i mitt inlägg uteslutande tala om de
              delar i betänkandet som handlar om fritidsbåtsfrågor. De andra
              delarna har Jessica Rosencrantz talat mycket bra om.
            </seg>
            <seg n="27bfc248">
              Allt fler människor i Sverige upptäcker båtlivets alla fördelar.
              Vi har i vårt land näst intill oändlig tillgång till sjöar, vattendrag
              och hav. Allemansrätten är en viktig del i att människor till
              en väldigt låg och rimlig kostnad kan få ta del av det fantastiska
              som vår natur har att erbjuda.
            </seg>
            <seg n="74f7dcc9">
              Varje sommar färdas cirka en tredjedel av den vuxna befolkningen
              med fritidsbåt. Det är ungefär 2,5 miljoner människor. Sverige
              är ett av världens mest båttäta länder med ungefär en båt på var
              åttonde person. Båtlivet är helt enkelt en stor folkrörelse.
            </seg>
            <seg n="6c35008b">
              De flesta har rätt små och relativt billiga båtar. Av båtarna
              är 60 procent under sex meter, och 60 procent av båtarna har ett
              värde som är lägre än 75 000 kronor. De flesta använder sina båtar
              för kortare dagsturer, fiske och annan rekreation. Det är viktigt
              att vi som lagstiftande församling vet hur båtarna ser ut, hur
              de används och hur mycket de kostar för att vi ska kunna fatta
              kloka beslut som rör just båtlivet.
            </seg>
            <seg n="ab4902bc">
              Ibland kan tilltron till att nya lagar och regler löser allt
              vara lite för stor. Jag är absolut inte motståndare till lagar
              och regler. Ibland behöver vi sätta ned foten från den lagstiftande
              församlingen. Men vi måste också se att det ibland finns både
              andra och bättre vägar för att nå de mål vi vill nå.
            </seg>
            <seg n="0a568640">
              Transportstyrelsen har regeringens uppdrag att arbeta för att
              antalet döda och allvarligt skadade ska kunna minska i enlighet
              med regeringens mål för säkerhet inom fritidsbåtstrafiken. Låt
              oss först se hur det ser ut i dag.
            </seg>
            <seg n="170aa22d">
              Antalet döda har fallit konstant i Sverige sedan början på 1970-talet,
              då nästan 120 personer varje år miste livet i fritidsbåtsrelaterade
              olyckor. I dag har vi kommit ned till en nivå på ungefär 20–30
              döda per år. Det är så låga tal att relativt små avvikelser kan
              få väldigt stor påverkan i statistiken. Trots att vi hela tiden
              blir allt fler som åker båt minskar antalet döda, vilket är mycket
              glädjande.
            </seg>
            <seg n="9b649ac4">
              Det finns flera faktorer som ligger bakom den här fantastiska
              utvecklingen där allt färre dör i fritidsbåtslivet. Vi har fått
              säkrare båtar genom CE-märkning. VHF-radion och numera mobiltelefonen
              gör att människor i nöd kan tillkalla hjälp. Användandet av flytvästar
              har blivit mycket bättre och fortsätter att öka, inte minst för
              att flytvästarna blir både mer bekväma och estetiskt mer tilltalande.
              Det gör att det i dag inte är så stort motstånd mot att bära flytväst.
              Vi har fått gps-navigatorer som gör att det är ganska lätt att
              ta sig runt på våra sjöar och på havet. Sjöräddningens kapacitet
              har ökat. Och inte minst har alkoholbruket på sjön minskat kraftigt
              sedan 1970-talet fram till i dag.
            </seg>
            <seg n="5e6c415b">
              Allt detta har i olika utsträckning dramatiskt minskat antalet
              människor som mister livet på sjön. Sverige är i dag ett av världens
              säkraste länder för fritidsbåtsfolk. I princip inget av det förbättringsarbetet
              har varit en följd av lagstiftning utan är i stället en följd
              av samarbete och samverkan mellan ideella organisationer och myndigheter.
              Det är viktigt att vi som finns i den lagstiftande församlingen
              har kunskap om just detta med oss.
            </seg>
            <seg n="500d598c">
              Sjösäkerhetsrådet har identifierat de viktigaste åtgärderna på
              kort sikt för att komma till rätta med dödsolyckorna på sjön.
              Man lyfter fram vattentäta mobiltelefonskal, förbättrad mobiltäckning
              längs våra kuster och vattendrag och förbättrad säkerhet i våra
              hamnar. Det handlar om allt från räddningsstegar till belysning.
              Avslutningsvis lyfter man fram att vi behöver få ännu bättre sjökort
              och bättre utmärkning.
            </seg>
            <seg n="50e1735c">
              Dessutom är alla överens om att vi behöver bättre uppföljning
              av olyckorna eftersom dödsfallen är så få att varje dödsfall måste
              granskas enskilt för att vi ska se vad vi ska förbättra för att
              ännu färre ska behöva mista livet på sjön. Vi vet att det finns
              farliga moment inte minst när vi kliver i och ur båtarna. Avsaknad
              av eller mycket dåliga räddningsstegar eller räddningsstegar som
              sitter fastlåsta under gång är sådant som är ett stort problem
              och gör att några människor varje år mister livet.
            </seg>
            <seg n="c9a12052">
              Ytterligare ett stort riskmoment är att människor vistas ensamma
              på sjön. Myndigheten tittade på hur den genomsnittlige personen
              ser ut som mister livet på sjön, och man kan få fram en ganska
              tydlig profilbild. Det är en man som är plus 50 år. Han är ensam
              ute i en liten båt på en svensk insjö där han fiskar rätt kraftigt
              berusad och helt utan flytväst. Det är de riskfaktorerna man kan
              identifiera.
            </seg>
            <seg n="385030f6">
              När Finland lyfts fram som ett gott exempel på sjösäkerhetsområdet
              kan det vara bra att veta att det där omkommer sju personer per
              100 000 fritidsbåtar och år jämfört med endast fyra personer i
              Sverige.
            </seg>
            <seg n="fc89b098">
              I dag pågår det ett arbete initierat av båtbranschen själv för
              att hitta en modell för att ta hand om uttjänta båtar. Det är
              sådana initiativ till förbättringsåtgärder som branschen och de
              som håller på med båtar själva tar som vi som politiker bör uppmuntra.
            </seg>
            <seg n="206b3145">
              Herr talman! När det gäller ett eventuellt införande av åldersgräns
              eller förarbevis för vattenskoter utreds den frågan just nu på
              uppdrag av regeringen. Jag känner inte till att något parti i
              dagsläget utesluter någonting i den frågan, utan vi tittar förutsättningslöst
              på det. Ledamöter från flera olika partier har också motionerat
              i frågan, och det finns med i betänkandet.
            </seg>
            <seg n="16e9dfcc">
              Socialdemokraterna, Vänsterpartiet och Miljöpartiet vill däremot
              införa båtkörkort, båtregister och båtskatt. Det skulle göra att
              man sönderreglerar hela fritidsbåtslivet. Där står vi politiskt
              väldigt långt ifrån varandra.
            </seg>
            <seg n="c6963fae">
              Sverige är i dag ett av världens säkraste länder för den som
              färdas i fritidsbåt. Vi har kraftigt minskat antalet döda i båtlivet
              under en lång rad av år. I Sverige finns det en god tradition
              av samarbete mellan myndigheter och ideella organisationer för
              att göra båtlivet ännu säkrare.
            </seg>
            <seg n="012074d1">
              Det mesta av de goda resultaten genom åren handlar inte om politiska
              beslut utan om initiativ från näringen, branschen och dem som
              är utövare av båtlivet. Det innebär inte, som jag sade tidigare,
              att vi ska utesluta lagstiftning. Men varje gång innan vi inför
              ny lagstiftning ska vi åtminstone överväga möjligheten att det
              finns andra och bättre sätt att nå de mål som vi har satt upp.
            </seg>
          </u>
          <note type="speaker" n="7755ad3d">
            Anf. 115 LARS JOHANSSON (S) replik:
          </note>
          <u who="lars_johansson_de76bc" xml:id="i-153ad297a6c04c02-4" n="134ec8b5">
            <seg n="c2b1d8da">
              Herr talman! Det var ett i många stycken bra anförande, Edward
              Riedl. Du beskriver fritidsbåtens betydelse för väldigt många
              människor. Du pekar också på att det ska fungera med farleder
              och finnas möjligheter för båtlivet att kunna fungera på ett bra
              och framför allt säkert sätt.
            </seg>
            <seg n="bedd9ee1">
              När vi talar om att vi tycker att det är viktigt att man har
              ett särskilt register för båtar är det inte för att man ska beskatta
              båtlivet. Vi ser att fritidsbåtarna gör att vi har behov av det
              ska fungera på sjön. Det ska finnas sjösäkerhet och möjlighet
              att få hjälp om man hamnar i sjönöd och liknande.
            </seg>
            <seg n="645d7702">
              Det är väl inte orimligt att man på samma sätt som på andra områden
              i samhället är med och bidrar med en viss avgift för att finansiera
              den del som fritidsbåtarna kostar? Det är precis samma sak som
              när man har en båtplats i en hamn och får betala för den.
            </seg>
            <seg n="34177a7a">
              Jag tycker att slutsatsen av det du talade om, Edward, är att
              du uppmanar till att om vi ska ha ett fritidsbåtliv som fungerar
              på ett bra sätt måste vi också se över möjligheterna att vara
              med och ta en del av kostnaden för det. Det är ganska orimligt
              att handelssjöfarten ska ta kostnaderna för utprickning och liknande
              som de kanske inte har behov av men som fritidsbåtsägarna har
              behov av. Även om man har gps tror jag att väldigt många fritidsbåtsägare
              har ett behov av utprickningen. Är inte det här en rimlig slutsats
              av ditt anförande, Edward?
            </seg>
          </u>
          <note type="speaker" n="72f9b283">
            Anf. 116 EDWARD RIEDL (M) replik:
          </note>
          <u who="edward_riedl_032876" xml:id="i-d1ebc176982e4e69-1" n="c4a2a2ef">
            <seg n="14ca2949">
              Herr talman! Först vill jag tacka Lars Johansson för hans vänliga
              omdöme om mitt inlägg. Tack så hemskt mycket för det!
            </seg>
            <seg n="99249ad0">
              Jag konstaterar att vi står en bit ifrån varandra när det gäller
              frågan om båtregister och båtskatt – det är ju att man ska kunna
              ta ut skatt som ett register syftar till. Jag gissar att det är
              med skatt som man tänker att man ska bekosta farledsutmärkningen
              och så vidare. Det är där jag menar att det finns en rätt liten
              förståelse för hur båtlivet ser ut i Sverige och för vilka som
              ska betala den här skatten. Vilken storlek på båtar ska det handla
              om, och vilka är det som nyttjar de här farlederna och så vidare?
              Jag tycker att ni är fel ute, och det skulle kraftigt försämra
              för båtlivet om de här förslagen blev verklighet.
            </seg>
            <seg n="e24bc3d3">
              Det är en vanlig missuppfattning som du ger uttryck för när det
              gäller sjöräddningen. Den är ideell. Den betalar alltså båtägarna
              själva i Sjöräddningssällskapet. Man betalar in en avgift och
              bekostar sjöräddningen på det sättet. Den kostnaden har alltså
              båtägarna redan betalat för.
            </seg>
          </u>
          <note type="speaker" n="1d0cbdfb">
            Anf. 117 LARS JOHANSSON (S) replik:
          </note>
          <u who="lars_johansson_de76bc" xml:id="i-153ad297a6c04c02-5" n="134ec8b5">
            <seg n="074d49e1">
              Herr talman! Det är riktigt att man till viss del kan vara med
              och bidra om man vill till Sjöräddningssällskapet, men det är
              inte alla som gör det. Därutöver har samhället också möjlighet
              att gripa in med särskilda insatser som är statligt finansierade.
              Man ska komma ihåg det.
            </seg>
            <seg n="6450884d">
              Det är också viktigt att komma ihåg i den här diskussionen att
              allt inte är gratis. I de tidigare inläggen diskuterade vi mycket
              hur handelssjöfarten ska få möjlighet att vara svenskflaggad och
              de stora kostnader som vi ser att de har framför sig till exempel
              i och med svaveldirektivet. Då får man se över och kanske reducera
              de kostnaderna, och då får andra som nyttjar sjön också vara med
              och bidra till att täcka de kostnader som de står för. Det är
              väl en ganska rimlig slutsats att man resonerar på det viset?
              Man ska väl inte behöva ta kostnader när man inte har kostnader?
            </seg>
            <seg n="3a96a957">
              Jag tycker att det här hårda motståndet som finns från borgerligt
              håll mot en särskild registeravgift är svårt att förstå. Ni tror
              att bara man inför det ska det bli någon form av politik som innebär
              att båtarna ska beskattas. Det har vi inte talat om. Vi talar
              om att det, precis som med andra avgifter, är rimligt att de som
              har nytta av en sak får vara med och betala i alla fall delvis
              vad det kostar. Det kan väl inte vara en orimlig ståndpunkt?
            </seg>
            <seg n="b75da9b0">
              Ni brukar ju alltid prata om i andra sammanhang att man ska stå
              för sina egna kostnader. Jag tycker att det är ganska rimligt
              att ägare till fritidsbåtar över en viss storlek är med och står
              för sina kostnader på sjön.
            </seg>
          </u>
          <note type="speaker" n="328003d9">
            Anf. 118 EDWARD RIEDL (M) replik:
          </note>
          <u who="edward_riedl_032876" xml:id="i-b1ee53a7de630ce1-0" n="c4a2a2ef" next="i-804c13f1cae03309-0">
            <seg n="55c4ed2c">
              Herr talman! Jag skulle vilja fortsätta på det som Lars Johansson
              tar upp, och då skulle vi kunna ha en intressant debatt om järnväg
              och mycket annat. Men vi kanske ska avhålla oss från det. Att
              det är den som nyttjar som ska betala är ingen princip som ni
              brukar stå för direkt.
            </seg>
            <seg n="2dc2574e">
              Jag håller med dig. Allt är inte gratis, och man ska vara med
              och betala. Min poäng har hela tiden varit att båtlivet i allra
              högsta grad är med och betalar för de olika delarna. Det är där
              vi skiljer oss åt. Vi är emot införandet av båtskatt och båtregister
              medan ni vill införa det. Jag menar att det vittnar om en relativt
              liten förståelse för hur det svenska båtlivet ser ut om man vill
              införa detta på den nivån. Det tycker jag är synd. Men det är
              tydligt för landets båtägare var vi står i den här frågan i alla
              fall, och det tycker jag är skönt. Tydlighet är bra när det gäller
              politik.
            </seg>
          </u>
          <note n="b4a470c9">
            Anf. 119 GUNNAR ANDRÉN (FP):
          </note>
          <u who="edward_riedl_032876" xml:id="i-804c13f1cae03309-0" n="c4a2a2ef" prev="i-b1ee53a7de630ce1-0">
            <seg n="ce7a9b02">
              Herr talman! Till havs, till havs. Orden känns igen av oss alla.
              De förknippas starkt med Jussi Björling. Texten, som skrevs av
              den finlandssvenske författaren Jonatan Reuter, tonsattes först
              av Jean Sibelius och så småningom av organisten i Adolf Fredriks
              församling här i Helsingfors, Gustaf Nordqvist.
            </seg>
            <seg n="26f04837">
              Det är tradition över dessa ord, och det jag tänkte tala om,
              herr talman, under de här korta minuterna är traditionsfartygen.
              De är en viktig del av det svenska kulturarvet. De spelar inte
              så stor roll ekonomiskt, men de är en del av vårt svenska kulturarv.
            </seg>
            <seg n="385ab30c">
              Det sägs att det aldrig lönar sig att motionera i denna riksdag,
              och då tänker jag inte på motionsanläggningar, som säkert är nyttiga
              i många avseenden. Det är tolfte året som jag har väckt den här
              motionen om traditionsfartygen, och jag är oerhört glad att den
              har avslagits alla år men att resultaten har blivit väldigt bra.
            </seg>
            <seg n="5f28bcb1">
              År 2013 var det första helåret med helt nya regler för traditionsfartygen.
              Annelie Enochson, Lars Hjälmered och Björn von Sydow har också
              varit med och på olika sätt hjälpt till i det här arbetet. I juni
              2010 fick Transportstyrelsen i uppdrag att ta fram nya regler,
              och vi har nu från den 1 maj 2012 nya regler som gör att utbildning
              av fartygsbefäl för de här traditionsfartygen är hälften så omfattande
              som tidigare och anpassad för de seglande fartygen. En ny styrmansbehörighet
              har kommit till där kravet på praktik för att erhålla behörighet
              som styrman blir tre månader och ytterligare tre månader för befäl.
              Kravet på behörighet för däckmanskapet på traditionsfartyg med
              en bruttodräktighet under 70 ton eller en längd under 24 meter
              tas bort. I stället ska befälhavaren ansvara för att personalen
              ombord har tillräcklig utbildning för att fullgöra sina uppgifter.
            </seg>
            <seg n="73bbdcae">
              Jag tycker att detta är väldigt bra. Sjösäkerhetskraven åsidosätts
              inte, och därtill har den svenska anpassningen, som var hundraprocentig
              i förhållande till de EU-direktiv som antogs 1998 – utan att förtala
              något land, herr talman, omfattades de inte helt säkert av exakt
              samma noggrannhet i alla de europeiska länderna – gjort att det
              finns stora möjligheter för traditionsfartygen runt om i landet,
              till exempel på västkusten, på insjöarna, i Helsingforss skärgård
              och på många andra ställen, att fungera på ett bättre sätt och
              ge många, inte minst ungdomar, tillfälle att praktisera på de
              här fartygen. Det tycker jag är utomordentligt bra.
            </seg>
            <seg n="ff5f89ce">
              Det finns många fler saker att säga, och jag vill avsluta med
              att säga att jag finner att jag tycker att avslagsmotiveringen
              till min och Annicka Engbloms motion, som handlar om någonting
              annat i år, är helt suverän. Det står så här på allra sista raden:
              Utskottet finner sammanfattningsvis inte skäl att tillstyrka motionerna.
              Det tycker jag är en bra avslagsmotivering. Det kan bli ytterligare
              förändringar i det här sammanhanget.
            </seg>
          </u>
          <note n="b1584fb0">
            Överläggningen var härmed avslutad.
          </note>
          <note n="031b9be0">
            18 § Infrastrukturavgifter på väg
          </note>
          <note type="speaker" n="b850ab16">
            Anf. 120 TONY WIKLANDER (SD):
          </note>
          <u who="tony_wiklander_23625a" xml:id="i-542c69f815d351ec-0" n="6e0ead0c">
            <seg n="ff328206">
              Herr talman! Låt mig först yrka bifall till reservationen, alltså
              reservation nr 1 – det finns ingen övrig vad jag vet – och samtidigt
              avslag på förslaget i betänkandet.
            </seg>
            <seg n="25021b9d">
              Den svenska transportnäringen har det sannerligen inte lätt.
              Något glädjande besked från regering och riksdag ser de ytterst
              sällan, inte heller i dag. De skatter och avgifter som gäller
              nu är inte ensamt avgörande för näringens överlevnad, men jag
              betraktar det som ännu ett nålstick. Huvudproblemet är nämligen
              att näringen är utsatt för en ytterligt snedvriden konkurrens
              från i huvudsak de gamla så kallade östländerna.
            </seg>
            <seg n="82dc030b">
              För inte så länge sedan, när vi hade en arbetsgrupp som gav en
              fyllig redogörelse för hur det stod till inom transportsektorn,
              var utskottet enigt om att vilja stävja uppenbara missförhållanden.
              Det var glädjande, men med tanke på dagens betänkande börjar jag
              tvivla på att den viljan är särskilt stark och omfattande.
            </seg>
            <seg n="29e59673">
              När jag såg regeringspropositionen som är underlag till betänkandet
              skrev jag ganska omgående en följdmotion. Det handlade om att
              även utländska fordon ska betala på sikt. Jag blev glad åt att
              hela oppositionen hade samma intention vilket framgår av s. 19–20
              i betänkandet. Det kom helt enkelt ytterligare motioner från samtliga.
              Vi skulle då ha bildat en majoritet om att helt enkelt skicka
              tillbaka propositionen. Den skulle kort och gott avslås.
            </seg>
            <seg n="6df6c736">
              Sedan inleddes något förhandlingsspel mellan vad jag förstår
              socialdemokrater och moderater, den moderata delen av regeringen,
              varefter oppositionen, förutom SD, drog tillbaka sina motioner.
              Man enades om att 2015 var ett bättre år än 2014 för att se till
              att verkställa beslutet. Det påminner mig lite om hur man har
              behandlat den infekterade skolfrågan. Det gäller att få det undan.
              Nåväl, om vi inte hade haft ett val däremellan borde saken vara
              klar, och nålsticket hade kunnat undvikas. Dock tror jag inte
              att någon här, i likhet med mig själv, har den minsta susning
              om hur en regering kommer att se ut efter valet. Därför blir jag
              fundersam när man börjar skjuta verkligheten och dagens problem
              framför sig. Det kan hända att alltihop rinner ut i sanden, och
              det kan bli vilket beslut som helst.
            </seg>
            <seg n="c5084d17">
              Åkerinäringens problem sprider sig. Det är inte längre bara fackpressen
              som behandlar frågan. Vi kan öppna dagens Svenska Dagbladet och
              se rubriken Illegal frakt slår mot järnvägen. Nu gäller det järnvägen
              och inte hur åkerierna slår ut varandra. Jag ska läsa upp ett
              kort stycke. Förra veckan meddelade tåggodsföretaget Green Cargo
              att man behöver göra sig av med 600 anställda och 120 lok. Företaget
              hänvisar bland annat till att det är omöjligt att möta konkurrensen
              från transporter från utländska lastbilsåkerier som kör olagligt
              i Sverige och tar allt fler marknadsandelar. Jag behöver inte
              citera mer. Alla är läskunniga här och kan titta i dagens tidning.
              Detta tyder alltså på att det är ett växande problem som verkligen
              går ut över hela transportsektorn.
            </seg>
            <seg n="e110945a">
              Utöver detta kan jag till slut även meddela att transportministrar
              från sju länder kräver av EU ett stopp för missbruket av cabotagereglerna.
              Bland dessa ministrar återfanns tyvärr ingen från Sverige, vilket
              jag beklagar.
            </seg>
            <seg n="6b2f99fc">
              Det här är de verkliga problemen. Det här borde vi ha åtgärdat.
              Vi borde ha gått samman, helst i ett enigt utskott, och sett till
              att förverkliga de ambitioner som vi gemensamt hade för ett par
              år sedan när vi avlade den rapport vi gjorde. Tyvärr är så inte
              fallet.
            </seg>
            <seg n="1031806e">
              Jag yrkar än en gång bifall till reservationen.
            </seg>
          </u>
          <note type="speaker" n="5fa3613e">
            Anf. 121 LEIF PETTERSSON (S):
          </note>
          <u who="leif_pettersson_2323d8" xml:id="i-deae0e2e1488fcbf-0" n="2fc14fa4">
            <seg n="1a391598">
              Herr talman! Det betänkande som vi nu ska behandla, TU8, är ett
              mycket viktigt betänkande. Vi ska med det beslut riksdagen kommer
              att ta i nästa vecka ge möjlighet att ta ut avgifter på vägar
              i vårt land. Visserligen har vi redan haft ett system där vissa
              avgifter har tagits ut, men nu kan vi fullt ut ta ut avgifter
              som kan styra trafikflöden och därmed också utsläpp.
            </seg>
            <seg n="b1c3beb1">
              Det vi gör kommer att få effekter både på åkerinäringens möjligheter
              i framtiden och på hur den tunga trafiken utvecklas i Sverige.
              Vi kan konstatera att den tunga trafikens utsläpp fortfarande
              ökar, och det är något vi inte kan vara tillfreds med. Tvärtom
              borde utsläppen även från tung trafik minska. Det känns därför
              bra att vi med detta beslut banar väg för möjligheten att införa
              det vi krävt under en längre tid, nämligen avståndsbaserade vägslitageavgifter.
            </seg>
            <seg n="9589cdd0">
              Det är dock en annan fråga, precis som det som Tony Wiklander
              berörde också är en annan fråga. Det är inte det som ligger på
              bordet i dag. I dag ligger regelverket för avgifterna på bordet.
              Det är regelverket som vi ska behandla i dag, inte hur det regelverket
              sedan kommer att genomföras och vad det kommer att leda till.
              Jag kan hålla med Tony Wiklander om att cabotaget – man ska egentligen
              kalla det för den olagliga inrikestrafiken – är ett jätteproblem
              i Sverige i dag. Det tror jag att vi alla kan hålla med om.
            </seg>
            <seg n="dc98fef1">
              Jag kan bara beklaga att infrastrukturministern i en interpellationsdebatt
              i förra veckan, tror jag att det var, sällade sig till den lilla
              skara som i dag kräver total avreglering på hela området. Jag
              kan inte tolka hennes uttalande i interpellationsdebatten här
              i riksdagen på något annat sätt. Jag hoppas att jag har tolkat
              henne fel, men det är i alla fall det som vi kan få fram av de
              uttalanden hon gjorde den gången.
            </seg>
            <seg n="6cfa6340">
              Herr talman! Jag tycker även att regeringen ska ge oppositionen
              en eloge för vårt agerande i frågan. Om vi inte hade reagerat
              på den proposition som lades fram hade hela regeringens åtgärdsplan
              för tiden fram till 2025 varit i fara. Ja, jag vågar till och
              med säga att man hade tvingats att göra om den helt. Det hade
              blivit som i den gamla Sven-Ingvars-schlagern; man hade tvingats
              börja om från början.
            </seg>
            <seg n="a9c6d30f">
              Regeringen hade nämligen tänkt sig att driva igenom denna proposition
              tillsammans med allianspartierna i riksdagen för att sedan bara
              konstatera att det avtal man skrivit under med Sundsvalls och
              Motala kommuner inte längre gällde. Det var nya förutsättningar.
              EU-reglerna medgav inte att det avtal som redan fanns genomfördes.
              Det stämmer i och för sig. Så är det. Märkligt, kan man tycka,
              eftersom de EU-regler man hänvisar till gällde redan när avtalet
              skrevs; dåvarande statssekreteraren vid Näringsdepartementet var
              med och skrev under avtalet för regeringens räkning.
            </seg>
            <seg n="2b3c2dc8">
              Tanken var att nya förutsättningar skulle gälla och att regeringen
              genom Trafikverket skulle meddela berörda kommuner om dem. Det
              var till och med så att regeringen lät bli att svara på oroliga
              brev från kommunerna innan vi i oppositionen började agera i frågan.
              Därför blev trafikutskottet uppvaktat av de berörda kommunerna
              och Sveriges Kommuner och Landsting med dess ordförande Anders
              Knape, M. Vid uppvaktningen fick utskottet klart besked från SKL
              om att de inte skulle rekommendera kommunerna och landstingen
              att ingå avtal med staten om inte staten nu satte sig vid förhandlingsbordet
              och kom fram till nya överenskommelser med Sundsvall och Motala.
            </seg>
            <seg n="d7c71078">
              Vi i oppositionen tog signalerna på allvar. Jag måste tyvärr
              säga att allianspartierna inte verkade göra det. En mycket allvarlig
              situation hade kunnat uppstå. Vi kan inte ha en situation där
              man inte kan lita på staten som avtalspart. Det som låg för handen
              var att hela finansieringen av den åtgärdsplan för infrastrukturen
              som vi senare under våren ska behandla i riksdagen i ett slag
              skulle ha äventyrats. I den räknar ju regeringen med att ungefär
              25 procent av medlen som ska investeras ska komma i form av medfinansiering
              från kommuner och landsting. Vi socialdemokrater såg mycket allvarligt
              på detta. Förutsättningarna för den långsiktiga planeringen skulle
              då helt ha ändrats. Det hade inte varit en bra situation, och
              den har nu undvikits.
            </seg>
            <seg n="dfee10b3">
              I dag finns det nya överenskommelser med Sundsvall och Motala.
              Bra eller dåliga, det får de berörda kommunerna och deras medborgare
              avgöra och i höstens allmänna val kanske också säga ifrån. Utifrån
              vår utgångspunkt i riksdagen är det tillfredsställande att frågan
              fått en lösning och att man nu kan gå vidare med avgifterna på
              broarna i Sundsvall och Motala och med arbetet med åtgärdsplanen
              för 2015–2025.
            </seg>
            <seg n="b22f7d06">
              Jag kan konstatera att inte heller frågan om att utländska fordon
              ska betala avgift skulle ha lösts i den proposition vi fick. Även
              detta är så långt möjligt nu utrett, och frågan kommer att lösas.
              Det kommer min partikollega Lars Johansson att tala mer om så
              jag nöjer mig med att bara konstatera att så var fallet.
            </seg>
            <seg n="0b43d381">
              Herr talman! Jag vill rikta en uppmaning till regeringen att
              skänka oppositionen en tacksamhetens tanke när man nu går vidare
              med sitt arbete med åtgärdsplanen för 2015–2025. Med detta yrkar
              jag bifall till utskottets förslag i betänkandet.
            </seg>
          </u>
          <note n="f5b8aab4">
            I detta anförande instämde Monica Green och Suzanne Svensson
            (båda S).
          </note>
          <note type="speaker" n="d42545e4">
            Anf. 122 JAN-EVERT RÅDHSTRÖM (M):
          </note>
          <u who="jan-evert_radhstrom_37a861" xml:id="i-00019cb117c3fcbf-0" n="41a708c3">
            <seg n="5cd47f79">
              Herr talman! Det var föga förvånande att Leif Pettersson i talarstolen
              började med att tala om sin vision och dröm om att det nu blir
              möjligt att införa kilometerskatt. Det är det intressantaste för
              Leif Pettersson. Han inleder med att säga att äntligen finns förutsättningarna
              att införa en kilometerskatt. Jag vill upplysa Leif Pettersson
              och Socialdemokraterna om att det inte är aktuellt för alliansregeringen
              att införa det. Jag vet inte om det finns någon majoritet för
              det, och vid valet i höst ska vi göra vårt yttersta för att det
              inte heller ska bli möjligt i framtiden.
            </seg>
            <seg n="a690bdd9">
              Det här är ett bra betänkande, och som Leif Pettersson sade är
              det viktigt att vi nu fattar beslut om det. Jag tycker att det
              har skett ett bra arbete, men jag tycker samtidigt att de fabler
              som Leif Pettersson tar upp om själva betänkandet behöver kommenteras.
            </seg>
            <seg n="b12b7a5c">
              Vi vet att det fanns ett avtal som Trafikverket hade skrivit
              med Motala och Sundsvall men som de inte var överens om. Det visade
              sig att de rent juridiskt hade olika uppfattningar om det. Det
              var viktigt för regeringen att frågan fick en lösning. Därför
              redovisade regeringen vad som kunde inträffa om de inte kom fram
              till en uppgörelse. Det skulle ha varit mycket smärtsamt för svensk
              infrastruktur, för vi hade fått göra en anslagsfinansiering.
            </seg>
            <seg n="d4fb1e28">
              Jag ska inte sticka under stol med att jag var nervös. Majoriteten
              bestående av Vänsterpartiet, Socialdemokraterna, Miljöpartiet
              och Sverigedemokraterna ville avslå propositionen. Det hade kunnat
              resultera i att vi fått en anslagsfinansiering vilket skulle ha
              inneburit att många infrastrukturprojekt i Sverige fått stå tillbaka.
              Tack vare att regeringen gjorde redovisningen kunde vi undvika
              det. Det är jag väldigt glad för; det ligger ju i sakens natur
              att försöka komma fram till en avtalslösning.
            </seg>
            <seg n="8d3a2aef">
              I propositionen var det inte datumsatt när en kilometerskatt
              för utländska lastbilar skulle införas, för det pågick tekniska
              diskussioner om det. Under processens gång visade det sig att
              det var möjligt att klara till senast den 1 januari 2015, och
              därför kunde vi efter Transportstyrelsens utredning skriva in
              det.
            </seg>
            <seg n="08c78356">
              Det som förvånar mig mest i betänkandet och som jag dessutom
              tycker är enormt allvarligt är Sverigedemokraternas ställningstagande,
              Sverigedemokraterna som på något förunderligt sätt vill hävda
              att de slår vakt om svensk industri och svenska arbeten. Det är
              viktigt att alla är medvetna om att Sverigedemokraternas reservation,
              som innebär avslag på propositionen, betyder att Sverigedemokraterna
              i så fall anser att vi inte ska ha möjlighet att ta ut trängselskatt
              för utländska fordon.
            </seg>
            <seg n="7968fe9f">
              Betänkandet är tydligt med när det kommer att införas avgifter
              för tunga fordon på våra broar. Det ska ske samtidigt för utländska
              och svenska fordon. Vi ska så snart som möjligt också kunna införa
              trängselskatt för utländska fordon. Det är Sverigedemokraterna
              emot. Oavsett vad de nu säger i kammaren är det innebörden av
              deras förslag. Det är beklagligt att Sverigedemokraterna inte
              längre är närvarande i kammaren, men det finns anledning för medierna
              att få detta klart för sig.
            </seg>
            <seg n="531ea7e6">
              Ett nålstick mot näringen, sade Sverigedemokraterna, men det
              som de själva vill åstadkomma är att driva en linje som är förödande
              och absolut kontraproduktiv. Det är ingenting att göra åt, men
              deras retorik är avslöjad till fullo när det gäller det här betänkandet.
              De har antagligen inte vetskap om vad det är de går emot. Jag
              ska vara lite snäll. Jag tror att de tror att de gör en god gärning,
              men de förstår inte innebörden.
            </seg>
            <seg n="a13af11c">
              Det sades också i ett tidigare inlägg här att åkeribranschen
              befinner sig i en svår situation. Ja, det finns illojal konkurrens.
              Det råder inget tvivel om att det är fråga om olagliga transporter.
              Jag tror att alla är emot olagliga transporter. Men det är också
              tydligt att den 1 mars kommer Rikspolisstyrelsen och Transportstyrelsen
              att lägga fram sina förslag om att komma åt olagliga transporter
              på väg. Dem ser vi fram emot.
            </seg>
            <seg n="841c5fc6">
              Herr talman! Jag yrkar bifall till förslaget i betänkande TU8
              Infrastrukturavgifter på väg . Jag beklagar att jag inte har någon
              sverigedemokrat att ta debatt emot.
            </seg>
          </u>
          <note type="speaker" n="331eeed1">
            Anf. 123 LEIF PETTERSSON (S) replik:
          </note>
          <u who="leif_pettersson_2323d8" xml:id="i-deae0e2e1488fcbf-1" n="2fc14fa4">
            <seg n="299113f3">
              Herr talman! Lite debatt ska vi nog ändå ha!
            </seg>
            <seg n="1d50ad94">
              Ja, Jan-Evert Rådhström, fabler eller inte? Vem som fabulerar
              får andra bedöma – lämpligtvis väljarna i valet i september.
            </seg>
            <seg n="ecd3a413">
              Jag har inga illusioner om att Moderaterna ska gå med på kilometerskatt.
              Det finns inte. Men man måste inse att regelverket öppnar för
              den möjligheten. Så är det. Att vi sedan får strida om den frågan
              när vi kommer dit är vi helt på det klara med. Det ställningstagandet
              kommer att ske efter valet. Visst, så är det.
            </seg>
            <seg n="abbbad5e">
              Vi fick också vid några tillfällen i utskottet långa listor på
              projekt som skulle inhiberas om olyckan var framme. Jag vet inte
              om de som lade fram listorna – och med tanke på det du sade tidigare,
              Jan-Evert – är dåliga på att läsa. Läs vad vi har skrivit i våra
              ställningstaganden. Där syns att vi har begärt att regeringen
              ska komma tillbaka med precis vad man har kommit tillbaka med
              nu.
            </seg>
            <seg n="54054fd2">
              Vi sade inte nej till propositionen därför att vi var emot regelverket
              utan därför att regeringen inte hade gjort sin läxa, därför att
              regeringen var på väg att sätta Sverige i en sådan situation att
              vi inte kunde införa reglerna. Det var vad som var på väg att
              hända.
            </seg>
            <seg n="270eb61e">
              Ni har å er sida varit beredda att köra igenom allt, även de
              utländska avgifterna, på oklara grunder. Ni var beredda att säga
              ja till allt på en gång. Så var ju läget.
            </seg>
          </u>
          <note type="speaker" n="510d52cd">
            Anf. 124 JAN-EVERT RÅDHSTRÖM (M) replik:
          </note>
          <u who="jan-evert_radhstrom_37a861" xml:id="i-00019cb117c3fcbf-1" n="41a708c3">
            <seg n="2d37e6a3">
              Herr talman! Det är en självklarhet att Trafikverket, regeringen
              och riksdagen kände till att det fanns en diskussion om avtalen
              för broarna i Motala och Sundsvall. Inte kan väl Leif Pettersson
              ens i sin vildaste fantasi tro att regeringen inte var intresserad
              av att denna fråga skulle lösas? Det är på gränsen till otroligt!
            </seg>
            <seg n="0f3b3826">
              Det är klart att det finns ett intresse av att frågan ska lösas.
              Trafikverket hade en lista med exempel på projekt som skulle vara
              i farozonen. Det var allvarligt. Vi hade ingen lista med exakta
              projekt, utan det var en lista med exempel på projekt. Det vill
              vi naturligtvis till alla delar undvika.
            </seg>
            <seg n="ec2068c6">
              Trafikutskottets alliansgrupp var ängslig för att förslaget skulle
              gå till ett beslut där propositionen skulle avslås. Det kunde
              innebära att faran med att projekt försvinner hade blivit uppenbar.
              Det är sanningen.
            </seg>
            <seg n="12c9b698">
              Nu är vi inte i den situationen. Nu har vi genomfört detta med
              samtliga partier utom Sverigedemokraterna. Det tycker jag är bra,
              och det är jag glad för. Jag är medveten om att det innebär en
              öppning för kilometerskatt. Regelsystemet kan användas för det.
              Men jag kan lova Leif Pettersson att jag ska göra allt för att
              motarbeta den möjligheten.
            </seg>
          </u>
          <note type="speaker" n="0b4cd638">
            Anf. 125 LEIF PETTERSSON (S) replik:
          </note>
          <u who="leif_pettersson_2323d8" xml:id="i-deae0e2e1488fcbf-2" n="2fc14fa4">
            <seg n="e078a3e0">
              Herr talman! Jag är helt övertygad om att vi kommer att föra
              den diskussionen på många håll under det kommande året. Det tvivlar
              jag inte alls på.
            </seg>
            <seg n="eccb029e">
              Om regeringen var så beredd att lyssna på kommunerna, om regeringen
              ville så väl och ville ha nya avtal, varför svarade regeringen
              inte på kommunernas brev? Svaret på breven kom efter det att kommunerna
              hade börjat leva om, efter det att oppositionen i utskottet sade
              att vi inte går med på propositionen när läget är som det är i
              Motala och Sundsvall. Direktivet från EU hade inte kunnat genomföras
              i Sundsvall med mindre än att vi faktiskt klarade ut frågorna
              som vi var oroliga för på förhand.
            </seg>
            <seg n="b0ec36f8">
              Vi måste komma ihåg att de utländska fordonen kanske inte är
              så många på dessa broar. Frågor om trängselskatt och så vidare
              är viktigare. Lars Johansson ska tala mer om de frågorna.
            </seg>
            <seg n="444ee18c">
              Det är också viktigt att i sammanhanget säga att dessa frågor
              kan ha viss betydelse när det gäller den olagliga inrikestrafiken.
              Det är olyckligt att vi har en minister, möjligen också en alliansgrupp,
              som faktiskt vill avreglera allt och som vill att den olagliga
              inrikestrafiken blir laglig genom att ändra reglerna, inte genom
              att den försvinner. Det är vad ministern har sagt i talarstolen
              i interpellationsdebatter.
            </seg>
          </u>
          <note type="speaker" n="245c08a5">
            Anf. 126 JAN-EVERT RÅDHSTRÖM (M) replik:
          </note>
          <u who="jan-evert_radhstrom_37a861" xml:id="i-00019cb117c3fcbf-2" n="41a708c3">
            <seg n="8f28e661">
              Herr talman! Jag tackar Leif Pettersson för att han tog upp frågan
              om cabotage och hans påståenden om vad ministern har sagt.
            </seg>
            <seg n="a90972bd">
              Ministern har sagt att cabotage kan ändras om det finns en inre
              fungerande marknad. Det är tydligt. Då är det inget problem. Det
              är bra med hård konkurrens, men det måste också finnas en inre
              fungerande marknad.
            </seg>
            <seg n="f0b0f52e">
              Vi måste också komma åt – det är därför vi lägger fram förslag
              den 1 mars – otillåten och kriminell verksamhet inom åkeribranschen.
              Det är bra. Förslagen kommer från Rikspolisstyrelsen och Transportstyrelsen
              den 1 mars. Vi jobbar vidare med frågorna. Vi vill absolut inte
              ge förutsättningar för kriminalitet i Sverige, utan dem vill vi
              motarbeta. Där råder det absolut inget tvivel.
            </seg>
            <seg n="a88867e8">
              Jag tror till och med att Leif Pettersson kan hålla med om att
              det vore bra om vi inte behövde cabotageregler och om det fanns
              en fullt fungerande inre marknad i EU.
            </seg>
            <seg n="a00e60bc">
              Tony Wiklander tog upp en skrivelse från sju länder om en översyn
              av cabotagereglerna. Det gällde just en översyn som ska gälla
              hela EU. Det är inte fråga om nationella undantag. Det är inget
              problem med det. Det handlar om vad de vill ha inom hela unionen.
              Det är också bra. Jag kan ibland skymta i debatten att Sverige
              inte ville vara med, men ministern blev inte ens blivit tillfrågad
              om att skriva under meddelandet. Därför är det egentligen helt
              ointressant.
            </seg>
            <seg n="efcd0898">
              Jag kan tacka Leif Pettersson för att ni har varit tydliga med
              att ni vill ha kilometerskatt.
            </seg>
          </u>
          <note type="speaker" n="8705771a">
            Anf. 127 STINA BERGSTRÖM (MP):
          </note>
          <u who="stina_bergstrom_d57ec1" xml:id="i-ab5217e045278d99-5" n="512d4169">
            <seg n="52667013">
              Herr talman! Jag vill börja med att yrka bifall till förslagen
              i betänkandet. Jag är glad att vi efter många turer i det här
              ärendet nu kan gå till beslut.
            </seg>
            <seg n="d647c23d">
              Vi i Miljöpartiet anser att regeringen har gått oss till mötes
              i de krav som vi hade i vår följdmotion till den undermåliga proposition
              som kom i oktober.
            </seg>
            <seg n="e8824c64">
              Vi känner oss nu trygga med att kravet på att avgifterna på broarna
              i Motala och Sundsvall, liksom trängselavgifterna i Helsingfors
              och Göteborg, kommer att omfatta såväl svenskregistrerade som
              utlandsregistrerade fordon från den 1 januari nästa år, i alla
              fall när det gäller broarna.
            </seg>
            <seg n="121dfb20">
              Vi har också gett klartecken till den uppgörelse som regeringen
              och Trafikverket har gjort med Motala och Sundsvalls kommuner.
              Den fungerar som en kompensation för att Trafikverket och regeringen
              hade dålig koll på EU-reglerna när man lovade kommunerna saker
              som man senare inte kunde stå för, som att broavgifterna på Sundsvallsbron
              bara skulle gälla för lastbilar, inte för personbilar. Det var
              klantigt att man inte visste att EU-reglerna inte tillåter att
              ha det så. Det var också klantigt och nonchalant att tro att vi
              alla ledamöter i trafikutskottet skulle godkänna regeringens misstag
              utan att kommunerna kompenserades.
            </seg>
            <seg n="5b6edf48">
              Herr talman! Vi i Miljöpartiet har varit, och är, mycket kritiska
              till regeringens förhalande med att införa trängselskatt även
              för utlandsregistrerade fordon. I Oslo måste alla utländska person-
              och lastbilar betala när de åker in i staden. Varför ska inte
              utländska person- och lastbilar som åker in i Helsingfors och
              Göteborg betala? Varför har inte den svenska regeringen fått ett
              system på plats efter alla dessa år?
            </seg>
            <seg n="876fa27c">
              I höstas, när propositionen kom, fanns det fortfarande inga ambitioner
              att snabba på arbetet. Men det är glädjande att regeringen nu
              lyssnar på oppositionen. Det finns nu en tidsplan som innebär
              att systemet ska vara på plats senast den 1 januari 2015, vilket
              betyder att avgifterna på Motalabron och Sundsvallsbron kommer
              att gälla alla fordon.
            </seg>
            <seg n="aac90bdb">
              Herr talman! Men är det så väldigt smart att ta ut avgifter på
              broarna? Att trassla in sig i dessa medfinansieringsavtal där
              en del av finansieringen ligger i vägavgifter har kanske inte
              gynnat saken. Avgifterna på båda broarna, särskilt på Sundsvallsbron,
              har motiverats med att man måste få ut biltrafiken från stan.
              Luftkvaliteten i Sundsvall är så dålig att kommunen – precis som
              Helsingforss kommun – riskerar böter från EU om inte åtgärder
              vidtas.
            </seg>
            <seg n="353cd3d8">
              Innan Sundsvallsbron byggdes ansåg Miljöpartiet att de 4,5 miljarder
              från närtidssatsningen som stoppades in i bron vid utbyggnaden
              av E4:an hade gjort mycket bättre transport- och klimatnytta på
              andra ställen. De pengarna hade behövts till viktiga järnvägssatsningar
              i regionen, till exempel för att bygga triangelspår i Bergsåker
              och Maland och dubbelspår på Ostkustbanan. Miljöpartiet drev andra
              alternativ lokalt för att komma åt problemet med stadsluften.
            </seg>
            <seg n="8b2d9141">
              Men nu står bron där, och då är vi i ett annat läge. Det är självklart
              märkligt att personbilar som använder bron måste betala när de
              som åker genom stan får åka gratis. Det borde ju vara billigare
              att åka den klimatsmartaste vägen. Regeringen och Trafikverket
              borde ha vetat att det inte gick att undanta personbilar från
              broavgiften.
            </seg>
            <seg n="769536e9">
              Herr talman! Det är, som sagt, bra att även utlandsregistrerade
              lastbilar kommer att få betala bro- och trängselavgifter. Det
              blir rättvist. Frågan är när regeringen tycker att det är dags
              att införa att även utländska åkare ska betala för det stora slitage
              som deras lastbilar orsakar på hela det svenska vägnätet.
            </seg>
            <seg n="a07be1f8">
              Miljöpartiet och andra partier i oppositionen tycker att det
              är rättvist att införa en kilometerskatt för tunga lastbilar,
              en lastbilsskatt. Det är också ett sätt att komma åt det ökade
              antalet olagliga, billiga lastbilstransporterna, som vi pratade
              om här tidigare. Dessa utländska åkare bryter också mot bland
              annat cabotagereglerna.
            </seg>
            <seg n="26964059">
              Det har hänvisats till en artikel i Svenska Dagbladet som även
              jag har läst. Där tar man upp det här problemet. I artikeln, som
              publicerades i dag, säger Mats Hollander, kommunikationsdirektör
              på Green Cargo, att en anledning till att man behöver sparka 600
              anställda och sälja 120 lok är att man inte klarar av att möta
              konkurrensen från de utländska åkerier som kör olagligt i Sverige
              och tar allt fler marknadsandelar.
            </seg>
            <seg n="a1a3b8a0">
              Att regeringen är så passiv inför alla överträdelser är skrämmande.
              Dagens situation är allvarlig av flera skäl. Det är allvarligt
              för den svenska åkerinäringen, för klimateffektivare transporter,
              för trafiksäkerheten samt för arbetsmiljön och sociala rättigheter.
            </seg>
            <seg n="513a7a2e">
              Att järnvägen tappar marknadsandelar är mycket allvarligt av
              klimatskäl. Det är säkert något som oroar de ledamöter i trafikutskottet
              som tror på klimatförändringarna och som också tror på vårt ansvar
              och vår möjlighet att hejda dem. Att införa en rättvis och klimatsmart
              lastbilsskatt är en sådan viktig möjlighet.
            </seg>
            <seg n="24f6f52d">
              Jag vill avsluta med att säga att det känns väldigt bra att vi
              i och med att vi tillstyrker förslagen i betänkandet har tagit
              ett steg för att få en lastbilsskatt på plats.
            </seg>
          </u>
          <note type="speaker" n="3a21a7d5">
            Anf. 128 LARS TYSKLIND (FP):
          </note>
          <u who="lars_tysklind_527bfb" xml:id="i-7dd1f3941c499415-5" n="e5932374">
            <seg n="bfc005ef">
              Herr talman! Jag yrkar bifall till förslagen i betänkandet och
              avslag på reservationen från Sverigedemokraterna. Det är lite
              tråkigt att den från Sverigedemokraterna som står för reservationen
              inte är här nu. Men det förs ändå en debatt om vem som ska ta
              åt sig mest av äran för att detta nu är på plats, och det kan
              vara en nog så intressant debatt.
            </seg>
            <seg n="dc052c5f">
              Jag ska inte ta åt mig den äran, men jag vill ändå uttrycka min
              uppskattning över att vi med stor enighet säger ja till förslaget
              om infrastrukturavgifter på väg. Därmed införs också EU:s Eurovinjettdirektiv,
              som är det som styr avgifterna.
            </seg>
            <seg n="8f5873a9">
              Det låg faktiskt EU-böter i potten när vi diskuterade den här
              frågan, det ska vi inte heller glömma. Det här var ingenting som
              vi själva kunde välja. Skulle vi ta ut avgifter måste vi tillämpa
              Eurovinjettdirektivet. Det säger inte att vi måste ha avgifter,
              men det anger hur vi ska ta ut avgifter.
            </seg>
            <seg n="3cbcebbe">
              Men nu är vi där, även om vi har tagit en liten omväg, men det
              överlåter jag till historien. I sak handlar det här om att få
              ett regelverk på plats, men det som har hamnat i fokus är de avtal
              som har slutits mellan Trafikverket och kommunerna Sundsvall och
              Motala om avgiftsuttaget på de nya broarna.
            </seg>
            <seg n="f4affce0">
              En grundförutsättning för att dessa broar byggdes precis när
              de byggdes var att de skulle avgiftsfinansieras. Det skulle tas
              upp lån, och lånen skulle finansieras genom avgifter. Det var
              utgångspunkten.
            </seg>
            <seg n="57b58ea6">
              Vi från Folkpartiet har grundinställningen att för att kunna
              höja investeringstakten ska flera nya projekt kunna avgiftsfinansieras.
              Så i princip tycker vi att det är rätt att man gör på det här
              sättet.
            </seg>
            <seg n="d80129ad">
              Det är naturligtvis väldigt olyckligt att dessa avtal bygger
              på oklara förutsättningar. De uppfyller inte de krav som fanns
              i Eurovinjettdirektivet.
            </seg>
            <seg n="d1308cbb">
              Herr talman! Det är ändå positivt att de berörda kommunerna Sundsvall
              och Motala samt regeringen och Trafikverket har löst denna fråga
              på ett konstruktivt sätt. Man har lyckats komma fram till en lösning
              som alla parter tycker är acceptabel.
            </seg>
            <seg n="0793cb8d">
              Även SKL har nämnts här och i många andra debatter med en viss
              skadeglädje, kan man säga. SKL:s ordförande Anders Knape, M, har
              uttryckt att han i det läget inte kunde rekommendera sina medlemmar
              att ingå avtal med staten.
            </seg>
            <seg n="d8fd8f05">
              Jag tycker ändå att det är viktigt att läsa SKL:s remissvar till
              propositionen ordentligt. I första punkten sägs det att SKL är
              i grunden positivt till medfinansiering. Men det måste ske med
              hållbara avtal, vilket naturligtvis är självklart. Men nu är vi
              på väg att få ett tydligt regelverk på plats, så då borde vi ha
              betydligt bättre förutsättningar för att se till att det här inte
              ska hända igen.
            </seg>
            <seg n="860b8d82">
              Detta visar med all tydlighet hur nödvändigt det är att vi bifaller
              det liggande förslaget.
            </seg>
            <seg n="30205d6f">
              Att det finns en stor vilja till medfinansiering kan vi se på
              många ställen. Vi har till exempel väg E20 genom Skaraborg, som
              bland andra Sten Bergheden känner till, där kommuner, region och
              även näringsliv vill vara med och medfinansiera. Det är inte för
              att de ska gå före i någon kö eller så utan för att de vill ha
              en bättre produkt. De vill alltså vara med och medfinansiera för
              att få en motorväg. Då är vi tillbaka i detta när vi diskuterar
              medfinansiering i ett annat sammanhang. Detta är för att skapa
              mervärden för den regionen. Och då fungerar det precis så som
              vi har tänkt att det ska göra.
            </seg>
            <seg n="c66efcac">
              När det gäller att ta ut avgifter för utländska fordon tror jag
              att vi i alla partier har varit väldigt angelägna om att lösa
              den frågan. Vem som har varit mest påtryckare i frågan kan vi
              också diskutera. Nu är det i alla fall tydligt att vi har fått
              ett datum, den 1 januari 2015, och det är mycket bra.
            </seg>
            <seg n="3cfe646d">
              Det har inte varit så mycket diskussion kring trängselavgifterna
              i Helsingfors, men i Göteborg har avgifter för utländska fordon
              varit en väldigt stor fråga. Det är naturligtvis en rättvisefråga
              och en anständighetsfråga att alla betalar.
            </seg>
            <seg n="a60c0296">
              Vi tycker från Folkpartiets sida att det är mycket bra att vi
              nu har detta datum på plats. Hur mycket pengar det ger kan vi
              inte säga, men det har egentligen inte så mycket med det att göra.
              Det har mest att göra med att alla ska vara med och betala.
            </seg>
            <seg n="3cf981d8">
              Herr talman! I skenet av detta – nu finns det ingen sverigedemokrat
              här, men någon kanske kan förmedla budskapet – är det inte alldeles
              lätt utan direkt svårt att förstå vart Sverigedemokraterna vill
              komma med sin reservation. Man kan tyda den så att de vill ha
              avgifter på utländska fordon. Ja, det vill vi alla. Men de säger
              nej till det regelverk som är en förutsättning för att ta betalt
              av utländska fordon, och då börjar man bli lite fundersam. Denna
              reservation är nog så nära ett moment 22 som man kan komma.
            </seg>
          </u>
          <note type="speaker" n="6dadeaa7">
            Anf. 129 LARS JOHANSSON (S):
          </note>
          <u who="lars_johansson_de76bc" xml:id="i-153ad297a6c04c02-6" n="134ec8b5">
            <seg n="a30683fe">
              Herr talman! Jag tänker uppehålla mig en del kring trängselskatten
              som sådan, men först vill jag bara göra ett konstaterande.
            </seg>
            <seg n="aee15f2c">
              I grunden handlar denna debatt om tre olika överenskommelser
              som regeringen har gjort – med Göteborgs kommun, Västra Götalandsregionen,
              Hallands läns landsting med flera – kring hur det västsvenska
              paketet ska finansieras med trängselskatt och att det också ska
              omfatta utländska fordon, som riksdagen fattade beslut om i april
              2010. De andra avtalen, med Sundsvalls kommun och Motala kommun,
              är också överenskommelser som har gjorts. Leif Pettersson poängterade
              tidigare mycket riktigt hur det gick till.
            </seg>
            <seg n="cd6b30f6">
              Det intressanta med alla dessa tre överenskommelser är att regeringen
              har gjort överenskommelser med kommuner som i bred enighet har
              ställt upp på det här. Det har varit stora majoriteter i kommunerna.
              Därför är det följdriktigt att minoritetsregeringen nu accepterar
              det som utskottet har drivit, som ordföranden i utskottet, Anders
              Ygeman, har hanterat mycket skickligt.
            </seg>
            <seg n="7ab4bea5">
              Nu börjar ni attackera Sverigedemokraterna väldigt mycket. Det
              är i och för sig intressant. Men i nio av tio fall stöder ju minoritetsregeringen
              sig på Sverigedemokraterna för att få igenom sina propositioner.
              Nu lyckades inte det denna gång, och då hamnade man i ett förhandlingsläge
              som gjorde att Socialdemokraterna med flera kunde delta i diskussioner
              om hur vi skulle lösa dessa frågor.
            </seg>
            <seg n="9daa4474">
              När det handlar om trängselskatten vill jag gärna säga att den
              har varit ett lidandes historia i riksdagen sedan april 2010,
              där regeringen inte har gjort någonting under ett helt år. Man
              tillsatte en utredning först ett år senare – väl medveten om att
              för att trängselskatten skulle verkställas måste man under 2012
              ha tagit fram en lagrådsremiss, ett förslag till lag, och dessutom
              arbetat in det i budgeten 2012 för att trängselskatt för utländska
              fordon skulle börja gälla från och med den 1 januari 2013, när
              trängselskatten infördes.
            </seg>
            <seg n="23c94959">
              Detta har finansministern avstått från att informera om i de
              tre olika interpellationsdebatter som jag har haft med honom i
              denna fråga under 2012 och 2013.
            </seg>
            <seg n="13f8c528">
              Jag tycker att det var ganska intressant när vi kom in i ett
              läge där vi äntligen fick diskutera: Vad är det nu som måste ske?
              Det finns tydligt redogjort för det i betänkandet från trafikutskottet.
              På s. 15 står det väldigt tydligt vad som nu måste ske. Det var
              precis den tydligheten som inte fanns innan majoriteten i utskottet
              bordlade propositionen. Det var först därefter vi fick fram tydligheten:
              Vad är det för åtgärder som måste vidtas för att det ska verkställas?
            </seg>
            <seg n="668fea48">
              Det är viktigt att ha den historieskrivningen med sig för framtiden.
              Man kan vara minoritetsregering, men man måste lyssna på oss i
              oppositionen när vi har rätt. Det har regeringen faktiskt gjort.
              Jag har under de samtal som vi har haft med ministern i fråga
              upplevt att hon har förstått detta väldigt tydligt, och det tycker
              jag är oerhört positivt. Därför är också skrivelsen från departementet
              i den här frågan väldigt tydlig.
            </seg>
            <seg n="09eb69e4">
              Dessutom har man nu också fått en överenskommelse med Motala
              och Sundsvall som innebär att det ska vara trängselavgift samtidigt
              som avgifter införs för de övriga fordonen som är svenskregistrerade.
              Det är tydligt och klart. Det var det inte heller från början,
              men nu har det blivit det. Sundsvall och Motala har fått rätt.
              Vi har äntligen fått besked om trängselskattens införande i Göteborg.
            </seg>
            <seg n="e2ce6eca">
              Tyvärr kan man då säga att de som har förlorat på denna väntan,
              vilket blir två år, är åkerinäringen i Västsverige och de som
              vill argumentera för trängselskatten i den folkomröstning som
              ska bli i Göteborg i september. Att den inte har införts tidigare
              är ett problem i den debatten, och ni har gemensamt medverkat
              till att skapa en sådan osäkerhet.
            </seg>
            <seg n="bdc1e316">
              Men vi är glada för det beslut som riksdagen, förhoppningsvis
              nästa vecka, kan ta i denna fråga.
            </seg>
          </u>
          <note type="speaker" n="15ede268">
            Anf. 130 JAN-EVERT RÅDHSTRÖM (M) replik:
          </note>
          <u who="jan-evert_radhstrom_37a861" xml:id="i-00019cb117c3fcbf-3" n="41a708c3">
            <seg n="f18b5ead">
              Herr talman! Jag vill bara påpeka en sak när det gäller trängselskatt
              för utländska fordon. Jag är medveten om att Lars Johansson tyckte
              att vi skulle införa det i princip omgående. Lars Johansson fick
              tydlig information om att bakgrunden var att en myndighet, Transportstyrelsen,
              hade tagit tillbaka de tankar som de hade på grund av tekniska
              komplikationer. Det innebar att de inte kunde lägga fram det förslaget,
              och då kom vi fram till en annan tidpunkt. Jag tror att Lars egentligen
              hade respekt för det. Vi hade naturligtvis också respekt för det.
              Man var tvungen att finna ett förslag som var möjligt att ha som
              grund. Efter det – och Lars var med på de diskussionerna – kunde
              vi se till att det blev möjligt när vi fick de nya tankarna.
            </seg>
            <seg n="d75beb2b">
              Anledningen var praktisk hantering. Det var det som gjorde att
              vi var tvungna att sätta det datumet.
            </seg>
            <seg n="8707b143">
              Jag vill också vara tydlig med att det står senast den 1 januari
              2015. Det råder ingen tvekan om att det västsvenska paketet är
              beroende av trängselskatterna. Det står både Lars Johansson och
              jag bakom, så min förhoppning är att det införs så snart som möjligt.
            </seg>
          </u>
          <note type="speaker" n="d9be5e9c">
            Anf. 131 LARS JOHANSSON (S) replik:
          </note>
          <u who="lars_johansson_de76bc" xml:id="i-153ad297a6c04c02-7" n="134ec8b5">
            <seg n="c85d2649">
              Herr talman! Javisst, det hoppas jag också. Men jag antar att
              Jan-Evert Rådhström ändå tycker att det väl var ganska fel av
              regeringen att inte tillsätta den här utredningen förrän i juni
              2011, alltså 13 månader efter att riksdagen hade fattat beslut,
              och egentligen ett och ett halvt år efter att man hade gjort överenskommelsen
              i Västsverige.
            </seg>
            <seg n="5f0533ed">
              Denna fördröjning har gjort att hela frågan har blivit fördröjd.
              Det var därför jag tyckte att det var viktigt att poängtera det
              i talarstolen. Det är bakgrunden till att vi hamnat i den situation
              vi är i nu.
            </seg>
            <seg n="36a70684">
              Det handlar om att Transportstyrelsen måste skriva avtal med
              övriga länder i Europa om tillgång till bilregistret för att man
              ska kunna ta ut avgiften. Detta borde inte dra ut på tiden så
              väldigt länge.
            </seg>
            <seg n="e9f5c513">
              Vi hade tidigare en statsminister i Sverige som talade om långbänk.
              Jag vill nog påstå att det här verkligen är en långbänk. Konsekvensen
              är det jag nämnde tidigare, att vi har hamnat i ett läge där vi
              inte har kunnat ta ut avgiften under två hela kalenderår. Det
              måste väl ändå Jan-Evert Rådhström tycka är bekymmersamt, både
              för åkerinäringen och för oss som vill att trängselskatten ska
              fortsätta finnas efter valet i september i år.
            </seg>
            <seg n="591f1ef2">
              När vi insåg att detta inte var förberett fick vi såklart ta
              skeden i vacker hand och acceptera läget som det var. Jag är därför
              glad att det nu är tydligt påtalat i betänkandet, som egentligen
              är en avskrift av den skrivelse som departementet skickade till
              trafikutskottet om hur beslutet ska tas i rätt ordning.
            </seg>
            <seg n="ab37b814">
              Som sagt, det är tråkigt att det blev en sådan fördröjning i
              frågan. Men vi i Socialdemokraterna är ju pragmatiker, så vi accepterar
              faktum.
            </seg>
          </u>
          <note type="speaker" n="fb3d1e91">
            Anf. 132 JAN-EVERT RÅDHSTRÖM (M) replik:
          </note>
          <u who="jan-evert_radhstrom_37a861" xml:id="i-00019cb117c3fcbf-4" n="41a708c3">
            <seg n="efe333d8">
              Herr talman! Att det är två års försening på införandet av trängelskatt
              kan vi vara överens om är felaktigt.
            </seg>
            <seg n="297cd84b">
              Oavsett när det drar i gång är det en process som ska göras.
              Vi har ett intensivt arbete framför oss, vilket Lars Johansson
              är klart medveten om. Det är många länder som vi måste skriva
              separata avtal med i och med att det inte finns någon EU-gemensam
              syn på detta. Det jobbet måste sättas i verket. Och som sagt var,
              de tekniska komplikationer som fanns i systemet har också bidragit
              till att det blir förseningar.
            </seg>
            <seg n="a693338d">
              Nu är vi där vi är. Vi kommer att införa trängselavgifter för
              utländska fordon, och vi kommer att kunna ha avgifter också på
              våra broar, vilket är mycket bra. Det är upp till Lars Johansson
              och mig själv att i den folkomröstningsdebatt som kommer att hållas
              i Göteborg vara tydliga med att detta är en del av den finansieringslösning
              som ligger till grund för Västsvenska paketet. Det kan vi alltså
              diskutera tillsammans.
            </seg>
          </u>
          <note type="speaker" n="4a3b24a3">
            Anf. 133 LARS JOHANSSON (S) replik:
          </note>
          <u who="lars_johansson_de76bc" xml:id="i-153ad297a6c04c02-8" n="134ec8b5">
            <seg n="7d939fff">
              Herr talman! Det är helt riktigt; vi är överens om att det tar
              tid att skriva dessa avtal med övriga länder i Europa. Det är
              därför jag återigen säger att det hade varit bra om det gjorts
              i tid. Då hade vi sluppit den här fördröjningen.
            </seg>
            <seg n="c1958286">
              Jag tror också att Jan-Evert kan vara överens med mig om att
              det är bra att vi nu får in detta gemensamt, också när det gäller
              avgifterna för Motalabron och Sundsvallsbron. De kommer nu att
              ha det tydliga beskedet att där gäller det för både svenska och
              utländska fordon från första dagen. Det skapar en ökad rättvisa
              – precis den rättvisa som vi också vill åstadkomma med trängselavgifter
              i Helsingfors och i Göteborg.
            </seg>
          </u>
          <note type="speaker" n="5cc45d43">
            Anf. 134 JOHAN ANDERSSON (S):
          </note>
          <u who="johan_andersson_126c48" xml:id="i-b4f0967cc00613ab-0" n="a8bf0fdd">
            <seg n="b34b899e">
              Herr talman! Jag känner mig nöjd i dag med att man har kommit
              så här långt i frågan om avgifter på väg, som har varit en rysare.
            </seg>
            <seg n="1a3cdb30">
              Jag är själv Motalabo. Jag var kommunstyrelsens ordförande mellan
              1996 och 2006 och jobbade mycket med vår bro över Motalaviken.
            </seg>
            <seg n="d153db76">
              År 1942 planlade dåvarande stadsfullmäktige i Motala kommun ett
              reservat för att anlägga en bro över Motalaviken. Sedan dess har
              planen varit framme vid olika tillfällen. Den var framme 2003;
              då kom det så kallade Trollhättepaketet som gjorde att bron rycktes
              undan. För varje år har trafikvolymen ökat på den gamla genomfarten
              genom stadskärnan, vilket har gjort att den här förbindelsen har
              varit väldigt angelägen.
            </seg>
            <seg n="413d13af">
              År 2009 träffade dåvarande kommunfullmäktige i Motala helt enigt
              – samtliga politiska partier stod bakom – en överenskommelse med
              staten i form av dåvarande Vägverket. I förhandlingar med dåvarande
              statssekreteraren vid Näringsdepartementet Leif Zetterberg, som
              deltog i de förhandlingarna, tecknade man ett avtal med staten
              om medfinansiering under förutsättning att det blev vägavgifter
              på bron.
            </seg>
            <seg n="b77fcf4c">
              Sedermera visade det sig att de från Vägverket och regeringen
              som skötte förhandlingarna i den här delen inte hade ordentligt
              på fötterna. De kom tillbaka med beskedet att det här inte kunde
              genomföras på grund av EU-lagstiftningen. Naturligtvis skapade
              det oro och turbulens i allra högsta grad hos alla politiska partier
              i Motala. Men man hade en ansvarsfull opposition i trafikutskottet
              som såg till att man kom på rätt köl igen i frågan.
            </seg>
            <seg n="34b948b6">
              Däremellan har det varit en hel del annan turbulens. Jag hade
              själv förmånen att träffa företrädarna från Sundsvall, från Motala
              kommun naturligtvis och från Kommun- och Landstingsförbundet när
              de var här och uppvaktade utskottet i frågan. De var frustrerade
              när de kom till mötet men kände sig efteråt ganska lättade över
              att utskottet hade lyssnat på argumentationen som de förde fram.
            </seg>
            <seg n="536a5005">
              Det handlade mycket om frågan om man kan lita på staten som avtalspart.
              Precis som Leif Pettersson förtjänstfullt sade bygger mycket av
              den kommande åtgärdsplaneringen på en stor del medfinansiering
              med kommunala medel. Det är medel som man har avstått i kommunerna
              och som kanske hade kunnat gå till andra angelägna åtgärder men
              som kommunsektorn ändå ser som värdefulla och viktiga för att
              lösa infrastrukturfrågorna.
            </seg>
            <seg n="27771652">
              Jag tycker för min egen del att det känns bra att man har kommit
              fram till en lösning med både Motala och Sundsvalls kommuner.
              Det känns som sagt angeläget att det här nu går i hamn.
            </seg>
            <seg n="17703777">
              Men jag hoppas också att regeringen inför de få månader som är
              kvar av den här perioden har lärt sig någonting av det här. Det
              gäller att man har ordentligt på fötterna, att man för dialog
              och att man har kontakt på ett helt annat sätt än vad man har
              haft med de båda kommunerna i det här ärendet.
            </seg>
          </u>
          <note n="8000e477">
            Jag yrkar bifall till utskottets förslag i propositionen.
          </note>
          <note type="speaker" n="22fb2a38">
            Anf. 135 JAN-EVERT RÅDHSTRÖM (M) replik:
          </note>
          <u who="jan-evert_radhstrom_37a861" xml:id="i-00019cb117c3fcbf-5" n="41a708c3">
            <seg n="d7bc11e5">
              Herr talman! Ja, bron i Motala är en långdragen historia. Jag
              tror att korridoren för att få den till stånd gjordes 1942.
            </seg>
            <seg n="0679dabd">
              Johan Andersson var kommunalråd 1996–2006 under socialdemokratisk
              regering. Det hände ingenting. Vi kan väl ändå vara överens om
              att även om det har varit diskussioner om avtalet och formaliteter
              i avtalet kan vi tacka alliansregeringen för att det har kommit
              till stånd en bro som ni har kämpat för i Motala sedan 1942. Tyvärr
              fick inte Johan Andersson möjlighet att signera kontraktet, men
              det är väl ändå bra att det kom till stånd?
            </seg>
          </u>
          <note type="speaker" n="4ee35bf0">
            Anf. 136 JOHAN ANDERSSON (S) replik:
          </note>
          <u who="johan_andersson_126c48" xml:id="i-b4f0967cc00613ab-1" n="a8bf0fdd">
            <seg n="6847b5f4">
              Herr talman! Vi kanske ska hålla debattnivån på en lite högre
              nivå i fråga om vem som har gjort vad och inte.
            </seg>
            <seg n="add38edd">
              Jag vet inte hur pass insatt Jan-Evert Rådhström är i frågan
              i Motala. Jag är oerhört kunnig i den frågan och har varit med
              under många år och slitit för den. Det har vi oftast gjort över
              de politiska gränserna i Motala. Så var det även nu när finansieringen
              togs fram.
            </seg>
            <seg n="0051b6c9">
              Frågan har varit uppe vid olika tillfällen. Den var med i Trollhättepaketet.
              Det var flera åtgärder som försvann i samband med det. Det är
              historia numera – nu är bron på plats.
            </seg>
            <seg n="bba7f150">
              Det jag vill belysa med mitt inlägg är vikten av att kunna lita
              på staten som avtalspart. När dåvarande kommunalrådet Eva Isaksson
              Ribers, Moderaterna, undertecknade avtalet var naturligtvis hennes
              förutsättning att man skulle kunna lita på staten i dess del i
              avtalet. Sedan visade det sig att man inte kunde göra det. Staten
              hade inte ordentligt på fötterna. Den hade tecknat ett avtal som
              inte stämde överens med EU-rätten.
            </seg>
            <seg n="76ae9161">
              Därför tycker jag att det känns angeläget att få tydliggöra att
              om man inte hade agerat från trafikutskottet hade lagstiftningen
              gått igenom. Det hade blivit en fråga att hantera mellan kommunerna,
              som säkerligen inte skulle ha haft så mycket att sätta emot i
              förhandlingarna. Det känns angeläget att man har kommit till skott,
              och det tycker jag känns bra.
            </seg>
            <seg n="cfc3e154">
              Jag är oerhört nöjd med att förslaget har kommit igenom och att
              det nu är genomförbart.
            </seg>
          </u>
          <note type="speaker" n="55d3e6a6">
            Anf. 137 JAN-EVERT RÅDHSTRÖM (M) replik:
          </note>
          <u who="jan-evert_radhstrom_37a861" xml:id="i-00019cb117c3fcbf-6" n="41a708c3">
            <seg n="d59bbc40">
              Herr talman! Regeringen tar sitt ansvar, och regeringen har alltid
              haft ambitionen att få en bra lösning, oavsett hur trafikutskottet
              har agerat. Det kan jag garantera.
            </seg>
            <seg n="2143579e">
              Johan Andersson tycker att jag raljerar med historieskrivningen,
              men det är ändå bara att konstatera att det var under alliansregeringen
              som detta blev möjligt. Det är en kamp som har varit sedan 1942
              i politisk enighet, som sägs här. Jag kan ge ett vitsord tillbaka
              om den kreativitet och det gemensamma intresse som man har haft
              i Motala och kommit fram till en gemensam överenskommelse med
              ett socialdemokratiskt kommunalråd i dag. Det ska de ha all eloge
              för i Motala. Det skulle ju ha kunnat vara en vilja att fortsätta
              ha en konflikt. Men detta ansvar tog man från Motalas och regeringens
              sida, och det är värt att poängtera, tycker jag.
            </seg>
          </u>
          <note type="speaker" n="2bfda182">
            Anf. 138 JOHAN ANDERSSON (S) replik:
          </note>
          <u who="johan_andersson_126c48" xml:id="i-b4f0967cc00613ab-2" n="a8bf0fdd">
            <seg n="c6c95372">
              Herr talman! Visst tog Motala sitt ansvar. Det hade man nog gjort
              i den här delen också.
            </seg>
            <seg n="f7b8c430">
              Bakgrunden var som jag sade att det var borgerligt styre när
              avtalet tecknades. Naturligtvis kunde det vara tekniskt möjligt
              att föra en diskussion om politik. Vi valde dock att inte göra
              det i Motala. Vi valde att se till helheten och till att få en
              så bra lösning som möjligt, vilket jag tycker känns bra. Det här
              är en lösning som jag som lokalpolitiker kan försvara hemma i
              allra högsta grad, och naturligtvis även som rikspolitiker och
              riksdagsledamot med ansvar för dessa frågor.
            </seg>
            <seg n="f0eed78e">
              Vi har valt att inte göra partipolitik av den här frågan. Vi
              tycker inte att vi har så mycket att tjäna på det. Det här gagnar
              Motalaborna på bästa sätt, och jag hoppas att det blir så.
            </seg>
          </u>
          <note type="speaker" n="a7c0b1f3">
            Anf. 139 ANDERS YGEMAN (S):
          </note>
          <u who="anders_ygeman_d54639" xml:id="i-4c9d964db66f4482-0" n="0b6f642f" next="i-69efbcfecbcb853e-0">
            <seg n="31a4b213">
              Herr talman! Jag hade inte tänkt gå upp i den här debatten, men
              när Jan-Evert Rådhström använder riksdagens debatt till att inte
              bara en utan två gånger felcitera den interpellationsdebatt om
              tydligare cabotageregler jag hade med infrastrukturministern vill
              jag ändå ta tillfället att berätta för kammaren vad ministern
              sade. Den debatten finns på riksdagens hemsida som protokoll och
              som webb-tv. Även om Jan-Evert Rådhström inte var här i kammaren
              och lyssnade på debatten hade han kunnat utnyttja sin möjlighet
              att läsa den innan han citerade den.
            </seg>
            <seg n="41483832">
              Jag ska citera vad ministern sade i debatten: Till skillnad från
              några andra medlemsländer är Sverige () positivt till en helt
              öppen inre marknad, även för vägtransporter. En helt öppen inre
              marknad för vägtransporter betyder ju att de 3 000, 4 000, 5 000
              eller 6 000 illegala transporter som i dag görs under manteln
              av cabotage i ett slag blir lagliga.
            </seg>
            <seg n="146880b7">
              Regeringen stöder den linje som EU-kommissionen har lagt fram,
              med en helt öppen inre marknad, där det som i dag är illegal inrikestrafik
              blir laglig transport.
            </seg>
            <seg n="e450b3e9">
              Detta blir också svaret på den andra frågan: Varför skrev ministern
              inte på det brev som sju kolleger hade skrivit? Jan-Evert Rådhström
              säger att det var för att hon inte fick frågan. Det stämmer, men
              i debatten, som finns på riksdagens hemsida, förklarar ministern
              också varför hon inte fick frågan. Hon står nämligen för en rakt
              motsatt politik. Hon vill inte ha striktare regler för cabotage.
              Hon vill avskaffa reglerna för cabotage och ha en helt öppen inre
              marknad för vägtransporter, där de i dag olagliga transporterna
              blir lagliga, och där social dumpning och utslagning blir allmänt
              förekommande.
            </seg>
          </u>
          <note n="4a35e87f">
            I detta anförande instämde Monica Green (S).
          </note>
          <note n="c73a1d1d">
            Anf. 140 ANDREAS NORLÉN (M):
          </note>
          <u who="anders_ygeman_d54639" xml:id="i-69efbcfecbcb853e-0" n="0b6f642f" prev="i-4c9d964db66f4482-0">
            <seg n="e2a9b0ed">
              Herr talman! Som riksdagsledamot från Motala vill även jag gärna
              framföra några kommentarer med anledning av den här debatten om
              det rättsliga ramverket för infrastrukturavgifter. Låt mig slå
              fast att det är mycket glädjande att bron över Motalaviken äntligen
              är byggd och invigd. Det är något som Motalaborna och många andra
              har väntat på i mer än 70 år.
            </seg>
            <seg n="a25bc12e">
              Bron har redan minskat den tunga trafiken genom Motala, till
              gagn för både miljön och trafiksäkerheten, och den är dessutom
              ett landmärke som bidrar till att skapa en positiv bild av staden.
            </seg>
            <seg n="4d745ae9">
              Det är också mycket glädjande att det nu har nåtts en uppgörelse
              mellan staten och Motala kommun när det gäller avgiftsnivåerna
              och kommunens medfinansiering. Det avtal som ingicks 2009 mellan
              kommunen och dåvarande Vägverket var tyvärr delvis inte förenligt
              med EU-rätten, men tack vare ett aktivt och konstruktivt agerande
              från båda parter, inklusive Näringsdepartementet och infrastrukturministern,
              har nu en ny överenskommelse ingåtts. Uppgörelsen tillgodoser
              kommunens intresse av rimliga avgiftsnivåer och sänkt medfinansiering,
              samtidigt som Trafikverket kan genomföra riksdagens beslut att
              den lånefinansierade delen av projektet ska bekostas med broavgifter.
            </seg>
            <seg n="29a51b28">
              Utifrån den inblick jag har haft i processen har det varit tydligt
              att Trafikverket och Näringsdepartementet hela tiden haft inriktningen
              att nå en ny överenskommelse med Motala kommun. Jag har haft kontakter
              under hand med företrädare för departementet under 2013, inklusive
              statsrådet, och det har varit helt tydligt att alla har haft uppfattningen
              att staten inte ensidigt har kunnat diktera villkoren för det
              som regleras i den tidigare överenskommelsen mellan staten och
              Motala kommun. Det är ett avtal mellan två parter, och det ska
              upprätthållas tills en ny överenskommelse har ingåtts. Det har
              varit både statens och kommunens ingång. Nu har man nått en lösning.
              Det är mycket bra.
            </seg>
            <seg n="8154f505">
              Jag tror att det för historieskrivningens skull är viktigt att
              slå fast just detta: Näringsdepartementet har haft inriktningen
              att nå en ny överenskommelse och har inte haft för avsikt att
              diktera för Motala kommun något som har reglerats i det gamla
              avtalet, för det har man inte rättsliga möjligheter att göra.
            </seg>
            <seg n="567078ef">
              Det är också viktigt att slå fast att det faktum att Motalabron
              delvis skulle finansieras av avgifter var en väsentlig förutsättning
              för att projektet skulle bli av. Det framgår av riksdagens beslut
              från riksmötet 2009–2010, och även ett enigt kommunfullmäktige
              i Motala har ställt sig bakom den inriktningen. Det gjorde man
              redan för fyra år sedan. Den inriktningen accepteras också fortfarande
              av alla partier i fullmäktige i Motala, inklusive Sverigedemokraterna.
            </seg>
            <seg n="f6229cbd">
              Det är vidare viktigt att slå fast att det lagförslag som debatteras
              här i kammaren i dag inte säger om avgifter ska tas ut för den
              ena eller andra bron, utan i den nya lagen ges ett rättsligt ramverk
              för att hantera praktiska frågor, till exempel hur broavgifter
              ska beräknas när det har fastställts att avgifter ska tas ut.
              Det fastställandet sker dock i annan ordning. Avtalet mellan staten
              och de berörda kommunerna är alltså en sak, och lagförslaget är
              en annan.
            </seg>
            <seg n="35992081">
              Det är bra att kammaren nu i mycket bred enighet är redo att
              anta regeringens lagförslag i oförändrat skick, bortsett från
              en lagteknisk justering. Det är också bra att regeringen tydligt
              har sagt att även fordon från andra länder ska betala broavgifter.
              En teknisk lösning för det är på väg fram, och planerna är att
              det ska genomföras senast den 1 januari 2015.
            </seg>
            <seg n="2f2447d0">
              Med detta vill jag som Motalabo sammanfattningsvis uttrycka min
              glädje över att Motalabron är på plats, att en bred enighet har
              uppnåtts om det rättsliga ramverket för avgiftsuttaget och att
              staten och Motala kommun har nått en rimlig överenskommelse om
              avgifter och medfinansiering.
            </seg>
          </u>
          <note type="speaker" n="b4a748af">
            Anf. 141 JOHAN ANDERSSON (S) replik:
          </note>
          <u who="johan_andersson_126c48" xml:id="i-076f391c9cbbd7be-0" n="a8bf0fdd" next="i-dcbca874f1de4553-0">
            <seg n="74099f24">
              Herr talman! Nu ska vi passa oss så att det inte blir en fullmäktigedebatt.
              Den får vi hålla någon annanstans hemmavid. Jag förstår att talmannen
              instämmer i det.
            </seg>
            <seg n="820efbd3">
              Jag har bara en kort konkret fråga till Andreas Norlén: Varför
              svarade inte ministern och departementet på de brev man skrev
              från Motala och Sundsvalls kommuner om att man ville ha nya förhandlingar
              för att klara ut det här? Om nu den moderatledda alliansregeringen
              är så oerhört förträfflig som Andreas Norlén vill göra gällande,
              varför svarade inte infrastrukturministern på breven?
            </seg>
          </u>
          <note n="3a9f333a">
            Anf. 142 ANDREAS NORLÉN (M) replik:
          </note>
          <u who="johan_andersson_126c48" xml:id="i-dcbca874f1de4553-0" n="a8bf0fdd" prev="i-076f391c9cbbd7be-0">
            <seg n="57254306">
              Herr talman! Jag är inte insatt i detaljerna när det gäller Näringsdepartementets
              hantering av inkommande post. Det är jag inte heller när det gäller
              utgående brev. Jag kan därför inte ge Johan Andersson ett fullt
              ut insiktsfullt svar på den fråga han ställer om postgången i
              Regeringskansliet. Men jag kan konstatera att infrastrukturministern,
              som vi diskuterar här, har varit tydlig med att det har pågått
              förhandlingar mellan Motala kommun och Trafikverket i den här
              frågan. Hon förlitade sig inledningsvis på att det skulle leda
              till en överenskommelse. Så småningom har även departementet engagerat
              sig mer direkt i förhandlingsarbetet. Och nu har man nått en överenskommelse
              som är bra för alla parter.
            </seg>
            <seg n="ac1f98c1">
              Det är också värt att notera att infrastrukturministern var på
              plats i Motala när den nya bron invigdes av Hans Majestät Konungen
              och att kommunalrådet då hade möjlighet att ställa den fråga som
              Johan Andersson nu ställer till mig. Hon hade möjlighet att ställa
              den direkt till statsrådet.
            </seg>
          </u>
          <note type="speaker" n="6f2dae05">
            Anf. 143 JOHAN ANDERSSON (S) replik:
          </note>
          <u who="johan_andersson_126c48" xml:id="i-076f391c9cbbd7be-1" n="a8bf0fdd" next="i-dcbca874f1de4553-1">
            <seg n="58be98ee">
              Herr talman! Jag ska hjälpa Andreas Norlén med svaret. Säkerligen
              var det på det sättet att man inte reagerade förrän Sveriges Kommuner
              och Landsting var väldigt tydliga. De rekommenderade sina medlemmar
              att ifrågasätta staten som en avtalspart.
            </seg>
            <seg n="82ad2fd1">
              När det gäller ungefär 25 procent av den kommande infrastrukturplanen
              har man förutsatt medfinansiering. Det är oerhört mycket pengar
              som står på spel. När den moderata ordföranden i SKL, Anders Knape,
              som har nämnts ett antal gånger i kväll, gick ut med den här rekommendationen
              till sina medlemmar blev det fart på förhandlingarna också med
              kommunerna. Det tror jag var en del i det. Den andra delen var
              att man riskerade att inte få igenom sin proposition i riksdagen.
            </seg>
          </u>
          <note n="cf4f5d5c">
            Anf. 144 ANDREAS NORLÉN (M) replik:
          </note>
          <u who="johan_andersson_126c48" xml:id="i-dcbca874f1de4553-1" n="a8bf0fdd" prev="i-076f391c9cbbd7be-1">
            <seg n="9f94f0f9">
              Herr talman! Först vill Johan Andersson att jag ska ha synpunkter
              på brevhanteringen inom Näringsdepartementet. Nu vill han att
              jag ska agera tankeläsare och spekulera om vad som rörde sig i
              statsrådets och andra berörda personers innersta när de här frågorna
              hanterades. Jag har ingen möjlighet att göra det. Jag besitter
              inte de gåvorna.
            </seg>
            <seg n="c3c0b81c">
              Jag kan bara konstatera vad som faktiskt utspelade sig. Det pågick
              samtal mellan Motala kommun och Trafikverket om hur den här frågan
              skulle lösas. Näringsdepartementet var väl insatt i problematiken
              och helt inriktad på att det skulle nås en ny överenskommelse.
              Man var väl medveten om att det inte skulle gå att diktera villkoren
              för Motala kommun i de delar som det fanns avtalsvillkor, för
              det avtalet var rättsligt bindande. Så småningom nådde man en
              överenskommelse efter en process där också Näringsdepartementet
              och infrastrukturministern var aktiva parter. Det är den historieskildring
              som går att fastställa utifrån det händelseförlopp som har gått
              att iaktta under det år som just har förrunnit och under början
              av det här året.
            </seg>
            <seg n="344ffc04">
              Detta är vad jag kan konstatera. Det har funnits en tydlig ambition
              från regeringen att nå en överenskommelse. Nu har man gjort det.
              Det är en bra överenskommelse för Motala kommun. Det är en bra
              överenskommelse för staten. Det finns en fin motorvägsbro över
              Motalaviken. Det har vi anledning att vara glada över, Johan Andersson
              och jag och alla andra som kommer att åka över den.
            </seg>
          </u>
          <note type="speaker" n="19d350b6">
            Anf. 145 LEIF PETTERSSON (S) replik:
          </note>
          <u who="leif_pettersson_2323d8" xml:id="i-3d37cf70b92314ae-0" n="2fc14fa4" next="i-f0aaf770d6e2f070-0">
            <seg n="f62c2294">
              Herr talman! Nej, Andreas Norlén, det var inte så. Du försöker
              förvränga historien. Det gick inte till på det sättet. Det var
              först när oppositionen i trafikutskottet satte klackarna i backen
              som Näringsdepartementet började upptäcka att man behövde förhandla
              med Sundsvall och Motala.
            </seg>
            <seg n="25473240">
              Tidigare var planen att bara strunta i vad kommunerna sade. Det
              var därför man inte svarade på brev. Det var inte för att det
              var något fel på postgången i departementet – du behöver inte
              spekulera i någonting sådant. Det var inte det som det handlade
              om. Man ville helt enkelt inte ha kontakt med kommunerna. Man
              tänkte strunta i dem. Sedan tänkte man att Trafikverket i efterhand
              skulle meddela kommunerna hur avgifterna såg ut.
            </seg>
            <seg n="04a6b084">
              Det framgick tydligt när företrädare för Trafikverket var i utskottet
              och fick frågor om detta. Det var så man hade tänkt lägga upp
              det hela. Men det gick inte, för vi satte klackarna i backen.
            </seg>
            <seg n="f360f5bb">
              Man kan säga att vi kidnappade en proposition som inte riktigt
              handlade om två broar. Man försökte nämligen säga att det egentligen
              inte handlade om broarna, trots att det stod i propositionen att
              det handlade om broarna. Man försökte säga att det bara var avgifterna.
              Så var det inte. Man försökte liksom hitta på en annan historia
              än den som verkligen låg till grund för detta.
            </seg>
            <seg n="62769097">
              Så här gick det till. Så var det faktiska läget. Sedan har det
              kommit ut någonting bra av det. Och jag tror att bron i Motala
              hade stått där oavsett om man hade kommit överens eller inte om
              ett nytt avtal med kommunerna. Den var ju redan byggd.
            </seg>
          </u>
          <note n="23cf0a2a">
            Anf. 146 ANDREAS NORLÉN (M) replik:
          </note>
          <u who="leif_pettersson_2323d8" xml:id="i-f0aaf770d6e2f070-0" n="2fc14fa4" prev="i-3d37cf70b92314ae-0">
            <seg n="d6decc31">
              Herr talman! Jag förstår att oppositionspartierna i trafikutskottet
              gärna vill ta åt sig äran av det händelseförlopp som har utspelat
              sig. Det är naturligt. Det är en del av det politiska spelet.
              Min uppfattning är att man inte har anledning att ta åt sig äran
              av det som skedde. Min uppfattning är att regeringen och Trafikverket
              hade för avsikt att ingå nya avtal med kommunerna, oavsett om
              Socialdemokraterna med flera i trafikutskottet hade, som sades
              här, kidnappat en proposition eller inte som egentligen handlade
              om andra saker.
            </seg>
            <seg n="94d2dd81">
              Låt mig kommentera propositionens sakinnehåll. Det är tydligt
              för var och en som läser propositionen och lagförslaget att det
              handlar om att skapa ett rättsligt ramverk som ska vara generellt
              giltigt i de fall man i särskild ordning beslutar att införa infrastrukturavgifter,
              till exempel på broar. Det är ett ramverk som har sin giltighet
              oavsett om man inför avgifter i Motala och Sundsvall eller inte.
              Dessutom genomför man ett EU-direktiv på det sättet.
            </seg>
            <seg n="7328574d">
              Jag tycker i och för sig att det är bra att Leif Pettersson erkänner
              att man kidnappade en proposition som inte handlade om relationen
              mellan staten och Motala kommun och Sundsvalls kommun för att
              på så vis försöka uppnå andra syften. Men jag kan inte tycka att
              det är särskilt tilltalande att man på så sätt obstruerar och
              förhindrar den beslutsprocess som vi har här i riksdagen, när
              man blandar ihop frågor på det sättet. Jag konstaterar att man
              gjorde det och att man erkänner det.
            </seg>
            <seg n="701363fb">
              Sammanfattningsvis är det som jag sade till Johan Andersson.
              Min bild är tydlig. Regeringen var väl insatt i problematiken
              och hade för avsikt att nå en överenskommelse med kommunerna.
            </seg>
          </u>
          <note type="speaker" n="5becacd6">
            Anf. 147 LEIF PETTERSSON (S) replik:
          </note>
          <u who="leif_pettersson_2323d8" xml:id="i-3d37cf70b92314ae-1" n="2fc14fa4" next="i-f0aaf770d6e2f070-1">
            <seg n="f87f6f00">
              Herr talman! Jo, man kan berätta många sagor från riksdagens
              talarstol; det är tydligt. Men Trafikverket var faktiskt i utskottet
              och sade så här: Vi har ett avtal. Vi behöver inte förhandla om
              något nytt avtal med Motala och Sundsvall.
            </seg>
            <seg n="d5503be5">
              Det var det besked vi fick. Hade det beskedet gällt hade inte
              Sveriges Kommuner och Landsting kunnat gå ifrån det de sade i
              utskottet: Vi rekommenderar inte staten som avtalspart i fortsättningen.
            </seg>
            <seg n="3f2183c0">
              Då hade man suttit med skägget i brevlådan och inte kunnat gå
              vidare med en åtgärdsplanering och allt det som man nu kan göra.
            </seg>
            <seg n="cf02836a">
              Det är de facto det läge som är. Sedan får du, Andreas Norlén,
              ha en annan uppfattning om vad Näringsdepartementet ville. Men
              nyss kunde du inte titta in i någons hjärna, så jag tror inte
              att du ska göra det den här gången heller. Jag tror att du ska
              ta det väldigt försiktigt med just den här delen av historieskrivningen.
              Du kan vara glad över att bron är byggd och över att det finns
              ett avtal. Men strunta i historieskrivningen, för du har inte
              riktigt klart för dig hur det har gått till!
            </seg>
            <seg n="fe1659d9">
              Vi är också glada över att det finns ett avtal nu. Vi är glada
              över att vi har lyckats få igenom det här. Att det blev den här
              propositionen som lades till grund för detta beror på att man
              skrev: Här gäller det broarna i Motala och Sundsvall. Det skrev
              man i propositionen. När man kom till utskottet sade man att det
              inte gällde det. Jag vet inte varför man sade det. Vi frågade
              om det, men vi fick inget ordentligt svar.
            </seg>
            <seg n="694b6ede">
              Jag tror att det är viktigt att komma ihåg att det här är ett
              bra exempel på hur en minoritetsregering måste agera på ett ansvarsfullt
              sätt.
            </seg>
          </u>
          <note n="57bdfb5b">
            Anf. 148 ANDREAS NORLÉN (M) replik:
          </note>
          <u who="leif_pettersson_2323d8" xml:id="i-f0aaf770d6e2f070-1" n="2fc14fa4" prev="i-3d37cf70b92314ae-1">
            <seg n="27661b2f">
              Herr talman! Om det vore så som Leif Pettersson sade, att Trafikverket
              hade för avsikt att diktera villkoren för kommunerna när väl propositionen
              var antagen, skulle det få anses väldigt märkligt att regeringen
              gav Trafikverket ett särskilt uppdrag att förhandla med Sundsvalls
              kommun för att nå en ny överenskommelse. Det framstår som ett
              ganska bakvänt agerande att ge någon i uppdrag att förhandla med
              en kommun om man inte har för avsikt att det ska leda fram till
              någonting.
            </seg>
            <seg n="f95ce87d">
              Uppenbarligen finns det olika bilder av hur processen har gått
              till. Det kommer säkert att diskuteras hur historieskrivningen
              ska se ut. I de samtal som jag haft med företrädare för den politiska
              ledningen på Näringsdepartementet har man varit mycket tydligt
              medveten om den problematik som funnits. Avtalen har varit rättsligt
              bindande, och man har varit inriktad på att nå nya överenskommelser.
              Det har man nu gjort, och det har vi anledning att vara glada
              över.
            </seg>
            <seg n="bb6bbbde">
              Ardalan Shekarabi
            </seg>
          </u>
          <note n="b1584fb0">
            Överläggningen var härmed avslutad.
          </note>
          <note n="1c1856e8">
            19 § Bordläggning
          </note>
          <note n="fc2d115e">
            Följande dokument anmäldes och bordlades:
          </note>
          <note n="74e7c8cd">
            20 § Anmälan om interpellationer
          </note>
          <note n="249b3d91">
            Följande interpellationer hade framställts:
          </note>
          <note n="8b67080e">
            den 29 januari
          </note>
          <note n="16a9503e">
            Leif Jakobsson
          </note>
          <note n="9af0f2aa">
            Jens Holm
          </note>
          <note n="1cb444ab">
            Raimo Pärssinen
          </note>
          <note n="abd3f12c">
            Monica Green
          </note>
          <note n="71a05738">
            Peter Persson
          </note>
          <note n="6f541472">
            Pyry Niemi
          </note>
          <note n="6f541472">
            Pyry Niemi
          </note>
          <note n="51c651fd">
            21 § Anmälan om frågor för skriftliga svar
          </note>
          <note n="4eb096f8">
            Följande frågor för skriftliga svar hade framställts:
          </note>
          <note n="8b67080e">
            den 29 januari
          </note>
          <note n="26dd35a5">
            Kent Härstedt
          </note>
          <note n="26dd35a5">
            Kent Härstedt
          </note>
          <note n="a75ab1f2">
            Ali Esbati
          </note>
          <note n="c71f4dc0">
            Tomas Eneroth
          </note>
          <note n="cfb531c0">
            22 § Anmälan om skriftliga svar på frågor
          </note>
          <note n="ac1578da">
            Skriftliga svar på följande frågor hade kommit in:
          </note>
          <note n="fee4de51">
            den 28 januari
          </note>
          <note n="90f0d7ab">
            Phia Andersson
          </note>
          <note n="71a05738">
            Peter Persson
          </note>
          <note n="50148e88">
            Gunnar Sandberg
          </note>
          <note n="8b67080e">
            den 29 januari
          </note>
          <note n="5da54ac1">
            Carina Adolfsson Elgestam
          </note>
          <note n="12f0a2c7">
            Hans Olsson
          </note>
          <note n="478ea780">
            Anders Karlsson
          </note>
          <note n="478ea780">
            Anders Karlsson
          </note>
          <note n="33abd255">
            Tina Ehn
          </note>
          <note n="a1c248b4">
            Thoralf Alfsson
          </note>
          <note n="d46a337f">
            Catharina Bråkenhielm
          </note>
          <note n="d46a337f">
            Catharina Bråkenhielm
          </note>
          <note n="f941d003">
            Gustav Fridolin
          </note>
          <note n="9cd3ece4">
            Hans Hoff
          </note>
          <note n="6bc2cb1c">
            Adnan Dibrani
          </note>
          <note n="6bc2cb1c">
            Adnan Dibrani
          </note>
          <note n="6bc2cb1c">
            Adnan Dibrani
          </note>
          <note n="1cb444ab">
            Raimo Pärssinen
          </note>
          <note n="03847edc">
            Fredrik Olovsson
          </note>
          <note n="50148e88">
            Gunnar Sandberg
          </note>
          <note n="c56b40e1">
            Cecilia Dalman Eek
          </note>
          <note n="f17f1b8a">
            Lena Sommestad
          </note>
          <note n="59ee954f">
            Gunilla Svantorp
          </note>
          <note n="bdc6c247">
            23 § Kammaren åtskildes kl. 19.20.
          </note>
          <note n="8ef54141">
            Förhandlingarna leddes
          </note>
          <note n="eb2742a1">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
