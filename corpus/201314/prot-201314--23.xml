<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2013</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2013</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201314--23</head>
          <docDate when="2013-11-07">2013-11-07</docDate>
        </div>
      </front>
      <body>
        <div>
          <note n="6273b6e3">
            ﻿
          </note>
          <note n="6f9500f8">
            Riksdagens protokoll
          </note>
          <note n="4aca6550">
            2013/14:23
          </note>
          <note type="date" n="48f761d6">
            Torsdagen den 7 november
          </note>
          <note n="80802075">
            Kl. 12:00 - 14:46
          </note>
          <note n="0f09f1ac">
            1 § Svar på interpellation 2013/14:26 om behovet av långsiktig
            tågplanering
          </note>
          <note type="speaker" n="2d5f619f">
            Anf. 1 Statsrådet CATHARINA ELMSÄTER-SVÄRD (M):
          </note>
          <u who="unknown" xml:id="i-4d9bd4ebe56d25e7-0" n="1f6ca066">
            <seg n="a21e6e0b">
              Herr talman! Ingela Nylund Watz har frågat mig
            </seg>
            <seg n="e04d000d">
              Järnvägen är ett fantastiskt trafikslag. Dess tekniska förutsättningar
              ställer dock speciella krav på hur verksamheten behöver organiseras.
              Det är nödvändigt att användandet av infrastrukturen planeras
              i detalj. Vid de tider och platser där det finns flera sökande
              som önskar få utföra transporter på nätet krävs utvecklade metoder
              för att välja den sökande som ska få företräde.
            </seg>
            <seg n="19365340">
              Järnvägslagens regler om tilldelning av kapacitet på järnväg
              är baserad på EU-rätt, vilken bland annat anger att kapaciteten
              ska tilldelas för ett år i taget. Trafikverket är infrastrukturförvaltare
              för statens järnvägsnät och ska i den egenskapen, enligt lagstiftningen,
              behandla alla inkomna ansökningar på ett icke-diskriminerande
              sätt.
            </seg>
            <seg n="c1751f75">
              I första hand ska ansökningar som är i konflikt med varandra
              samordnas på frivillig väg. I de allra flesta fall sker också
              en sådan frivillig samordning genom att järnvägsföretagen och
              andra sökande accepterar alternativ kapacitetstilldelning. Först
              i nästa steg ska infrastrukturförvaltaren, i de fall där det fortfarande
              kvarstår konflikter, använda avgifter eller prioriteringskriterier
              på ett sätt som leder till ett samhällsekonomiskt effektivt utnyttjande
              av infrastrukturen.
            </seg>
            <seg n="c9829f3b">
              De formalia som jag nu redogjort för bygger på några centrala
              principer som är värda att lyfta fram. En sådan princip är att
              utbudet av trafik bör vara efterfrågestyrt. Det är i grunden transportkundernas
              önskemål som ska styra användandet av spåren. Det finns därför
              en poäng med att inte låsa fast hur spåren ska användas över en
              alltför lång period. En annan viktig princip är att processen
              ska vara transparent. Det ska vara möjligt att förstå varför en
              ansökning går före en annan. Vidare är det viktigt att framhålla
              att järnvägsnätet är till för flera olika funktioner och att det
              till exempel inte är ett slutet kollektivtrafiksystem. Det ställer
              krav på en effektiv avvägning mellan olika typer av användning.
            </seg>
            <seg n="3b94876b">
              Jag välkomnar att Ingela Nylund Watz delar regeringens syn på
              att en fungerande arbetspendling och regionaltrafik är viktig,
              men det är även den långväga persontrafiken och godstrafiken.
              Jag förstår de regionala kollektivtrafikmyndigheternas önskan
              att det ska finnas en någorlunda förutsebarhet över flera år,
              på samma sätt som jag förstår önskan från organisatörerna av godstransporter
              att kunna anpassa trafiken efter en ibland hastigt förändrad efterfrågan.
            </seg>
            <seg n="2acb7e3e">
              Det är inte min uppgift att uttala mig om vilken trafik som ska
              ha företräde vid varje enskilt tillfälle. Däremot är jag i högsta
              grad intresserad av att Trafikverket kontinuerligt utvecklar sin
              metod för tilldelning av kapacitet. Genom min dialog med Trafikverket
              känner jag till att myndigheten arbetar med att utveckla kapacitetstilldelningsmetoden
              i syfte att uppnå dels ökad transparens, dels ett effektivt utnyttjande
              av spåren.
            </seg>
            <seg n="46d7891e">
              Regeringen tillsatte i maj i år en utredning om järnvägens organisation.
              Det är inte uteslutet att denna utredning kommer att beröra frågan
              om kapacitetstilldelning.
            </seg>
            <seg n="6bafcdc9">
              Ingela Nylund Watz önskar att beslut om kapacitetstilldelningen
              ska baseras på en bredare samhällsanalys. Jag anser dock att det
              är viktigt att skilja på beslut om utveckling av infrastrukturen
              och beslut om exakt utnyttjande av spåren det närmaste året. De
              senare besluten behöver styras av efterfrågan på transporter för
              den tidsperiod som besluten gäller.
            </seg>
          </u>
          <note type="speaker" n="7702e0e3">
            Anf. 2 INGELA NYLUND WATZ (S):
          </note>
          <u who="ingela_nylund_watz_ce889e" xml:id="i-e8c9440f7b36687a-0" n="b47d6a63">
            <seg n="f0a290c3">
              Herr talman! Tack, statsrådet, för svaret! Jag är dess värre
              – det kanske statsrådet anar – inte helt nöjd med det svar som
              jag fick i går, för jag trodde faktiskt, helt ärligt, att den
              debatt som följde i spåren av kaoset kring Gnestapendeln och det
              förslag som Trafikverket levererade hade berört statsrådet något
              mer och manat lite mer till eftertanke.
            </seg>
            <seg n="37b4d9ec">
              Nu blev det så att Gnestapendeln räddades. Jag är helt övertygad
              om att det var den kraftfulla opinionen hos befolkningen i området
              som gjorde det. Men det är ju för ett år framöver. Det finns i
              dagsläget inget som talar för att Gnesta-, Mölnbo- och Järnaborna
              kan känna sig trygga, för inte heller statsrådets svar till mig
              i dag talar för det.
            </seg>
            <seg n="87f84e31">
              Efter att ha gått igenom alla interpellationssvar – vi har ju
              diskuterat den här frågan ganska många gånger här i kammaren –
              som har hållits efter krisen med Gnestapendeln kunde man över
              tid, på det halvår som har gått, faktiskt ana en viss förskjutning
              av statsrådets uppfattning. Från början var statsrådet mycket
              formell och hänvisade till lagstiftning, EU-rätt och myndighetsutövning
              och ville inte alls lägga sig i hur Trafikverket arbetade. Men
              så sent som i september hade statsrådet en debatt med Hans Ekström,
              och då sade statsrådet:
            </seg>
            <seg n="5d203157">
              Däremot finns det någonting som vi skulle kunna problematisera,
              och det gäller tilldelningen av tågtider. Det är det som Hans
              Ekström nämner, kommunernas förutsättningar att planera långsiktigt
              och bygga bostäder.
            </seg>
            <seg n="6aaae0f4">
              Det upplevde jag och många andra, inte minst Gnestaborna, som
              en öppning och förskjutning av statsrådets ganska stela uppfattning
              i frågan tidigare. Men när jag nu har fått svaret på den här interpellationen
              kan jag dess värre konstatera att statsrådet har fallit tillbaka
              till sin ursprungliga uppfattning, stängt dörren för en sådan
              diskussion igen och gömt sig bakom lagstiftning och regelverket,
              trots att statsrådet vid upprepade tillfällen i de här interpellationsdebatterna
              har sagt att statsrådet har huvudansvaret för det sätt på vilket
              Trafikverket arbetar.
            </seg>
            <seg n="6236f41b">
              Därför är det oundvikligen så att Gnestabor och andra som studiependlar
              och arbetspendlar i Mälardalen och för den delen även på annat
              håll i landet får ytterst osäkra livsbetingelser framöver: Kan
              jag lita på att tågen kommer att gå, eller måste jag flytta in
              till någon större centralort?
            </seg>
            <seg n="5a5362ee">
              Herr talman! Jag tvingas nu konstatera att statsrådet är tillfreds
              med situationen, att huvudsaken för regeringen enbart är att skapa
              konkurrens på spårens mest attraktiva sträckor och att statsrådet
              endera inte har något svar eller inte vill svara på frågan om
              behovet av att utveckla kriterierna för tolkning av samhällsekonomisk
              effektivitet.
            </seg>
            <seg n="e72e6116">
              Men det som förvånar mig mest i statsrådets svar – det är det
              jag vill avsluta inlägget med och formulera en fråga, där jag
              verkligen hoppas att statsrådet kan komma med ett lite tydligare
              besked än i interpellationssvaret – gäller den utredning som statsrådet
              nämnde. Den är nu tillsatt. Den har inte tillkommit genom statsrådets
              egen vilja utan av andra skäl. Utredningen ska se över järnvägens
              organisation, men där formulerar sig statsrådet väldigt glidande.
            </seg>
            <seg n="8b703894">
              Därför frågar jag: Ska utredningen titta på kapacitetstilldelningen,
              eller ska utredningen inte göra det? Av statsrådets svar på interpellationen
              får man intryck av att det är lite fritt valt arbete för Trafikverket.
            </seg>
          </u>
          <note type="speaker" n="408bb65b">
            Anf. 3 Statsrådet CATHARINA ELMSÄTER-SVÄRD (M):
          </note>
          <u who="unknown" xml:id="i-4d9bd4ebe56d25e7-1" n="1f6ca066">
            <seg n="acecbd61">
              Herr talman! Det är lite märkligt om Ingela Nylund Watz har inställningen
              att jag och andra statsråd skulle gömma oss bakom olika saker.
              Jag tror att det är oerhört viktigt att det finns en tydlighet.
              Ingela Nylund Watz efterfrågar en ökad transparens men framför
              allt att det finns en icke-diskriminerande grund när vi talar
              om järnväg. Därför tycker jag att det är bra att man följer den
              lagstiftning som gäller – vad mer kan bli tydligt om vi inte skulle
              göra på det sättet?
            </seg>
            <seg n="a5cce65b">
              Jag tror också att man ska vara oerhört medveten om att med den
              utveckling som inte minst den regionala trafiken har haft sedan
              början av 90-talet, inte minst för att län och landsting vill
              köpa upp trafik som SJ på sin tid inte kunde leverera när så önskades,
              har tågtrafiken ökat.
            </seg>
            <seg n="129fd36b">
              Att tilldela tågtider har aldrig varit ett större problem så
              länge som det har funnits kapacitet. Problemen uppstår när det
              är brist på kapacitet. Då finns det ett tydligt regelverk om hur
              kapacitetstilldelningen ska ske.
            </seg>
            <seg n="8e08596e">
              Den stora problematik som vi står inför nu är den eftersatthet
              som finns i fråga om nybyggnation. Därför kommer det att göra
              stor skillnad när Citybanan kommer på plats, vilket också Ingela
              Nylund Watz känner väl till. Det kommer att påverka hela Mälardalens
              trafik, inte minst för att man ska in över Saltsjö-Mälarsnittet
              – godståg, fjärrtåg och pendeltåg. Då kommer det att bli en separering.
            </seg>
            <seg n="57fcceb9">
              Däremot har Transportstyrelsen en viktig roll när det gäller
              marknadsövervakningen. Jag försöker beskriva hur det går till
              när alla olika operatörer ansöker om tåglägen. Det kan utifrån
              en avreglerad marknad ibland kanske upplevas som att olika aktörer
              ska samsas om olika tider. Det har varit praxis över tid, och
              man har oftast löst detta.
            </seg>
            <seg n="eaa027d7">
              Man måste vara medveten om att det är rätt många tåg som går
              i Sverige, och inte minst i denna region. Det låter ibland i debatten
              som om tågen inte får några tåglägen, men det har Ingela Nylund
              Watz inte tagit upp.
            </seg>
            <seg n="52f15ad2">
              I den tågplan som ska gälla från 2014 handlar det om ungefär
              en och en halv miljon tåg. Det går ungefär 4 000 tåg per dygn.
              Det är en riktig flaskhals när man kommer in över Saltsjö-Mälarsnittet.
              Vi vill att det ska vara robust och finnas någon form av återställningstid
              så att det blir punktlighet för dem som åker. 7 200 tåglägen har
              getts för denna period. Men det måste också till tider för att
              banarbete ska kunna ske på ett tryggt och säkert sätt. Det är
              över 2 000 sådana tider.
            </seg>
            <seg n="7598e66d">
              När det gäller arbetet med att tilldela kapacitet och hur resonemanget
              förs är det en ganska stängd verksamhet för alla runt omkring
              men inte för de parter som är inblandade. Däremot har Trafikverket
              nu, med erfarenhet från situationen med Gnestapendeln om inte
              annat, erbjudit sig att bjuda in hela Mälardalens representanter
              för de regionala kollektivtrafikmyndigheterna för att de ska förstå
              processen och för att de ska kunna förbereda sig.
            </seg>
            <seg n="e03325ad">
              Det är riktigt, som Ingela Nylund Watz säger, att eftersom kapacitetstilldelningen
              sker varje år kommer denna diskussion att sätta i gång igen.
            </seg>
            <seg n="d28b8036">
              Det som jag menade i debatten med Hans Ekström som det refererades
              till, om man skulle problematisera, är det behov som finns för
              till exempel kommuner och andra att ha långsiktighet i tågplaneringen
              samtidigt som godsföretagen till och med vill ha ännu kortare
              tider. Detta har erbjudits de regionala kollektivtrafikmyndigheterna
              tidigare, och så sent som i våras, men de har inte velat ha längre
              tider än för ett år i taget. Därför jobbar Trafikverket på det
              sättet.
            </seg>
          </u>
          <note type="speaker" n="5e64722b">
            Anf. 4 INGELA NYLUND WATZ (S):
          </note>
          <u who="ingela_nylund_watz_ce889e" xml:id="i-e8c9440f7b36687a-1" n="b47d6a63">
            <seg n="8a8ecb5b">
              Herr talman! Jag ska börja med att upprepa den fråga som jag
              ställde i slutet av mitt förra inlägg och som handlade om den
              utredning som tillsattes nyligen. I interpellationssvaret säger
              statsrådet: Regeringen tillsatte i maj i år en utredning om järnvägens
              organisation. Det är inte uteslutet att denna utredning kommer
              att beröra frågan om kapacitetstilldelning.
            </seg>
            <seg n="a370e058">
              Då är min fråga: Kommer man att titta på kapacitetstilldelningen,
              eller kommer man inte att göra det?
            </seg>
            <seg n="54a52048">
              Den allra viktigaste frågan i sammanhanget är: Vad vill regeringen?
              Vill regeringen att man ska titta på kapacitetstilldelningen,
              eller vill regeringen att man ska hålla sig till frågan om organisationen?
            </seg>
            <seg n="6a0d8d22">
              Jag återgår därefter till detta med tydlighet som statsrådet
              hänvisar till. Det är allra bäst för dem som bor i Mälardalen
              och på andra ställen runt om i landet där liknande situationer
              kan uppstå när konkurrensutsättningen av de attraktiva tiderna
              gör att regionaltågstrafiken får stå tillbaka. Det allra viktigaste
              är att få reda på vad regeringen vill.
            </seg>
            <seg n="52b0b574">
              Nu hänvisar statsrådet till att vi har EU-rätt och lagstiftning.
              Det är alldeles korrekt. Så är det. Men vad vill regeringen? Tycker
              regeringen att detta är en bra ordning? Om regeringen inte tycker
              att det är en bra ordning, på vilket sätt är regeringen då beredd
              att driva frågan till exempel i Europeiska unionen för att pendlare
              i Mälardalen, i Göteborgsområdet och i Malmöområdet ska kunna
              få vettiga livsvillkor?
            </seg>
            <seg n="3b8fb104">
              Jag tror att statsrådet och jag där har ganska många beröringspunkter.
              Vi är nog i grund och botten överens om att regionförstoringen
              och möjligheterna att pendla till studier och arbete är en av
              de absolut viktigaste förutsättningarna för att skapa ökad tillväxt
              och nya jobb i vårt land. Detta är inte bara en fråga om att statsrådet
              ska redovisa vad som gäller för närvarande och hur lagstiftningen
              ser ut.
            </seg>
            <seg n="4fa3a3b8">
              Medborgarna runt om i dessa regioner har trott på politiken när
              det har sagts att man i Mälardalskommunerna tillsammans med staten
              ska satsa 5,3 miljarder för att bygga Citytunneln. Det är för
              att vi ska kunna leva och verka i denna region, kunna ta oss till
              jobbet och kunna ta oss till plugget och kunna åka till universitetet.
              Nu säger regeringen, om jag tolkar statsrådet rätt, att vi nu
              får leva under dessa livsbetingelser. Såvitt jag har tolkat det
              har regeringen inte någon annan uppfattning än att lagt kort ligger.
            </seg>
            <seg n="8a35fa2c">
              Jag tror faktiskt att statsrådet får finna sig i att en och annan
              kommunal företrädare, till exempel i Gnesta nu på lördag eller
              någon annanstans runt om i landet, som funderar på planering av
              bostadsbyggande, industrietablering, marktilldelning och annat
              undrar om man kan lita på denna regerings infrastrukturpolitik.
              Är det rimliga villkor som regeringen ger kommun- och landstingsföreträdare,
              företag i Sverige och inte minst enskilda människor när de ska
              planera sina liv och möjligheter att utvecklas? Jag tror att regeringen
              har hamnat i galen tunna. Men statsrådet har möjlighet att ändra
              uppfattning.
            </seg>
          </u>
          <note type="speaker" n="c9d2facf">
            Anf. 5 Statsrådet CATHARINA ELMSÄTER-SVÄRD (M):
          </note>
          <u who="unknown" xml:id="i-4d9bd4ebe56d25e7-2" n="1f6ca066">
            <seg n="293c690b">
              Herr talman! Jag tycker att det är märkligt att Ingela Nylund
              Watz behöver ta till brösttoner. Men det kanske handlar om någon
              form av dåligt samvete. Om vi är överens om en sak, att det är
              viktigt att en region ska kunna växa för mer jobb och ökad tillväxt
              – där vi uppenbart har samma målsättning – är det märkligt hur
              receptet för detta hittills har varit.
            </seg>
            <seg n="d59431bd">
              I Helsingfors och Helsingforssregionen växer det så det knakar.
              Fler vill verka och bo här, och så ser det ut i hela Mälardalsregionen.
              Detta är en fantastisk styrka. Är det då inte lite märkligt att
              det är först nu, med denna regering, som vi så tydligt talar om
              att byggande av bostäder måste hänga ihop med mer byggande av
              infrastruktur och framför allt kollektivtrafik? Är det inte märkligt
              att det är just den här regeringen som får jobba, slita och hårt
              stå upp för beslutet om att Förbifarten ska byggas för att underlätta
              för vägtransporterna? Är det inte märkligt att det är den här
              regeringen som framhåller att det ska byggas tunnelbana i Helsingfors
              för att fler ska kunna bo i Helsingfors och åka kollektivt?
            </seg>
            <seg n="3913eb19">
              Hade det inte varit så illa ställt med järnvägen i Sverige sedan
              så många år tillbaka, med ett undermåligt underhåll, skulle punktligheten
              för alla dessa arbetspendlare kunnat vara betydligt bättre. Det
              är den här regeringen som faktiskt för första gången ökar underhållet.
            </seg>
            <seg n="04253e15">
              Jag talar om problemet med de spår som vi har, där det går både
              regionaltrafik och godstrafik och sker arbetspendling både på
              korta avstånd och på långa avstånd. Jag antar nämligen att Ingela
              Nylund Watz inte tänker sätta en pendlare mellan Helsingfors och
              Göteborg mot en pendlare mellan till exempel Helsingfors och Katrineholm,
              eftersom deras resor borde vara lika viktiga.
            </seg>
            <seg n="b3be704f">
              Regeringens mycket tydliga uppfattning är att vi måste ha fungerande
              stråk för godstransporter. Det har vi tydligt pekat ut i infrastrukturpropositionen,
              och för detta avsätter vi pengar. Vi har också tydligt sagt att
              arbetspendlingen är viktig. Har vi en EU-rätt som säger att tilldelningen
              ska ske för ett år i taget har det dock hittills inte varit ett
              större problem så länge vi har kapacitet.
            </seg>
            <seg n="8b77a8fe">
              Därför är det både unikt och fantastiskt – och där vet jag att
              också Ingela Nylund Watz har varit med och deltagit på ett positivt
              sätt – med medfinansieringen tillsammans med staten och att äntligen
              få Citybanan på plats. Det är först då vi löser en flaskhals.
              Nu har alla tågen fått sina tåglägen just för att man har samsats;
              man har fått flytta på några tider, och alla platser blir kvar.
              Det är dock tajt fram till dess att Citybanan kommer på plats
              2017. Det är en effekt av att det inte har satsats tidigare. Det
              tar tid att få det här på plats.
            </seg>
            <seg n="c249bac3">
              För att komma tillbaka till frågan, som jag inte hann med i mitt
              tidigare inlägg: Ja, det är riktigt – Gunnar Alexandersson har
              fått uppdraget att utifrån den avreglerade marknaden och marknadsöppningarna
              titta över hur järnvägens organisation och funktion ser ut. Givet
              att vi får fler marknadsaktörer som vill komma in på järnvägen
              – vi tror att det kommer att bli om möjligt ännu mer framöver
              – är det inte konstigt om man också, utifrån att Transportstyrelsen
              redan i dag har ansvar att vara marknadsövervakare, tittar på
              om det finns någonting han har med sig i nästa steg.
            </seg>
            <seg n="dcb9a5a7">
              I nästa steg av utredningen ska vi nämligen ge i uppdrag att
              se om det finns förbättringspotential. När jag i mitt svar säger
              att jag tror att det kommer att komma med är det naturligtvis
              så att jag vet att Gunnar Alexandersson har lyssnat på den diskussion
              och debatt som har uppstått – inte bara från Västerås och Gnesta,
              när du får situationer med persontrafik, utan också från godsföretagen.
              De har haft marknadsöppning under många år, men de vill ha en
              helt annan tågtilldelningstid. De vill inte ha långa och många
              år, utan de vill ha precis det omvända.
            </seg>
          </u>
          <note type="speaker" n="307691b0">
            Anf. 6 INGELA NYLUND WATZ (S):
          </note>
          <u who="ingela_nylund_watz_ce889e" xml:id="i-e8c9440f7b36687a-2" n="b47d6a63">
            <seg n="32ee73ad">
              Herr talman! Det var åtminstone en del av ett svar. Jag tror
              dock faktiskt att politiker och befolkning i Mälardalen och på
              andra håll i landet som kommer att bli berörda av en ännu högre
              grad av konkurrensutsättning och slagsmål om slottiderna på spåren
              inte förlitar sig på att Gunnar Alexandersson har lyssnat på Gnestaborna
              eller Västeråsborna. Jag tror faktiskt att man i mycket högre
              grad vill veta vad regeringen vill.
            </seg>
            <seg n="b6b175b5">
              Vad tycker Catharina Elmsäter-Svärd att Gunnar Alexandersson
              ska syssla med om man nu ska lägga tilläggsdirektiv till utredningen
              så småningom, i ett andra steg? Har regeringen ingen uppfattning
              om det? Är det någonting Gunnar Alexandersson ska lyssna in och
              komma med förslag kring till regeringen, och sedan ska ni eventuellt
              sätta ned foten?
            </seg>
            <seg n="625ea69b">
              Jag uppfattar ändå att statsrådet över tid har tagit sig en funderare
              på det här med arbetspendling, regionförstoring och landets tillväxtmöjligheter.
              Om det är så att ni har uppmärksammat problemet tycker jag att
              det vore mer reko att prata ur skägget och säga: Vi tycker att
              det är en rimlig avvägning just nu, fram till 2017, att se till
              att vi inte stryper regionförstoringen i Sverige utan prioriterar
              arbets- och studiependling lite högre.
            </seg>
            <seg n="b0f2c0fa">
              Det är dock tydligen ett besked regeringen inte är beredd att
              ge. Jag tycker att det är väldigt tråkigt för dem som bor i de
              regioner som kommer att bli berörda av regeringens vilja till
              högre grad av konkurrensutsättning av attraktiva spår.
            </seg>
            <seg n="797b449a">
              Till sist: Även om jag inte i dag, i den här debatten, kan räkna
              med att få något svar kring frågorna om vad regeringen egentligen
              vill, herr talman, hoppas jag verkligen att statsrådet kan leverera
              ett tydligare svar i den debatt Gnestaborna anordnar på lördag.
              Jag tror nämligen inte att de kommer att nöja sig med det statsrådet
              har sagt här i dag.
            </seg>
          </u>
          <note type="speaker" n="1a80f34d">
            Anf. 7 Statsrådet CATHARINA ELMSÄTER-SVÄRD (M):
          </note>
          <u who="unknown" xml:id="i-4d9bd4ebe56d25e7-3" n="1f6ca066">
            <seg n="ba1f2ad1">
              Herr talman! Jag tror på något sätt att man även i en sådan här
              debatt måste sansa sig lite grann. Den situation som har uppstått
              är egentligen en fantastisk utmaning om man ser hur många som
              har valt att åka med tåg, resa med tåg och transportera med tåg.
              Vi har sett den utvecklingen under väldigt lång tid.
            </seg>
            <seg n="0daa178a">
              Nu har vi kommit till en situation där man på vissa sträckor
              och på vissa tider går i kapacitetstaket. Det gäller framför allt
              eftermiddagar eller morgnar, i rusningstid. Här har vi utmaningarna
              – hur ser vi till att infrastrukturen är så robust som möjligt?
            </seg>
            <seg n="0a776423">
              Vi avsätter ännu mer pengar för att jobba med drift och underhåll
              samt för att kunna bygga ut och bygga nytt. Det gäller inte bara
              Citybanan utan också Ostlänken, som kommer att ha betydande delar.
              Det gäller även när vi påbörjar stambanan i Göteborg och Borås.
              Det behöver naturligtvis göras mer, men detta är inte gjort i
              en handvändning. Vi har dock i alla fall satt i gång det arbetet.
            </seg>
            <seg n="6dfa279e">
              Gunnar Alexandersson har fått ett väldigt tydligt direktiv. När
              han återkommer ska han utifrån direktiven ha skannat av hur han
              uppfattar att det ser ut. I det steget får vi dels tillfälle,
              även tillsammans här i riksdagen, att stämma av om han har fattat
              rätt saker. Har han hittat och identifierat rätt problem? Är vi
              överens om det – vi kommer nämligen också att ha en hearing i
              riksdagen – kommer vi i nästa steg att ge uppdraget att se vad
              vi ska göra för att komma åt det.
            </seg>
            <seg n="5b46aa16">
              Det handlar inte om vad jag vill, vad enbart regeringen vill
              eller vad jag ska säga här. Jag tror att vi ska se på frågan med
              ganska stort allvar. Jag vet också att Trafikverket jobbar med
              hur fler ska förstå hur processen ser ut, inte minst alla nya
              som sitter i en regional kollektivtrafikmyndighet, och också förstå
              vikten av att kunna arbetspendla över en kommungräns och över
              en länsgräns. Det är viktigt om man ska uppnå en regionförstoring.
              Alla har inte riktigt förstått det.
            </seg>
            <seg n="775570a0">
              Min mycket tydliga uppfattning är att fler ska kunna åka tåg,
              men då måste också det regeringen gör få effekt – fler spår, nya
              spår och en underhållen bana. Annars kan vi ha den här diskussionen
              varje år.
            </seg>
          </u>
          <note n="5c0ccfe5">
            Överläggningen var härmed avslutad.
          </note>
          <note n="ac0ceb66">
            2 § Svar på interpellation 2013/14:54 om nykterhetskontroll vid
            färjeterminaler
          </note>
          <note type="speaker" n="583be5ef">
            Anf. 8 Statsrådet CATHARINA ELMSÄTER-SVÄRD (M):
          </note>
          <u who="unknown" xml:id="i-4d9bd4ebe56d25e7-4" n="1f6ca066">
            <seg n="ed229dc0">
              Herr talman! Lars Johansson har frågat om infrastrukturministern
              avser att ta initiativ till att permanenta den automatiska nykterhetskontrollen
              med alkobommar i Göteborg och om det finns planer på att införa
              automatisk nykterhetskontroll i alla stora hamnar med färjeterminaler.
            </seg>
            <seg n="2250fe3a">
              För att nå nollvisionen är gemensamma insatser mot rattfylleri
              en förutsättning. En väl fungerande kontroll av förares nykterhet
              är en viktig del i detta. Därför är jag mycket positiv till de
              försök som pågår i syfte att på ett mer effektivt och lätt sätt
              kunna testa lastbilsförarna som kommer från färjorna. Det kan
              bli ett värdefullt komplement och stöd till kontrollerande myndigheters
              arbete med detta.
            </seg>
            <seg n="d7889858">
              Många parter är dock inblandade i ett projekt av detta slag.
              Anläggningen för automatisk nykterhetskontroll i Göteborgs hamn
              är ett samarbete mellan Motorförarnas Helnykterhetsförbund, som
              driver projektet, och polisen, Tullverket, Kustbevakningen, Trafikverket,
              Servotek och Stena Line. Projektet har fått finansiellt stöd av
              Trafikverkets skyltfond och Europeiska unionens regionala utvecklingsfond.
            </seg>
            <seg n="b046576e">
              Om projektet slår väl ut finns goda möjligheter för intressenterna
              att utveckla liknande kontroller vid andra färjeterminaler och
              i en förlängning kanske använda tekniken vid polisens vägkontroller.
              För regeringen gäller det att se till att det är möjligt att pröva
              och införa innovativa sätt att förbättra och effektivisera arbetssätt
              som detta.
            </seg>
            <seg n="e2a05c11">
              Det är alltså redan fullt möjligt att genomföra och bygga upp
              anläggningar för kontroll på detta sätt. Min förhoppning är att
              försöken visar sig fungera väl så att detta visar sig vara ett
              bra och effektivt sätt att minska rattfylleriet på våra vägar.
            </seg>
          </u>
          <note type="speaker" n="5f88e9b1">
            Anf. 9 LARS JOHANSSON (S):
          </note>
          <u who="lars_johansson_de76bc" xml:id="i-8acc420be1a69586-0" n="429f5aa9">
            <seg n="abce76b5">
              Herr talman! Jag får tacka statsrådet för svaret på min interpellation,
              även om jag inte är helt nöjd med svaret. Jag hade förväntat mig
              en större tydlighet i vad regeringen vill när det gäller den automatiska
              nykterhetskontrollen som finns i Göteborg. Eftersom jag är från
              Göteborg har jag följt den här frågan väldigt noga.
            </seg>
            <seg n="79bc9a00">
              Nykterhetskontrollen är en statlig uppgift. Det är i första hand
              polisen och när det gäller färjeterminalen också tullen och kustbevakningen
              som är inblandade.
            </seg>
            <seg n="fb3811be">
              Det är intressant att notera att innan denna nykterhetskontroll
              startade i Göteborg genomförde tullen under första halvåret en
              ganska omfattande stickprovskontroll i hamnen på 2 300 chaufförer,
              i första hand lastbilschaufförer men även andra förare var inblandade.
              Under den tiden tog man var 95:e förare för rattfylleri eller
              grovt rattfylleri. Det visar alltså att detta är ett stort problem.
            </seg>
            <seg n="0e69e55d">
              MHF:s testlab, som startade den 20 augusti i år, har fram till
              i dag genomfört 3 030 prov i den automatiska nykterhetskontrollen.
              Bara 2 förare har tagits, alltså 1 av 1 500 förare, mot 1 av 95
              tidigare. Det visar på en ganska stor effekt av denna åtgärd.
            </seg>
            <seg n="2eca660f">
              Det är en relativt enkel anordning. De två som finns i Göteborgs
              hamn vid Stenaterminalen kostar ungefär 700 000 kronor styck.
              Det är bara två tillverkare. Man sitter i Tibro och kollar vad
              som händer. När någon inte har kunnat köra vidare för att bommen
              inte har fällts upp, vilket har varit fallet vid två tillfällen,
              kommer polisen och tar hand om vederbörande, kör undan fordonet
              och genomför en riktig kontroll av alkoholhalten i blodet, och
              vederbörande kan sedermera bli lagförd. Och det är precis så det
              ska fungera.
            </seg>
            <seg n="a70db598">
              Det intressanta med det här arbetet är vad som har hänt på färjorna
              från Kiel till Göteborg, nämligen att nykterheten bland chaufförerna
              har ökat högst påtagligt. Man vet ju om att det finns en automatisk
              nykterhetskontroll som är obligatorisk. Då blir effekten att man
              vet att man måste anpassa sig och inte kan köra i land och vara
              onykter.
            </seg>
            <seg n="b560f6f0">
              Det är just mot den här bakgrunden som jag har ställt denna fråga
              i min interpellation till regeringen: Varför ska inte detta permanentas
              från årsskiftet? Det är ett försök som MHF driver. Det upphör
              alltså vid årsskiftet, så från och med januari finns det inget
              automatiskt testlab i Göteborg längre. Då kommer man att kunna
              återgå till den situation och det beteende som var tidigare på
              Tysklandsterminalen. Det menar jag skulle vara oerhört olyckligt.
            </seg>
            <seg n="f27e688f">
              Polisen tycker att detta fungerar alldeles utmärkt. Tullen tycker
              att det fungerar alldeles utmärkt. Hamnen, i det här fallet Stenaterminalen,
              tycker att det fungerar alldeles utmärkt. Varför kan man då inte
              ge ett besked i dag om att detta ska permanentas och ta nästa
              steg, som jag tycker är viktigt, nämligen att utöka det till alla
              stora hamnar i Sverige, när nu denna unika teknik finns i Sverige?
              Den är unik och finns bara här och inte i något annat land ännu,
              men många kommer till Göteborg och studerar den och har redan
              nu kommit fram till att de vill pröva den också på andra håll.
            </seg>
          </u>
          <note type="speaker" n="e9eeee46">
            Anf. 10 Statsrådet CATHARINA ELMSÄTER-SVÄRD (M):
          </note>
          <u who="unknown" xml:id="i-4d9bd4ebe56d25e7-5" n="1f6ca066">
            <seg n="94974b8d">
              Herr talman! Jag förstår Lars Johanssons engagemang i frågan,
              och jag var själv på plats i Göteborg vid installationen.
            </seg>
            <seg n="b32a9498">
              Vi har ganska starkt i minne den tragiska olycka som en rattonykter
              lastbilschaufför orsakade med dödlig utgång för en familj. Då
              var det okej för chaufförer ombord på våra färjor att dricka fritt,
              även alkohol. Där har det skett ett trendskifte. Så går det inte
              längre till, utan nu ska man vara nykter när man kör, men det
              finns de som faller igenom.
            </seg>
            <seg n="baf075ff">
              Vi har utifrån perspektivet nollvision sagt att vi inte ska ha
              några onyktra förare på våra vägar utifrån att vi ska spara liv.
              På vilket sätt man ska göra själva alkotestet avgör de ansvariga
              myndigheterna.
            </seg>
            <seg n="0a4b4050">
              Syftet med det här projektet – det har varit tidigare initiativ
              i både Ystad och Trelleborg där olika parter har varit inblandade
              – är inte bara att pröva en alkosensor. Vad som också är viktigt
              är att genomlysa regelverket. Här gäller det att värna om rättssäkerheten,
              eftersom det är en brottslighet som vi talar om, och att hitta
              förutsättningar för fältförsök och att hitta materialprototyper
              men kanske också metodik och rutiner.
            </seg>
            <seg n="8d85ef6b">
              Det som har varit lite av en rädsla för många hamnar är att man
              inte får bra flöden, att de stoppar upp och att det blir hinder.
              Det har så här långt visat sig i Göteborgsexemplet, vid Tysklandsterminalen,
              att flödena fungerar bra. Nu har jag inte hört hur det gick när
              man senast skulle göra tester på persontrafiken. Det här är ju
              lika viktigt för alla som kommer av och på en färja.
            </seg>
            <seg n="2a9fd0a4">
              Lars Johansson säger att han saknar svar och tydlighet och frågar
              om inte regeringen skulle slå till redan nu och tala om vad den
              vill. Men det här är ett försök där det läggs ned både tid och
              engagemang från flera olika parter, och projektet ska slutrapporteras
              per den 31 december. Då är tanken att man ska komma fram med slutsatser
              om både metoder och rutiner som kan ligga till grund för ett politiskt
              beslut. Är det inte bra, om man ska göra en så viktig insats,
              att ta vara på ett så viktigt initiativ och vänta på att få den
              slutrapport som man har bett om och som ska ligga till grund för
              ett politiskt beslut? Åtminstone tycker jag det.
            </seg>
          </u>
          <note type="speaker" n="9df3d28e">
            Anf. 11 LARS JOHANSSON (S):
          </note>
          <u who="lars_johansson_de76bc" xml:id="i-8acc420be1a69586-1" n="429f5aa9">
            <seg n="1f7bf39a">
              Herr talman! Jo, men man behöver inte vänta. Man kan göra den
              studien redan i dag. Alla de som jag har talat med har kommit
              fram till att det här fungerar alldeles utmärkt.
            </seg>
            <seg n="6ac1bd01">
              Statsrådet talade om tiden – ja, det tar 10–15 sekunder. Det
              är inga som helst bekymmer. Det förhindrar ingenting i trafiken.
              Den rullar rakt igenom. Jag har talat med Stenas personal på plats,
              och de säger att det här förhindrar ingenting, att det fungerar
              alldeles utmärkt och att det här kan man permanenta.
            </seg>
            <seg n="2eab7839">
              Vissa saker kan vara väldigt komplicerade – det vet jag – men
              den här frågan är inte särskilt komplicerad eftersom man har metoder
              för hur man ska gå till väga. Därför tycker jag att det är oerhört
              olyckligt att detta ska upphöra vid årsskiftet därför att det
              ska utredas vidare om det är något som vi ska fortsätta att tillämpa
              i hamnar i Sverige. Det är att vara väldigt byråkratisk när vi
              vet att vi redan efter ett par månader kunde få klarhet i att
              det här är en arbetsmetod som fungerar alldeles utmärkt. Därför
              kräver jag att statsrådet ska visa lite mer av handling.
            </seg>
            <seg n="58c613a9">
              Jag har inte tagit upp något annat än att detta ska kunna permanentas
              och att jag vill att det ska utökas till alla stora hamnar i Sverige.
              Då är svaret: Det här måste vi utreda lite vidare. Vi tittar på
              om det fungerar eller inte. Men åk ned till Göteborg igen nu och
              ta reda på hur det fungerar! Jag utgår från att statsrådet kommer
              till samma slutsats som jag och andra har gjort.
            </seg>
            <seg n="cd4802c5">
              MHF följer det här väldigt noga, och polisen gör detsamma. Det
              är ett fungerande koncept. Det är därför som jag tycker att det
              är olyckligt att vi inte kan få ett klart besked om att regeringen
              är beredd att avsätta de pengar som det handlar om – det är inte
              särskilt många miljoner – för att öka nykterheten.
            </seg>
            <seg n="b5083543">
              Vi vet att under ett år kommer det in tre miljoner fordon till
              våra färjeterminaler. Vi har också kunnat konstatera, genom olika
              rapporter från hamnar i södra Sverige, som Ystad, Trelleborg,
              Helsingborg och Helsingforssområdet, att onykterheten bland de
              lastbilschaufförer som kommer hit till Sverige är stor. Jag tog
              bara exemplet från Göteborg, men jag har andra underlag som visar
              på att på andra platser kan det vara ännu värre när det gäller
              onykterhet.
            </seg>
            <seg n="42b0e1f9">
              Detta är och har framför allt blivit ett växande problem, eftersom
              vi har alltmer av containertransporter på väg via lastbilar, inte
              minst i södra och västra Sverige men också i andra delar av landet.
              När vi nu ser en utveckling, som vi nu kan se, som är väldigt
              negativ i de andra hamnarna måste man agera. Då vet vi att det
              finns en metod som är fullt möjlig att etablera på andra ställen.
            </seg>
            <seg n="48d10f86">
              Dessutom, vilket jag tycker är väldigt intressant att notera,
              förändras beteendet omgående. Vi kan se att där fartkameror finns
              på våra vägar minskar hastigheten. Här är det likadant. Därför
              menar jag att vi inte kan räkna med att MHF, Motorförarnas Helnykterhetsförbund,
              ska vara de som ska driva detta i alla Sveriges hamnar. De kan
              vara med nu och inspirera staten till att ta ett ökat ansvar.
            </seg>
            <seg n="9b09f4b8">
              Ta vara på den erfarenhet som nu finns och starta omgående ett
              arbete för att etablera detta i övriga hamnar i Sverige!
            </seg>
          </u>
          <note type="speaker" n="65ecd3b4">
            Anf. 12 Statsrådet CATHARINA ELMSÄTER-SVÄRD (M):
          </note>
          <u who="unknown" xml:id="i-4d9bd4ebe56d25e7-6" n="1f6ca066">
            <seg n="c0552866">
              Herr talman! Jag tror inte att jag och Lars Johansson har olika
              uppfattningar om potentialen och framför allt utvecklingspotentialen
              som finns i inte minst det försöksprojekt som sker i Göteborg.
              Varför jag möjligtvis svävar lite på målet är för att regeringen
              gav uppdraget att utvärdera och följa försöksverksamheten med
              tillämpning av trafiknykterhetskontroller i hamnar till Rikspolisstyrelsen,
              och jag har inte ansvar för den myndigheten.
            </seg>
            <seg n="17bc09ad">
              Jag kan dock konstatera att många synergieffekter och bra effektivitetsvinster
              säkert kan göras med denna typ av kontroller. Det kan generera
              pengar som till exempel den myndigheten kan använda på ett mer
              resurssmart sätt, om vi nu ska tala om finansiering.
            </seg>
            <seg n="4c4b62f7">
              Jag ser på frågan utifrån nollvisionsarbetet och säkerhetsarbetet
              för att få nyktra förare på våra vägar. Därför har jag engagerat
              mig i frågan.
            </seg>
            <seg n="193a1865">
              Vad som kommer att ske efter den 1 januari låter jag i dagsläget
              vara osagt. Jag ser dock att det finns ett stort intresse av att
              fortsätta med detta i Göteborg. Jag ser också ett ökat intresse
              i andra hamnar och i andra länder. Vi har kontakter i både Norge
              och Finland som är intresserade av att följa detta och göra något
              liknande.
            </seg>
          </u>
          <note type="speaker" n="0ab762d3">
            Anf. 13 LARS JOHANSSON (S):
          </note>
          <u who="lars_johansson_de76bc" xml:id="i-8acc420be1a69586-2" n="429f5aa9">
            <seg n="3cd47d23">
              Herr talman! Alla projekt har ett slutdatum. I det här fallet
              är det den 31 december. Det finns inga mer pengar avsatta hos
              de olika finansiärer som gav denna nykterhetskontroll en möjlighet
              att starta i Göteborg. Det är problemet, och det vill jag tydliggöra.
            </seg>
            <seg n="c10053c3">
              Jag känner mycket väl till att Rikspolisstyrelsen har ett ansvar,
              men regeringen har det samlade ansvaret för alla myndigheter.
              Det måste gå att sätta sig tillsammans med justitieminister Beatrice
              Ask och reda ut dessa frågor och peka med hela handen. I vissa
              lägen måste man göra det för att något ska bli verklighet.
            </seg>
            <seg n="327a685e">
              Det är oroväckande att projektet upphör och att vi inte kan få
              något besked om det ska fortsätta den 1 januari.
            </seg>
            <seg n="a36ff96e">
              Det tragiska är att beteendet kan återgå till det beteende som
              var innan nykterhetskontrollen startade. Jag kan upplysa statsrådet
              om att personalen på Stenabåtarna berättar att när chaufförerna
              åker tillbaka till Kiel dricker de öl. Nykterhetskontrollen har
              därför en oerhörd betydelse, och jag menar att vi kommer att få
              tillbaka det elände vi ser i andra hamnar – och också kommer att
              se i Tysklandsterminalen – när försöket upphör.
            </seg>
            <seg n="bafdb8b4">
              Det är olyckligt och borde innebära att regeringen agerar kraftfullare.
            </seg>
          </u>
          <note type="speaker" n="3449fbb5">
            Anf. 14 Statsrådet CATHARINA ELMSÄTER-SVÄRD (M):
          </note>
          <u who="unknown" xml:id="i-4d9bd4ebe56d25e7-7" n="1f6ca066">
            <seg n="5d33a5f9">
              Herr talman! Det finns många olika sätt att komma åt onykterheten
              på våra vägar. Det svåraste är att göra det så effektivt som möjligt
              och att använda personella resurser så smart som möjligt.
            </seg>
            <seg n="575e1291">
              Själv tror jag på teknisk utveckling och mer samarbete mellan
              statens myndigheter och alla andra aktörer, såsom civila organisationer
              och i detta fall företag i hamnarna, till exempel Stena Line.
              Det borgar för att hitta goda lösningar.
            </seg>
            <seg n="ca2e0d4e">
              Jag tror att vi i slutrapporten i december kommer att se många
              goda förslag på hur man kan få detta i fler hamnar, vilket vore
              vällovligt.
            </seg>
            <seg n="97f81b6b">
              Huruvida detta ska finansieras eller inte avstår jag i dag från
              att säga. Jag jobbar dock för att vi inte ska ha några onyktra
              förare på våra vägar, inte heller från våra hamnar.
            </seg>
          </u>
          <note n="5c0ccfe5">
            Överläggningen var härmed avslutad.
          </note>
          <note n="c04bb3b8">
            3 § Svar på interpellation 2013/14:56 om undermåligt vägunderhåll
          </note>
          <note type="speaker" n="661fed38">
            Anf. 15 Statsrådet CATHARINA ELMSÄTER-SVÄRD (M):
          </note>
          <u who="unknown" xml:id="i-4d9bd4ebe56d25e7-8" n="1f6ca066">
            <seg n="233e48ea">
              Herr talman! Leif Pettersson har frågat mig:
            </seg>
            <seg n="7184265b">
              Mitt svar är att Trafikverket har det fulla ansvaret för att
              upphandla, kontraktera och följa upp alla de arbeten som behövs
              för att av sina anslag få ut största möjliga nytta av infrastrukturen
              för medborgare och näringsliv.
            </seg>
            <seg n="58f95ef1">
              Trafikverket har även ett ansvar att såväl effektivisera sin
              egen verksamhet som stimulera till ökad effektivitet och innovationsgrad
              inom anläggningsbranschen.
            </seg>
            <seg n="79e0c1c6">
              Ett inslag är ökad användning av funktionsentreprenader. Syftet
              med detta är att entreprenörens kunskaper och erfarenheter ska
              tillgodogöras för ökad effektivitet och bidra till att våra anslagna
              medel ska räcka till mer infrastruktur.
            </seg>
            <seg n="1ed5c11e">
              Detta innebär inte att entreprenören får experimentera hur man
              vill. Krav på dokumenterade kontroller och verifiering av vilka
              funktionskrav som ska uppfyllas finns noga dokumenterat i kontraktshandlingarna.
              Trafikverket utför även stickprov för att kontrollera att detta
              sker.
            </seg>
            <seg n="c26c10d0">
              Den miniminivå av inspektioner som åligger entreprenören framgår
              av kontraktshandlingarna. Vid risk för till exempel så kallad
              blödande beläggning, som kan ge halka, eller vid tjällossning,
              som kan innebära större risker för hål i vägen, finns ett utökat
              inspektionskrav.
            </seg>
            <seg n="101bed4d">
              Oavsett vilken brist som uppträder ska åtgärder vidtas för att
              undvika skaderisker för tredje part. Detta kan ske genom åtgärder
              eller skyltning, om åtgärd inte kan vidtas omgående.
            </seg>
            <seg n="ce89d591">
              Beträffande lagning av väg är utgångspunkten att denna ska vara
              permanent. I vissa situationer där skadan innebär akut fara för
              trafiken ska åtgärd vidtas omgående. Under vissa delar av året,
              till exempel under tjällossning eller period med kraftig nederbörd,
              kan det vara mycket svårt att utföra en permanent lagning. I de
              fall det finns risk för att samma hål slår upp igen ska varnande
              skyltning ske som gäller för samtliga trafikanter.
            </seg>
          </u>
          <note type="speaker" n="775b8bc3">
            Anf. 16 LEIF PETTERSSON (S):
          </note>
          <u who="leif_pettersson_2323d8" xml:id="i-bd27b37458d674bf-0" n="c957aaec">
            <seg n="4f81e03c">
              Herr talman! Jag tackar för svaret men kan försäkra ministern
              att detta svar gör Sveriges motorcyklister varken gladare eller
              klokare. Uppriktigt sagt blir jag det inte heller.
            </seg>
            <seg n="428c24ba">
              När ministern försöker gömma sig bakom Trafikverket och i princip
              säger att hon och därmed regeringen inte har så mycket ansvar
              för detta gör hon det lite lätt för sig. Naturligtvis finns det
              ett politiskt ansvar även i denna fråga.
            </seg>
            <seg n="b0102fbe">
              De krav som är rimliga att ställa i denna situation är att en
              från entreprenören oberoende kontroll verkligen utförs, rimligtvis
              av Trafikverket. Ett tydligare väghållaransvar borde också införas,
              där företaget som gjort fel får straffansvar, och inte som i dag
              enskilda personer. En fungerande rapportering inom Trafikverket
              som kan förebygga olyckor borde också införas.
            </seg>
            <seg n="2bb9724f">
              Allt detta kan regeringen göra genom att ställa krav på Trafikverket
              och, om det behövs, föreslå lagändringar.
            </seg>
            <seg n="97f4e82c">
              I 10 procent av de olycksfall som sker med motorcykel på torr
              sommarväg är orsaken bristande friktion. I 12 procent av dessa
              fall är det grus på vägen som är orsaken. Bristande kontroll av
              utfört arbete är i många fall orsaken till att detta kan ske.
            </seg>
            <seg n="21b2cfa3">
              Varför har inte regeringen tydligt och klart gett Trafikverket
              i uppdrag att kontrollera att utfört underhåll verkligen håller
              måttet? Det kan gälla sopning av grus efter så kallad snabellagning
              eller kontroll av friktionen där ny asfalt lagts. Det är i allra
              högsta grad ett rimligt krav att friktionsmätning i alla fall
              ska ske när en olycka inträffat. Så sker inte i dag.
            </seg>
            <seg n="752b5410">
              När det gäller frågan om tillfällig skyltning som extra information
              till trafikanter och särskilt till motorcyklister tror jag att
              om man införde tillfällig skyltning riktad just till motorcyklister
              skulle flera av dessa olyckor helt undvikas. Det kan handla om
              utformning av skyltar och annat som speciellt riktar sig till
              motorcyklister.
            </seg>
            <seg n="8bebe8e0">
              I det här sammanhanget måste man också nämna frågan om vajerräcken.
              I många länder är just denna typ av räcken förbjuden. Vi behöver
              bara gå till Norge för att hitta ett exempel. Jag tror att man
              måste sätta in forskningsresurser för att hitta säkrare räcken
              för just motorcyklister. Jag vet att sådant arbete pågår.
            </seg>
            <seg n="3e8bc936">
              Det innebär inte att jag eller vi socialdemokrater på något sätt
              motsätter oss mitträcken eller för den delen sidoräcken, men det
              måste gå att hitta utformningar som är bättre och säkrare också
              för motorcyklister.
            </seg>
            <seg n="4c3694cf">
              I min interpellation tar jag upp just detta med att motorcyklister
              ofta råkar ut för dessa olyckor. Nästan 8 000 olyckor med motorcykel
              inträffade under åren 2003–2010. Samma siffra för bilar var ungefär
              9 600 olyckor. När vi vet att antalet bilar mångdubbelt överskrider
              antalet motorcyklar inser vi lätt det allvarliga i den här situationen.
            </seg>
            <seg n="012443b5">
              Uppdrag granskning visade på en situation som uppstod utanför
              Nyköping 2012. Då omkom en motorcykelförare. Jag undrar nu vad
              ministerns besked blir till hans familj och till alla andra som
              drabbats av liknande situationer.
            </seg>
            <seg n="2a39235f">
              Kommer Trafikverket att få direktiv i regleringsbrev eller på
              annat sätt som sätter stopp för den bristande kontroll som i dag
              sker av utfört arbete?
            </seg>
          </u>
          <note type="speaker" n="c316f508">
            Anf. 17 Statsrådet CATHARINA ELMSÄTER-SVÄRD (M):
          </note>
          <u who="unknown" xml:id="i-4d9bd4ebe56d25e7-9" n="1f6ca066">
            <seg n="a9a3c64f">
              Herr talman! Jag tycker att det är oerhört viktigt att alla som
              på något sätt färdas på våra vägar ska kunna känna en trygghet
              i att man kan göra det på ett säkert och bra sätt.
            </seg>
            <seg n="19f20409">
              Naturligtvis har staten ett ansvar för att se till att själva
              infrastrukturen som sådan är i så gott skick som möjligt. För
              detta har Trafikverket ett tydligt uppdrag när det gäller att
              säkerställa hur man designar vägar, hur man jobbar med vägar och
              hur man följer upp vägar för att följa inte minst nollvisionen.
            </seg>
            <seg n="8677e240">
              Därtill har vi som enskilda trafikanter ett stort ansvar för
              att vara med och bidra så att inga olyckor sker. Men ibland kan
              vi missa att vara duktiga trafikanter, och då är det viktigt att
              det finns annan hjälp som bistår oss att ändå hålla trafiksäkerheten
              så hög som möjligt.
            </seg>
            <seg n="abfe5db5">
              På bilars utveckling har vi sett hur inte minst bilarna som sådana
              har blivit tryggare och säkrare när en olycka sker, men faktum
              är att det arbete Sverige har gjort när det gäller att göra om
              vägar där vi inte har motorvägar – som anses vara säkrast – och
              bygga två-plus-ett-vägar med mittseparering har minskat risken
              för att omkomma och skadas allvarligt väsentligt, kanske framför
              allt för att man inte får kollisionskrockar bil mot bil. Det har
              dock även gjort det säkrare för den som framfärdas på motorcykel.
            </seg>
            <seg n="f337e24a">
              När det gäller vajerräcket är det klart att det är förenat med
              stor risk och stor fara att åka in i någonting och vara en oskyddad
              trafikant. Jag vet att det har varit mycket diskussion om de vajerräcken
              vi har. Men sett i perspektivet vilken nytta de hittills har gjort
              mot att man skulle byta ut alla pågår just nu tester med underglidningsskydd
              liksom en diskussion om man behöver ha räcken på alla ställen
              där man i dag sätter upp dem, till exempel vid kurvor och vid
              av- och påfarter.
            </seg>
            <seg n="9b21e430">
              En annan viktig diskussion, som Leif Pettersson tar upp, handlar
              om kunskap, förståelse och insikt. Ett exempel är när man jobbar
              med beläggning på vägar i syfte att dessa ska bli bättre för alla
              som åker på dem men där man också har jobbat med sidoområdena,
              eller kanske inte jobbat med sidoområdena. Det får konsekvenser
              utifrån en motorcyklists perspektiv.
            </seg>
            <seg n="8d9a4120">
              Antingen har skyltar, träd eller annat som man av någon outgrundlig
              anledning åker in i om man åker av vägen, för att det är så man
              mentalt kör om man skulle åka av, inte röjts undan eller också
              finns det grus som är preparerat på det sättet att man får upp
              sladdgrus när andra fordon kommer, därför att vägen är för smal
              i kurvan eller därför att dimensionen inte är rätt. Det är naturligtvis
              direkt förödande om det kommer en motorcyklist.
            </seg>
            <seg n="2d5ebc95">
              Jag har själv varit ute och sett det på nära håll. Här tror jag
              att det handlar mycket om att Trafikverket ska ha mer kunskap
              och förståelse. Jag skulle nästan säga att det viktigaste är den
              dialog som i dag finns med till exempel organisationer som SMC
              tillsammans med Trafikverket. Den är fortsatt viktig. Här handlar
              det om att få in kunskapen och förståelsen.
            </seg>
            <seg n="1ffff555">
              När det gäller mc-olyckorna, som Leif Pettersson var inne på,
              är rent generellt det stora problemet snarare när motorcyklisterna
              inte håller farten och inte har rätt behörighet eller ens rätt
              utrustning. Jag skulle inte vilja klassa dem som de typiska motorcyklisterna,
              men det är där vi ser en del av olycksstatistiken.
            </seg>
            <seg n="46fd254d">
              Jag tycker att det ska vara självklart att vanliga resenärer
              som följer allt och gör allt som står i deras makt ska kunna känna
              trygghet när de åker fram på de vägar vi har och som Trafikverket
              har ansvar för.
            </seg>
          </u>
          <note type="speaker" n="c409f99c">
            Anf. 18 LEIF PETTERSSON (S):
          </note>
          <u who="leif_pettersson_2323d8" xml:id="i-bd27b37458d674bf-1" n="c957aaec">
            <seg n="42dfc3b1">
              Herr talman! Jag kan hålla med statsrådet om att var och en av
              oss som är trafikanter – oavsett om vi kör bil eller motorcykel
              – naturligtvis måste följa de regler som finns och allt sådant.
              Vi kan inte bortse från att det spelar roll för trafiksäkerheten.
              Det är naturligtvis det viktigaste av allt.
            </seg>
            <seg n="9bd17d8e">
              Men vi kommer också till situationer som exempelvis den som inträffade
              utanför Nyköping 2012 då vägen uppenbarligen var nylagd och uppenbarligen
              inte höll den standard som en nylagd väg borde hålla. Man kan
              säga att asfalten i princip blev som en hal isväg.
            </seg>
            <seg n="3ba7984e">
              Trafikverket fick varningar via trafikanter som åkte på vägen.
              De varningar som kom in behandlades inte i Trafikverkets normala
              gång. De hade inte ens någon gång som gjorde det möjligt att ta
              hand om detta på ett rimligt sätt. Det som hände var att en bil
              åkte av vägen. Det blev väl inte annat än plåtskador. Men sedan
              kom en motorcyklist och körde omkull, for in i räcket och omkom.
            </seg>
            <seg n="bc4d698f">
              Det man måste se här är naturligtvis att det finns olika förutsättningar
              för olika trafikanter att kunna bemästra en situation. För motorcykeln
              är det i princip omöjligt att på förhand se denna situation på
              vägen. Det borde ha varit skyltat på ett bättre sätt. Trafikverket
              borde ha haft bättre ordning på sin meddelandefunktion så att
              åtgärder hade kunnat vidtas. Så borde det ha varit, men nu var
              det inte på det viset, och då måste man från politisk sida säga
              att här måste vi vidta åtgärder.
            </seg>
            <seg n="82bdcdec">
              Vi hade ett frukostmöte i går morse i riksdagen där dessa frågor
              togs upp. De krav jag tycker är rimliga att ställa är att man
              har ett rimligt system för att ta hand om den information som
              kommer, men också att det företag som är ansvarigt för vägunderhållet
              kan ställas till svars. Det kan man inte i dag med svensk lagstiftning,
              utan det blir en enskild person – den som varit ansvarig arbetsledare
              på stället och så vidare – som man ska försöka ringa in. Det anser
              jag inte är tillräckligt bra, utan vi måste kunna säga att företaget
              som har utfört arbetet inte har gjort det på ett bra sätt.
            </seg>
            <seg n="1dea4620">
              Trafikverket måste kunna kontrollera att jobbet är gjort. Det
              kan inte vara rimligt att företaget självt sköter kontrollen,
              som det är i dag, och Trafikverket möjligen gör någon stickprovskontroll.
              Då missar man antagligen de flesta av de här besvärliga frågorna.
              Om man ska kolla vartenda jobb som är utfört får man också göra
              det.
            </seg>
            <seg n="e0ebab6a">
              Sedan kan jag också säga när det gäller lagning av vägar att
              jag kör på en del mindre trafikerade vägar, men lagningen sker
              inte på permanent sätt. Hålen uppstår år efter år på samma ställe.
            </seg>
          </u>
          <note type="speaker" n="dac79e9f">
            Anf. 19 Statsrådet CATHARINA ELMSÄTER-SVÄRD (M):
          </note>
          <u who="unknown" xml:id="i-4d9bd4ebe56d25e7-10" n="1f6ca066">
            <seg n="d48ee056">
              Herr talman! Det är naturligtvis en utmaning att hitta ett jobb
              som utförs på ett så bra och hållbart sätt som möjligt så att
              det fungerar. På samma sätt finns det utmaningar när det gäller
              hur man ska kunna kontrollera olika saker.
            </seg>
            <seg n="0eeeb768">
              Trafikverket har ett mycket tydligt uppdrag när det gäller både
              att kunna vara mer effektiva och få ut mer infrastruktur för pengarna
              och att jobba mycket mer med innovation. I längden blir ingenting
              bra om det inte finns några incitament för de arbeten som utförs.
              Det blir varken bra för enskilda som drabbas eller för jobben
              som sådana. Entreprenören har heller inga grundläggande incitament
              för att dölja om det uppstår fel eller brister. Det handlar ju
              om förtroende och förutsättningar att få fler jobb. Om något fel
              har gjorts är det egentligen så att entreprenören tjänar mest
              på att upptäcka och själv åtgärda fel så snabbt som möjligt. Annars
              riskerar man att få göra om jobbet igen eller att faktiskt betala
              skadestånd för icke utfört arbete enligt kontraktet.
            </seg>
            <seg n="99a1eb0a">
              Nu kanske Leif Pettersson tänker: Det låter ju jättebra, men
              det fungerar inte så i praktiken. Jag träffade av en händelse
              en av dem som jobbar med ansvar för beläggning på Trafikverket,
              i ett helt annat sammanhang, och han ansvarade för östregionen,
              från Östergötland och upp mot Uppsala. Jag har själv inte sett
              Uppdrag granskning , men han hade sett det, och han berättade
              lite grann och sade: En sak har vi lärt oss i alla fall, och det
              är att när det gäller rutinerna, alltså hur vi tar hand om kundkontakter
              och information som kommer in, har vi ett bättre sätt att omhänderta
              information.
            </seg>
            <seg n="7c03c820">
              Det han säger tror jag är extra viktigt. Det kan uppstå situationer
              där man har gjort saker på en väg och som man upplever är bra
              och allting är i ordning, och så händer det något. Hur kan vi
              bli fler som hjälps åt att rapportera in när någonting har hänt?
              Det är inte alltid som man har kameror som längs med Essingeleden
              och andra stora vägar. Utvecklingen av ny teknik, nya smarta appar
              och funktioner, hänvisningar på webbsajter och så vidare går att
              använda, och då måste man veta att informationen tas om hand på
              ett bra sätt.
            </seg>
            <seg n="3d342730">
              Detta kanske inte är ett svar på den direkta frågan som Leif
              Pettersson har, men jag tror att vi är i ett sådant läge att om
              fler som är ute och använder vår infrastruktur har möjlighet att
              rapportera in hinder på väg – gropar, grus eller vad det nu kan
              vara som inte är som det ska och kan vara svårt att upptäcka –
              kan det vara ett bra komplement till det arbete som Trafikverket
              och entreprenörerna annars har ansvar för, och så får man hitta
              en form för hur man tar vara på det.
            </seg>
            <seg n="4a8f96c5">
              Min egen hemkommun till exempel, Södertälje kommun, har gjort
              en sådan applikation till mobiltelefonen. Med den kan man i stort
              sett fotografera hålet i vägen och rapportera in det, och så vet
              de den exakta positionen och hur det ser ut, och så kan de åtgärda
              felet. Det svåra är hur man ska kunna ha koll 24:7 och 365 dagar
              om året. Men det viktigaste är att man faktiskt reagerar när någon
              kommer med synpunkter om att något inte är som det ska.
            </seg>
          </u>
          <note type="speaker" n="e67b181a">
            Anf. 20 LEIF PETTERSSON (S):
          </note>
          <u who="leif_pettersson_2323d8" xml:id="i-bd27b37458d674bf-2" n="c957aaec">
            <seg n="a854ec89">
              Herr talman! Det är klokt av Södertälje kommun att införa sådana
              rutiner. Det borde fler göra. Men när vi säger att vi vill ha
              mer för pengarna riskerar vi att vi får entreprenörer som genar
              lite grann i kurvorna, för att vara lite rolig, och det skulle
              kunna innebära att man använder bitumen som inte håller måttet,
              vilket kan inträffa då och då. Det finns billiga varianter, och
              det finns sådana som är dyrare.
            </seg>
            <seg n="2bb76760">
              Den mest trafikerade vägen i Norrbotten är den mellan Boden och
              Luleå, och där gjordes ett underhållsarbete som inte alls höll
              måttet. Det blev spår och allt möjligt på en gång, men det tog
              flera år innan man kom till rätta med det via överklaganden och
              annat. Under de åren var vägen naturligtvis inte bra.
            </seg>
            <seg n="fdb9bda1">
              Det är långa ledtider på mycket av det här. Jag tror att det
              vore bra om man hade en bättre kontrollfunktion från Trafikverket
              och snabbare kunde följa upp de fel som uppstått, för alla entreprenörer
              försöker göra det bästa de kan, men ibland blir det fel. Man måste
              kunna få till en rättelse så fort som möjligt, just för trafiksäkerheten.
              För det är trafiksäkerheten som detta handlar om. Vi bygger ju
              inte vägar bara för nöjes skull, utan det är för att vi ska kunna
              ta oss fram, och de ska vara trafiksäkra.
            </seg>
            <seg n="923df8f6">
              Jag tror att när det gäller upphandling är det så att det billigaste
              anbudet får upphandlingen, och man måste komma ihåg att det innebär
              ett incitament för entreprenören att pressa posterna.
            </seg>
          </u>
          <note type="speaker" n="995be5f3">
            Anf. 21 Statsrådet CATHARINA ELMSÄTER-SVÄRD (M):
          </note>
          <u who="unknown" xml:id="i-4d9bd4ebe56d25e7-11" n="1f6ca066">
            <seg n="0be9ac25">
              Herr talman! När det gäller motorcyklister tror jag att det är
              viktigt att samtalet mellan en organisation som SMC, som har mycket
              kunskap och erfarenheter, och Trafikverket fortsätter. Det är
              helt klart att det finns mer att göra, och jag tycker att det
              är viktigt.
            </seg>
            <seg n="c06ce8d7">
              När det gäller trafikanter generellt på våra vägar och när jag
              pratar om mer för pengarna handlar det inte om att vara dumsnål,
              för då lurar man sig i slutändan. Därför tror jag att det kommer
              att göra skillnad i det uppdrag som Trafikverket har fått där
              man jobbar mer med funktionsentreprenad där man tänker sig hela
              livscykelperspektivet. Det är inte bara att gå in och göra en
              snabb åtgärd, utan man får faktiskt ta på sig ett ansvar för en
              längre tid. Det innebär att har man slarvat eller gjort dåligt
              i början får man göra om och äta upp det senare, och det är inte
              att få mer för pengarna utan snarare precis tvärtom.
            </seg>
            <seg n="d667fb08">
              Jag tycker också att det är viktigt att ta del av erfarenheterna
              när det gäller hur man kan ta vara på kundkontakter och information
              som kommer in när människor observerar saker, så att detta tas
              om hand på ett bättre sätt. Då är vi fler som gör det. Jag har
              förstått att man åtminstone på ostsidan har insett att det här
              är viktigt.
            </seg>
            <seg n="c1a3f501">
              Min förhoppning är naturligtvis att det ska vara säkert på vägen
              för alla som följer regler och kör på det sätt som förväntas av
              dem, och så ska designen och vägen vara så trygg och säker som
              möjligt. Och uppstår något fel ska naturligtvis informationen
              om det vara tydlig, men helst ska det åtgärdas.
            </seg>
          </u>
          <note n="5c0ccfe5">
            Överläggningen var härmed avslutad.
          </note>
          <note n="4abe1d0a">
            4 § Svar på interpellation 2013/14:75 om obligatoriska redovisningscentraler
            för taxi
          </note>
          <note type="speaker" n="fd821bea">
            Anf. 22 Statsrådet CATHARINA ELMSÄTER-SVÄRD (M):
          </note>
          <u who="unknown" xml:id="i-4d9bd4ebe56d25e7-12" n="1f6ca066">
            <seg n="b414e81d">
              Herr talman! Anders Ygeman har frågat mig när regeringen avser
              att lägga fram en proposition om obligatoriska redovisningscentraler
              för taxi.
            </seg>
            <seg n="8a564908">
              Jag kan informera om att en departementsskrivelse om redovisningscentraler
              för taxi nu är ute på remiss till berörda aktörer och myndigheter.
              Remissyttranden på skrivelsen kan lämnas senast den 31 januari
              nästa år. Efter det kommer remissutfallet att analyseras, och
              ambitionen är att en lagrådsremiss tas fram. Efter Lagrådets behandling
              kan sedan regeringen fatta beslut om en proposition.
            </seg>
          </u>
          <note n="b3552c58">
            Då Anders Ygeman (S), som framställt interpellationen, anmält
            att han var förhindrad att närvara vid sammanträdet medgav talmannen
            att Leif Pettersson (S) i stället fick delta i överläggningen.
          </note>
          <note type="speaker" n="d5cdbc1a">
            Anf. 23 LEIF PETTERSSON (S):
          </note>
          <u who="leif_pettersson_2323d8" xml:id="i-bd27b37458d674bf-3" n="c957aaec">
            <seg n="07ee49d3">
              Herr talman! Tack för det mycket korta och koncisa svaret! Egentligen
              är det ju inte mycket till svar, men det är väl ministern medveten
              om.
            </seg>
            <seg n="adef64b4">
              I över sju år har nu den moderatledda regeringen styrt Sverige.
              När denna regering tillträdde 2006 fanns ett färdigt av Lagrådet
              behandlat förslag till obligatoriska redovisningscentraler för
              taxi. Av någon anledning dög inte förslaget utan kastades i papperskorgen.
              Troligtvis var det fel färg på den regering som hade lagt fram
              det.
            </seg>
            <seg n="e4c7682f">
              Moderaterna försöker göra ett stort nummer av att det inte skiljer
              särskilt mycket mellan Moderaternas politik och socialdemokratisk
              politik när det gäller välfärdsfrågorna. Jag vill, herr talman,
              här och nu dementera detta å det kraftigaste. Den fråga vi nu
              debatterar kan tyckas vara en liten detalj i sammanhanget, och
              den är kanske också det. Men den är viktig ur den synvinkeln att
              den rör hur vi ska få alla att göra rätt för sig. Ska några företag
              tillåtas spela på en annan planhalva än de som är seriösa? Ska
              samhället faktiskt ta in de skatter som är lagstadgade och därför
              ålagda alla inom en viss bransch eller alla som arbetar? Ska vi
              ha ett rättvist skattesystem eller inte?
            </seg>
            <seg n="d0730859">
              Men, säger då vän av ordning – det kan du väl inte dra in i den
              här frågan. Jo, för det är precis det detta handlar om. Ska vi
              tillåta att vissa taxiföretag, som nog i stor utsträckning måste
              betraktas som oseriösa, år efter år får frisedel från att betala
              skatter och avgifter? För mig är det självklart att vi inte kan
              ha det så. Seriösa företag blir utkonkurrerade av skojare och
              banditer som i många fall dessutom har kopplingar till organiserad
              brottslighet. Om vi ska ha konkurrens på lika villkor är obligatoriska
              redovisningscentraler en grundförutsättning. Då kan Skatteverket
              och Transportstyrelsen på ett enkelt sätt utföra sina kontroller
              och i stor utsträckning få bort den oseriösa verksamheten.
            </seg>
            <seg n="c17958aa">
              Herr talman! Jag vill också ta upp jobbaspekten. För svensk besöksnäring
              är det både genant och besvärande – ja, till och med stötande
              – att besökare i vårt land som en första kontakt blir ordentligt
              lurade av oseriösa taxiföretag. Det betyder mycket för jobben
              inom den svenska besöksnäringen att gästerna får ett bra bemötande.
              Där är taxi en bit i pusslet.
            </seg>
            <seg n="b4dbfe45">
              Obligatoriska redovisningscentraler gör att dessa företag inte
              lika obehindrat kan bedriva sin verksamhet i skuggorna.
            </seg>
            <seg n="45cfe7df">
              Min fråga till ministern blir: När kommer propositionen? Kommer
              den före valet, eller kommer regeringen att hitta på ett nytt
              sätt att förhala denna av riksdagen vid två tillfällen beställda
              proposition?
            </seg>
            <seg n="d9746292">
              Från det att denna regering tillträdde och fram till dags dato
              kan det inte sägas annat än att man har försökt föra bort frågan
              från dagordningen. I trafikutskottet har ledamöterna, framför
              allt de moderata, med jämna mellanrum och med stor emfas sagt
              att det kommer. Det kommer inte; det händer ingenting. Varför?
            </seg>
          </u>
          <note type="speaker" n="cbb5df0e">
            Anf. 24 MAGNUS SJÖDAHL (KD):
          </note>
          <u who="magnus_sjodahl_55ce05" xml:id="i-817af66ecadc9805-0" n="4636a183">
            <seg n="4f5c3cc0">
              Herr talman! I Anders Ygemans interpellation ges en beskrivning
              som jag inte har särskilt mycket att invända mot. Det är tyvärr
              så det ser ut, och det är naturligtvis angeläget att komma till
              rätta med det av flera skäl.
            </seg>
            <seg n="2cb417b7">
              Förtroendet för svensk taxinäring naggas i kanten. Jag skulle
              vilja hävda att till och med förtroendet för Sverige i sin helhet
              riskerar att skadas när besökare råkar ut för aktörer som har
              en närmast absurd överprissättning.
            </seg>
            <seg n="6eecb2df">
              Svensk taxinäring avreglerades sommaren 1990. Från att ha varit
              strikt reglerad i alla avseenden med av staten fastställda priser
              och geografiska områden där taxiföretagen tilläts verka blev det
              den 1 juli 1990 en nästan total avreglering. Kring detta rådde
              en politisk enighet. Jag tror att den var nästan total.
            </seg>
            <seg n="38d54dd0">
              Reformen fick naturligtvis stora konsekvenser såväl för de verksamma
              i branschen som för kunderna. Man kan säga att det gick från ett
              dike till ett annat. En avreglering kräver dock att det finns
              vissa regler för att det hela ska fungera. Det uppstod en hel
              del avigsidor, och de yttrade sig på olika sätt i glesbygd respektive
              storstadsområde.
            </seg>
            <seg n="32a0da47">
              Ganska snart infördes krav på taxiförarlegitimation och på prisinformation
              som nu är obligatoriska. Det är bra åtgärder, men de skulle båda
              kunna förbättras ytterligare. Legitimationen är dess värre inte
              någon garanti för gedigen yrkeskunskap, och prisinformationen
              är ganska svårtolkad för den ovane resenären.
            </seg>
            <seg n="5f1aa361">
              De största problemen är de så kallade friåkarna som inte tillhör
              någon central. De har en prissättning som ofta kraftigt avviker
              från den som gäller i de stora bolagen. I de stora centralerna
              ligger jämförpriset ofta på ca 300 kronor. Det högsta pris jag
              har sett var vid Mynttorget häromdagen. Det stod 1 999 kronor.
              Det är alltså sex gånger så högt som det borde vara. Kunden erbjuds
              sannolikt inte en tjänst som är bättre, jag befarar att den till
              och med är sämre.
            </seg>
            <seg n="de29ec9e">
              En åtgärd som har hamnat i långbänk är den som interpellationen
              handlar om, nämligen att alla taxibilar ska tömma sina uppgifter
              till en redovisningscentral. Det skulle underlätta kontrollen
              och minska möjligheterna till skattebrott. I dag tömmer alla bilar
              som är anslutna till en central sina uppgifter där, och skattemyndigheten
              kan enkelt kontrollera de bilarna. Men friåkarna som inte har
              koppling till någon central är mycket svårare att kontrollera.
              Detta borde ha varit åtgärdat för länge sedan. Jag hoppas verkligen
              att det inte kommer ytterligare fördröjningar.
            </seg>
            <seg n="c95bb2fb">
              Jag är tacksam för det svar vi har fått om att det är på gång.
              Konkurrens på lika villkor är något som den seriösa delen av taxinäringen
              ropar efter. Det är därför glädjande att processen nu tar fart.
              Remissförfarandet är i gång. Jag hoppas på ett ikraftträdande
              så fort som det låter sig göras.
            </seg>
          </u>
          <note type="speaker" n="7559ced9">
            Anf. 25 Statsrådet CATHARINA ELMSÄTER-SVÄRD (M):
          </note>
          <u who="unknown" xml:id="i-4d9bd4ebe56d25e7-13" n="1f6ca066">
            <seg n="f51791e3">
              Herr talman! Leif Pettersson började med den stora orättvisan
              och problemen med svartjobb, och att det egentligen inte skiljer
              speciellt mycket mellan S och M. Men sedan kom han på att det
              var precis tvärtom. Då undrar jag spontant varför man ska vara
              så på och hålla med oss om att införa obligatoriska redovisningscentraler
              för taxi men samtidigt vara så emot den riktigt stora svartsektor
              som vi en gång i tiden hade. Sedan den här regeringen införde
              både RUT- och ROT-avdrag har svarta jobb blivit vita jobb. Vi
              kanske skiljer oss åt i alla fall.
            </seg>
            <seg n="f23977f7">
              Om vi håller oss till taxi är det oerhört viktigt att regelefterlevnaden
              finns och att den känns seriös. Det handlar också om trygghet
              för de som använder sig av taxi. Jag är den första att hålla med
              om att de obligatoriska redovisningscentralerna har dragit ut
              på tiden. Men nu är arbetet i full gång.
            </seg>
            <seg n="a0beba69">
              Eftersom ni ändå är lite intresserade av tidsplaner och vad som
              händer tänkte jag bara nämna att Svenska Taxiförbundet kommer
              till transportenheten på Näringsdepartementet den 11 november
              för att bland annat diskutera förslaget om obligatoriska redovisningscentraler.
            </seg>
            <seg n="cd1a90d7">
              Den 14 november kommer vi på Näringsdepartementet, tillsammans
              med Transportstyrelsen, att följa upp den senaste lägesrapporten
              eftersom Transportstyrelsen fick ett tilläggsuppdrag om regelefterlevnad
              inom yrkestrafiken kopplat till just taxi.
            </seg>
            <seg n="06dc1d68">
              När Svenska Taxiförbundet har sin konferens i slutet av november
              kommer jag själv att vara där. Den särskilde utredaren Christer
              Sjödin som har jobbat med just redovisningscentraler kommer också
              att vara där och diskutera sitt förslag.
            </seg>
            <seg n="b30e2407">
              I januari 2014 är det tänkt att vi på Näringsdepartementet ska
              ha en branschträff för hela vägtransportnäringen för att följa
              upp detta. Då har vi hanterat remissen, lagrådsdelen, fångat in
              tidpunkter för när remisstiden med mera går ut och har det som
              underlag. Då finns ett förslag som vi tror kommer att gå igenom
              alla dessa instanser så att vi sedan kan göra en proposition.
              Tanken är att den ska kunna hanteras av riksdagen under detta
              riksmöte. Om vi räknar baklänges borde propositionen alltså komma
              på våren.
            </seg>
          </u>
          <note type="speaker" n="1ffa31b8">
            Anf. 26 LEIF PETTERSSON (S):
          </note>
          <u who="leif_pettersson_2323d8" xml:id="i-bd27b37458d674bf-4" n="c957aaec">
            <seg n="080d03df">
              Herr talman! Det låter sig höras! Då gäller det att det inte
              kommer några hinder i vägen under remissomgången som nu pågår.
              Man vet aldrig vad någon kan hitta på att skriva i ett remissvar,
              inte ministern men någon annan i regeringen, som tar fasta på
              något och säger att vi inte kan lägga fram det nu, utan vi får
              vänta ett tag. Invändningarna har nämligen varit många på vägen.
              Det gör att tilltron till att det verkligen ska komma inte är
              så jättestor, för att uttrycka det försiktigt.
            </seg>
            <seg n="bf82290e">
              Ett tag skulle det kosta mer än 100 000 för varje taxibil, enligt
              finansminister Borg. Det var den största invändningen han hade
              mot det förslag som tidigare förelåg. Det har också funnits en
              mängd andra invändningar. Det skulle bli så dyrt att det inte
              fanns någon möjlighet för företagen i taxibranschen att överleva;
              bara några få jättestora företag skulle klara sig och bli kvar.
              Allt det är naturligtvis påhittat, taget ur luften. Den nya teknik
              som finns gör att det inte är fråga om någon speciellt stor kostnad
              för företagen. Jag utgår från att man nu har rett ut den saken.
            </seg>
            <seg n="9562e651">
              Till Magnus vill jag säga att det är bra att vi får höra från
              en taxiåkare, en som är i branschen, hur han ser på dessa frågor.
              Jag kan konstatera att det råder stor enighet om var vi så att
              säga ska landa. Även i utskottet säger man sig vara enig om det.
              Men sedan kommer hela tiden invändningen att det inte är någon
              idé att göra någonting, att det redan är på gång. Det har varit
              på gång i flera år, och nu kanske det kommer. Vi får väl se. Jag
              hoppas verkligen att de invändningar som funnits på vägen nu är
              undanröjda.
            </seg>
            <seg n="1fd89e80">
              Ministern beskriver hur en proposition kommer till. Det är väl
              ganska naturligt att det sker ungefär på det sättet i de allra
              flesta fall. Kanske har det inte varit så i samtliga fall. Om
              vi tittar bakåt på de senaste sju åren ser vi att alla propositioner
              inte har varit så här väl förberedda. Jag hoppas att propositionen
              nu kommer och att vi någon gång under vårriksdagen äntligen kan
              fatta beslut om att införa obligatoriska redovisningscentraler
              för taxi.
            </seg>
            <seg n="c8f903bf">
              Jag hoppas också att alla kommer att omfattas av det, även de
              företag som säger att de har en så speciell verksamhet att de
              inte ska behöva omfattas av det. Jag hoppas att alla företag kommer
              att omfattas. Om man börjar luckra upp reglerna är det lätt för
              oseriösa att hitta ingångar för att komma runt kravet på redovisningscentral.
              Det kan hända ifall något företag med någon speciell affärsidé
              slipper ha redovisningscentral. Jag hoppas att vi inte hamnar
              i det läget.
            </seg>
          </u>
          <note type="speaker" n="b38cb114">
            Anf. 27 MAGNUS SJÖDAHL (KD):
          </note>
          <u who="magnus_sjodahl_55ce05" xml:id="i-817af66ecadc9805-1" n="4636a183">
            <seg n="cfdfc3a7">
              Herr talman! Ett positivt inslag i den utredning som gjorts och
              som nu remissbehandlas – jag har inte läst varje ord men dock
              skummat igenom den – är just det som Leif berörde, nämligen att
              vissa inte ska kunna undantas. Utredningen är tydlig med att möjligheten
              till dispenser från taxameter ska tas bort. I dag hävdar en del
              att de har fasta körningar till fasta priser, att de riktar sig
              till vissa speciella kundkategorier och så vidare, och är därför
              undantagna. I förslaget är man tydlig med att möjligheten till
              dispenser inte längre ska finnas. Det har varit alltför enkelt
              att komma undan det kravet. Utan taxameter finns det ingen kassaapparat,
              vilket i det närmaste omöjliggör en skattekontroll. Det är jättesvårt
              att veta hur mycket pengar som kommer in om det inte registreras
              någonstans.
            </seg>
            <seg n="ce274177">
              Sedan ska vi inte ha alltför stora förhoppningar på införandet
              av redovisningscentraler och tro att det skulle lösa alla problem
              i branschen. Den fria prissättningen har vi ju kvar, och den gör
              att kunder även framöver riskerar att få betala alltför mycket
              för sin resa.
            </seg>
            <seg n="d1e63ab2">
              Jag tror att vi också framöver måste vara öppna för att vidta
              andra åtgärder. Inte minst handlar det om problematiken kring
              terminalerna. Vilka taxiföretag ska få tillträde till platsen
              där resenärerna kommer ut efter sin tåg-, flyg-, båtresa? Och
              naturligtvis behövs mycket tydlig information om vad som gäller,
              för vi ska ha klart för oss att Sverige är ganska unikt när det
              gäller detta. Människor som kommer hit från andra länder är inte
              vana vid att man måste vara så välinformerad för att hamna i rätt
              bil.
            </seg>
            <seg n="3620adbc">
              Men, som sagt, jag ser fram emot att få besluta om propositionen,
              förhoppningsvis redan till våren, alltså under det här riksmötet.
            </seg>
          </u>
          <note type="speaker" n="f699e111">
            Anf. 28 MONICA GREEN (S):
          </note>
          <u who="monica_green_650948" xml:id="i-26948547bf5b35f9-0" n="0085e9a2">
            <seg n="d17ee3ba">
              Herr talman! Trots att det fanns ett färdigt förslag 2006 som
              regeringen hade kunnat sätta i sjön med en gång, och trots att
              det finns en riksdag som om och om igen kräver det och trots att
              branschen kräver det, vilket vi hörde exempel på, förhalar ministern
              detta med redovisningscentraler år efter år.
            </seg>
            <seg n="e3e40474">
              Jag börjar se ett system i det eftersom vi har ett annat område
              där ett enigt trafikutskott kräver att regeringen ska komma med
              förslag när det gäller de oseriösa tunga transporterna, som nu
              håller på att slå ut de seriösa näringarna, de seriösa åkarna.
              Även här vägrar ministern att komma med åtgärder så att vi kommer
              till rätta med problemet. Jag funderar på varför ministern inte
              lyssnar på riksdagen.
            </seg>
            <seg n="4de6b1ac">
              Jag har i dagarna hört att ministern kallar trafikutskottet för
              lekstuga. Kan det vara av det skälet som ministern vägrar att
              leverera förslag? Varför tar ministern inte riksdagen på allvar?
            </seg>
          </u>
          <note type="speaker" n="35c7e59a">
            Anf. 29 Statsrådet CATHARINA ELMSÄTER-SVÄRD (M):
          </note>
          <u who="unknown" xml:id="i-4d9bd4ebe56d25e7-14" n="1f6ca066">
            <seg n="61dae2ba">
              Herr talman! Beträffande att jag personligen skulle försena saker
              och ting sedan 2006 får jag säga att jag tillträdde som statsråd
              hösten 2010. Likväl tycker jag att det är oerhört viktigt att
              vi får ordning på taxisidan och på yrkestrafiken överlag. Därför
              såg jag till att ge Transportstyrelsen och Rikspolisstyrelsen
              uppdraget att återkomma med redovisning om regelefterlevnad, att
              se vad som är problemet. Man måste kunna identifiera ett problem
              innan man vet vad man ska göra åt det. Annars tror jag att det
              långsiktigt blir väldigt knepigt.
            </seg>
            <seg n="22d8c30c">
              Nu känner även Monica Green till, herr talman, den process som
              pågår, de återrapporter som finns från branschen och det arbete
              som ska komma till våren. Att det inte händer någonting är därför
              ett ganska märkligt, yrvaket, konstaterande.
            </seg>
            <seg n="fe3f60a4">
              När det gäller taxi pågår en diskussion. En del av problematiken
              som åkare har består i de förare som finns. Om man ska ha en säker
              trafik eller veta att man följer lagar och regler måste man kunna
              få information om den person som kör åt en, om den personen till
              exempel fått sitt körkort indraget av olika skäl. Nu tittar Transportstyrelsen
              över det så att man i ett register ska kunna få relevant information
              om personerna, att de har rätt behörighet att utföra de arbeten
              som ska göras. Det har inte varit lika lätt och tydligt förut.
              Det är ett arbete som kommer att ge resultat.
            </seg>
            <seg n="4ed649d0">
              Vad beträffar diskussionen om de obligatoriska redovisningscentralerna
              är det riktigt att det har tagit tid. Jag håller med om det. Men
              nu kommer en proposition, och då behöver vi väl inte bråka om
              det. Det skulle väl i så fall vara en lekstuga.
            </seg>
          </u>
          <note type="speaker" n="a971cb18">
            Anf. 30 LEIF PETTERSSON (S):
          </note>
          <u who="leif_pettersson_2323d8" xml:id="i-bd27b37458d674bf-5" n="c957aaec">
            <seg n="5f1422a7">
              Herr talman! Nej, jag tror inte att redovisningscentraler för
              taxi löser alla problem inom taxibranschen. Redovisningscentralerna
              är en början och en viktig grundsten för fortsättningen. Vi har
              i denna kammare fattat beslut om en utredning av taxibranschen
              där vi tar upp de positiva och de negativa sidorna av avregleringen.
              Det finns mycket positivt med avregleringen, men det finns också
              en mängd problem med hur taxibranschen i Sverige fungerar i dag
              när vi jämför den med länder i vår närhet. Det var precis det
              som Magnus tog upp i sitt inlägg.
            </seg>
            <seg n="b088cb27">
              En utredning som verkligen gick till botten med frågan, gärna
              en parlamentarisk kommitté, skulle kunna belysa den på ett mycket
              bra sätt. På så sätt skulle vi också kunna få in detta med digitala
              förarkort för taxi, alltså ha liknande system för taxichaufförer
              som för andra yrkesförare när det gäller förarkorten. Då skulle
              man inte kunna hålla på och hoppa mellan olika bolag. Det kan
              man i dag, vilket innebär att kör- och vilotiderna inte fungerar
              på ett bra sätt. Det är i och för sig oseriösa företag, men ändå.
              Om man har ett kort där allting är registrerat har man i alla
              fall svårare att göra på det sättet, om man nu inte kör med någon
              annans kort. Men då måste kontrollerna fungera på ett bättre sätt.
            </seg>
            <seg n="07329d08">
              Jag tror att det finns oerhört mycket att göra på taxiområdet.
              Men det har ingenting med RUT eller ROT att göra. Det vill jag
              särskilt poängtera. RUT och ROT är en helt annan debatt som vi
              får ta i helt andra sammanhang, fru minister.
            </seg>
          </u>
          <note type="speaker" n="00e19b25">
            Anf. 31 MONICA GREEN (S):
          </note>
          <u who="monica_green_650948" xml:id="i-26948547bf5b35f9-1" n="0085e9a2">
            <seg n="8b8b5407">
              Herr talman! Jag kanske också skulle påpeka för ministern att
              det var vi som införde ROT-avdraget. Det är möjligt att ministern
              vill ta åt sig äran för det, men det var vi som gjorde det. Vi
              ville använda det för att gasa i dåliga tider men ville kunna
              dra tillbaka det i bra tider. Så gör dock inte ni.
            </seg>
            <seg n="94c560fb">
              Ministern har inte levererat någon proposition än. Det är därför
              vi står här i dag. Om det var ett löfte ministern gav här nyligen
              är det bra. Det välkomnar jag naturligtvis. Men vi står här av
              det skälet att det fortfarande inte levererats någon proposition.
              Då drar jag paralleller med vårt andra stora bekymmer, nämligen
              den oseriösa tunga trafiken. Eftersom jag också i dagarna hört
              att ministern kallat trafikutskottet en lekstuga börjar jag misstänka
              att ministern inte tar riksdagsbesluten på allvar. Detta bekymrar
              mig.
            </seg>
          </u>
          <note type="speaker" n="3605a3ae">
            Anf. 32 Statsrådet CATHARINA ELMSÄTER-SVÄRD (M):
          </note>
          <u who="unknown" xml:id="i-82cf2fdcfcb3389a-0" n="1f6ca066">
            <seg n="192b2c63">
              Herr talman! Jag har besvarat Anders Ygemans interpellation,
              som Leif Pettersson på ett förtjänstfullt sätt tagit över, om
              när det ska komma en proposition om obligatoriska redovisningscentraler.
              Det är väl för väl att vi inte har kvar frågan om detta ska införas.
              Utredningen har mer handlat om hur det ska gå till.
            </seg>
            <seg n="e4d4e53a">
              Jag tycker att det är viktigt att få ordning på yrkestrafiken
              utifrån de olika kriterier och behov som finns. De obligatoriska
              redovisningscentralerna är en viktig komponent av flera. Det finns
              mycket mer som vi skulle kunna diskutera vad gäller taxi vid något
              annat tillfälle. En sak som varit uppe och som också Magnus Sjödahl
              var inne på är den fria prissättningen. Branschen säger själv
              att den egentligen inte skulle vilja bli av med detta. Här gäller
              det i så fall att hitta former för hur man ska kunna få ut någonting
              bra för det pris som man betalar och hur man ska kunna veta att
              det är ett bra pris. Kanske har vi någonting att fundera på när
              det gäller informationen och möjligheten att jämföra priser på
              ett säkert och tryggt sätt.
            </seg>
          </u>
          <note n="5c0ccfe5">
            Överläggningen var härmed avslutad.
          </note>
          <note n="d09b10ec">
            Ajournering
          </note>
          <note n="9b592744">
            Kammaren beslutade kl. 13.32 på förslag av talmannen att ajournera
            förhandlingarna till kl. 14.00 då statsministerns frågestund skulle
            börja.
          </note>
          <u who="unknown" xml:id="i-4a8bd9cf8928874d-0" n="1f6ca066">
            <seg n="2687b7aa">
              Återupptagna förhandlingar
            </seg>
            <seg n="56b1b635">
              Vi övergår nu till statsministerns frågestund, och jag vill hälsa
              statsministern välkommen.
            </seg>
            <seg n="3f21ab45">
              Regeringens arbetsmarknadspolitik
            </seg>
          </u>
          <note n="eec11855">
            Förhandlingarna återupptogs kl. 14.00.
          </note>
          <note n="4cd64c7f">
            5 § Statsministerns frågestund
          </note>
          <note n="f0433e0e">
            Anf. 33 FÖRSTE VICE TALMANNEN:
          </note>
          <note type="speaker" n="2f276dc2">
            Anf. 34 MIKAEL DAMBERG (S):
          </note>
          <u who="mikael_damberg_23b905" xml:id="i-b047131a9570fd99-0" n="26d9fcf2">
            <seg n="34a4e92f">
              Fru talman! Moderaterna gick till val på fler jobb och minskat
              utanförskap. Den ambitionen var det inget fel på, men när vi i
              dag, sju år efter att regeringen tillträdde, summerar resultatet
              kan vi konstatera att arbetslösheten är högre och att försörjningsstödet
              ökar runt om i Sverige.
            </seg>
            <seg n="60576d07">
              Faktum är att kostnaden för försörjningsstödet har ökat med en
              fjärdedel sedan 2006. Riksdagens utredningstjänst visar också
              att socialbidragen nu ökar i åtta av tio kommuner.
            </seg>
            <seg n="cd7a877e">
              Jobbmisslyckandet får inte bara stora konsekvenser för de människor
              som drabbas av arbetslöshet. Det får också stora konsekvenser
              för kommunerna och för deras möjligheter att satsa på skolan,
              sjukvården och äldreomsorgen. Av alla löften om minskat utanförskap
              blev det i stället ökade socialbidrag i kommunerna.
            </seg>
            <seg n="dbdc1391">
              Vad beror den här utvecklingen på, Fredrik Reinfeldt? Vad var
              det som gick så fel i Moderaternas jobbpolitik?
            </seg>
          </u>
          <note type="speaker" n="3696981f">
            Anf. 35 Statsminister FREDRIK REINFELDT (M):
          </note>
          <u who="fredrik_reinfeldt_0e8495" xml:id="i-4d9bd4ebe56d25e7-15" n="e475abfe">
            <seg n="6b43747f">
              Fru talman! Sverige har en alliansregering. Vi var fyra partier
              som gick till val på att minska utanförskapet. Det har också skett.
              Antalet människor med arbetsförmåga som står utanför arbetsmarknaden
              är över 200 000 mindre i dag. Den stora förändringen är att vi
              inte längre i mycket stora tal förtidspensionerar bort delar av
              arbetskraften eller låter människor finnas i långtidssjukskrivning,
              vilket var socialdemokratins metod att dölja arbetslösheten. Nu
              är de närmare arbetsmarknaden. Det syns i ett ökat arbetsutbud,
              och det syns också i att vi har haft en sysselsättning som har
              vuxit med över 200 000.
            </seg>
            <seg n="897f4064">
              Eftersom svensk ekonomi växer snabbare än ekonomin i vår omvärld
              gör det också att med bevarad utgiftskvot ökar de resurser som
              finns tillgängliga för offentliga institutioner i kommuner och
              landsting. Lite beroende på hur man räknar har på detta sätt 40
              till 70 miljarder tillförts de offentliga verksamheterna tack
              vare den goda tillväxten i svensk ekonomi efter 2006.
            </seg>
          </u>
          <note type="speaker" n="e72f050a">
            Anf. 36 MIKAEL DAMBERG (S):
          </note>
          <u who="mikael_damberg_23b905" xml:id="i-b047131a9570fd99-1" n="26d9fcf2">
            <seg n="34a2eb8b">
              Fru talman! Åhörare! Ni märkte att statsministern inte med ett
              enda ord nämnde de växande socialbidragskostnaderna. Han talade
              om allt annat. Problemet för statsministern att svara på den här
              frågan är att Moderaternas arbetslinje har blivit en socialbidragslinje,
              och det är väldigt svårt för moderatledaren att reda ut detta.
            </seg>
            <seg n="db30f23b">
              I stället för investeringar i lärarna eller i mindre klasser
              har kommunerna tvingats göra investeringar i ökade socialbidragskostnader.
              I stället för investeringar i bättre kvalitet i äldreomsorgen
              och mer bemanning har man tvingats göra investeringar i ökade
              socialbidragskostnader. Så ser verkligheten ut i de kommuner som
              finns runt om i Sverige, oavsett politisk majoritet.
            </seg>
            <seg n="2f21076b">
              Det är detta som statsministern inte vill tala om. I 241 av 290
              kommuner har kostnaderna för försörjningsstöd ökat sedan 2006,
              och de har ökat med en fjärdedel i hela landet. Ytterst handlar
              det om regeringens jobbmisslyckande, som nu lämnar över kostnader
              på kommuner och tränger ut insatser. Varför blev er arbetslinje
              en socialbidragslinje, herr statsminister?
            </seg>
          </u>
          <note type="speaker" n="0b0712e0">
            Anf. 37 Statsminister FREDRIK REINFELDT (M):
          </note>
          <u who="fredrik_reinfeldt_0e8495" xml:id="i-4d9bd4ebe56d25e7-16" n="e475abfe">
            <seg n="56550ed8">
              Fru talman! Nu har alltså resurserna till kommuner och landsting
              vuxit efter 2006. Det är en effekt av att svensk ekonomi växer
              starkare än andra. Det har också lett till att det har kunnat
              göras betydande investeringar i skola och sjukvård under de år
              då vi har haft makt och inflytande. Det är fler som jobbar. Det
              leder till att vi också bedömer att den skattefinansierade sysselsättningen
              i kommuner och landsting växer jämfört med 2010.
            </seg>
            <seg n="5ce66cfb">
              Det är socialdemokratin som på riksdagens bord lägger förslag
              om att bygga ut en bidragslinje. Man vill utöka transfereringar
              och bidrag till människor som inte arbetar. Man vill bygga ut
              gammal, beprövad och dåligt fungerande AMS-politik. Det gör att
              vägvalet i nästa val snarare handlar om huruvida vi ska ha fler
              löneutbetalningar eller fler bidragsutbetalningar. Det är den
              konflikt som kommer att vara avgörande för vilka som får bära
              makt efter valet 2014.
            </seg>
            <seg n="bfb2ed83">
              Integritet på internet
            </seg>
          </u>
          <note type="speaker" n="d71db3e5">
            Anf. 38 ÅSA ROMSON (MP):
          </note>
          <u who="asa_romson_f891ec" xml:id="i-6882230e31a15b8c-0" n="266d5482">
            <seg n="566d59ba">
              Fru talman! Åhörare! Det pågår en massavlyssning på internet.
              Det är en avlyssning som med teknisk expertis möjliggör kartläggning
              av enskildas vanor, vänner, vårdkontakter och mediekontakter.
              Vi ser uppgifter om att svenska FRA samlar in och lagrar stora
              mängder data om vanliga svenskar. Det har också förekommit uppgifter
              om att FRA utbyter datainformation med NSA, den amerikanska spaningsverksamheten.
              Här har man möjlighet att kartlägga enskildas sociala nätverk.
            </seg>
            <seg n="c93e812e">
              När sedan Tyskland, Frankrike och andra europeiska länder vill
              diskutera dessa frågor mer intensivt från europeiskt håll med
              USA lägger Sverige in veto tillsammans med Storbritannien. I Storbritannien
              drar man sig inte heller för att gå ganska hårt fram mot de medieföretag
              som har varit med och spritt information från läckan Edward Snowden.
            </seg>
            <seg n="dbb1c804">
              Jag vill helt enkelt fråga statsministern varför Sverige i dessa
              dagar inte står upp för friheten på internet.
            </seg>
          </u>
          <note type="speaker" n="e1c87d42">
            Anf. 39 Statsminister FREDRIK REINFELDT (M):
          </note>
          <u who="fredrik_reinfeldt_0e8495" xml:id="i-4d9bd4ebe56d25e7-17" n="e475abfe">
            <seg n="9c7efb57">
              Fru talman! Vi står gärna upp för friheten på internet, men vi
              ska vara klara över att internet också kan användas för sådant
              som är brottslig verksamhet. Jag var själv i Göteborg och talade
              med poliser som jobbar mot människohandel, den absolut grövsta
              form av prostitution som bedrivs i Sverige. Den enda möjligheten
              att bekämpa den och att få reda på vad som har skett ligger i
              användningen av olika former av hemliga tvångsmedel. Mycket av
              detta är dessutom internetbaserat i dag.
            </seg>
            <seg n="4365fd8a">
              Det är inte så att bara för att internet finns gäller inte längre
              krav på att svensk lagstiftning ska följas. Det får inte bli en
              arena för kriminalitet.
            </seg>
            <seg n="37fbcbd6">
              Detta ska man dock skilja från den personliga integriteten och
              rätten att inte känna sig massavlyssnad. Massavlyssning är för
              övrigt något det knappast finns grund att påstå skulle förekomma.
            </seg>
            <seg n="86bce8fc">
              Det ska dessutom i sin tur skiljas från FRA:s verksamhet, som
              i lagstiftning är utpekad att handla om utrikes förhållanden.
              För att man ska få tillstånd att utföra någon form av informationsinhämtning
              krävs ett inhämtande av godkännande i särskild domstol.
            </seg>
          </u>
          <note type="speaker" n="193afe20">
            Anf. 40 ÅSA ROMSON (MP):
          </note>
          <u who="asa_romson_f891ec" xml:id="i-6882230e31a15b8c-1" n="266d5482">
            <seg n="86080884">
              Fru talman! Jag noterar att statsministern lägger tyngdpunkten
              på att det mesta som myndigheter samlar in är adekvat utifrån
              terrorismbekämpning och brottsbekämpning. Det är flera experter
              som i dagarna har uttryckt väldigt tydligt att även den reglering
              vi har i Sverige i hög grad är osäker när det gäller att begränsa
              spaningsverksamheten till sådant som verkligen är relevant och
              inte ger möjlighet till kartläggning av enskilda svenskar.
            </seg>
            <seg n="9bdcc975">
              Jag noterade att statsministern själv och även hans kollega utrikesministern
              i olika uttalanden säger att de själva är restriktiva med att
              hantera telefon och internet av den anledningen att de kan avlyssnas.
              Jag undrar dock vad detta innebär i resonemang gentemot svenskarna,
              som i dag har allt fler kontakter och där vi också bejakar att
              man ska ha kontakter med myndigheter, läkare, banker och medieföretag
              via internet eller telefon.
            </seg>
            <seg n="df8da8fd">
              Anser statsministern verkligen att den svenska FRA-lagen effektivt
              säkrar svenskarnas integritet på nätet?
            </seg>
          </u>
          <note type="speaker" n="696e93e3">
            Anf. 41 Statsminister FREDRIK REINFELDT (M):
          </note>
          <u who="fredrik_reinfeldt_0e8495" xml:id="i-4d9bd4ebe56d25e7-18" n="e475abfe">
            <seg n="140a5bfa">
              Fru talman! Det pågår en omfattande informationsinhämtning över
              världen. En del av detta är försvarsunderrättelseverksamhet. Det
              ägnar sig demokratier åt liksom en del länder som inte är demokratier.
            </seg>
            <seg n="c5265bb8">
              Jag tycker att detta ska skiljas från bland annat kravet på datalagring
              och lagring av telefontrafik. Det är inte FRA som ägnar sig åt
              detta, utan det är krav som ställs på telefonoperatörer. Det handlar
              ofta om att man i brottsutredningar begär fram underlag om telekommunikation
              för att kunna belägga allvarliga brott.
            </seg>
            <seg n="a2ac5957">
              Dessa båda saker får inte röras ihop. FRA-lagstiftningen slår
              fast att spaningen inte får handla om inrikes förhållanden utan
              bara utrikes förhållanden.
            </seg>
            <seg n="98967f51">
              Sedan är vi öppna med att vi i vår informationsinhämtning, för
              att säkerställa att vi ska kunna förebygga terrorism och allvarlig
              brottslighet och dessutom kunna bistå internationell trupp där
              vi har svensk närvaro, också delar information med andra länder.
              Det viktiga är då att denna informationsinhämtning är lagbunden
              och har integritetsskydd.
            </seg>
            <seg n="15eb4ab1">
              Hot och trakasserier mot politiker
            </seg>
          </u>
          <note type="speaker" n="fd39374f">
            Anf. 42 BJÖRN SÖDER (SD):
          </note>
          <u who="bjorn_soder_0c1a4c" xml:id="i-6190680f9253c2a6-0" n="bf19c09d">
            <seg n="f708fdba">
              Fru talman! I Västra Götaland har en sprängladdning detonerat
              på en bil och en yxa satts i vindrutan. Fönster har krossats i
              hus, och husfasader och bilar har sprejats med politiska budskap.
              Partiledaren för det tredje största partiet i Sverige blir fysiskt
              angripen vid en boksignering, och själva boksigneringen måste
              avbrytas då polisen inte längre kan upprätthålla säkerheten på
              grund av vänsterextrema och antidemokratiska krafter.
            </seg>
            <seg n="0dfa82dd">
              När en fotbollstränare för en tid sedan utsattes för hot kallade
              statsministern till presskonferens och meddelade att detta inte
              är acceptabelt i vårt öppna samhälle. Det var bra av statsministern,
              och det ska han ha en eloge för. Det är viktiga signaler från
              landets högsta politiska företrädare.
            </seg>
            <seg n="aff4f963">
              Men var är statsministern när ett av de största oppositionspartiernas
              företrädare och medlemmar blir utsatta för hot och skadegörelse
              eller när en partiledare för samma parti blir överfallen och när
              arrangemang måste avbrytas på grund av hot?
            </seg>
            <seg n="d0be96ba">
              Efter att journalister, opinionsbildare och före detta högt uppsatta
              politiker kritiserat den kompakta tystnaden uttalade sig statsministern
              till slut, och då var det som svar på en direkt fråga från en
              kvällstidningsjournalist.
            </seg>
            <seg n="eb72697c">
              Vilka signaler skickas när sådana här attacker mot demokratin
              bemöts av mer eller mindre tystnad från landets högsta politiska
              företrädare?
            </seg>
          </u>
          <note type="speaker" n="e20e20d8">
            Anf. 43 Statsminister FREDRIK REINFELDT (M):
          </note>
          <u who="fredrik_reinfeldt_0e8495" xml:id="i-4d9bd4ebe56d25e7-19" n="e475abfe">
            <seg n="4fe42505">
              Fru talman! Nu är jag på plats i riksdagen och kan då tillkännage
              att jag betraktar det som har utförts mot Jimmie Åkesson som en
              allvarlig kränkning. Det finns också andra allvarliga exempel
              som gäller förtroendevalda inom Sverigedemokraterna. Och det finns
              andra partier som har haft likartade upplevelser. Det är naturligtvis
              inte acceptabelt.
            </seg>
            <seg n="7e137d2b">
              Det bör rättsväsendet i sina olika delar visa att de reagerar
              gentemot. Det finns också särskilda möjligheter i lagstiftning
              att betrakta detta som särskilt försvårande när man sedan gör
              bedömningar av vilken påföljd som ska användas.
            </seg>
            <seg n="95553d03">
              Jag ser stora risker för att det här helt felaktiga sättet att
              försöka påverka meningsmotståndare skapar en större slutenhet
              i ett land som annars är väldigt präglat av öppenhet när det gäller
              access och möjligheter att komma fram till och i vardagen möta
              ledande politiker.
            </seg>
            <seg n="763df87e">
              Jag har sagt det till dem som har velat fråga mig. Det var inte
              en kvällstidningsjournalist jag träffade, utan TT. Och jag gjorde
              samma sak med det här som jag gjorde vid tidigare tillfälle. Jag
              gjorde mig tillgänglig för medierna utan att kalla till någon
              presskonferens. Jag är beredd att kommentera detta också efter
              riksdagens frågestund, på samma sätt.
            </seg>
          </u>
          <note type="speaker" n="c8f1cd5a">
            Anf. 44 BJÖRN SÖDER (SD):
          </note>
          <u who="bjorn_soder_0c1a4c" xml:id="i-6190680f9253c2a6-1" n="bf19c09d">
            <seg n="f07905ad">
              Fru talman! I valrörelsen 2010 uttalade statsministern att personer
              tillhörande Sverigedemokraterna inte ska bli förvånade när sådant
              här händer. Det statsministern då kommenterade var en knivattack
              på en sverigedemokrat. I en debatt strax efter valet påstod statsministern
              på fullaste allvar att Sverigedemokraternas utgångspunkt var att
              beskriva sig som kränkta och att tycka synd om sig själva. Jag
              anser att det är ett helt sanslöst uttalande av en person som
              kallar sig statsminister.
            </seg>
            <seg n="e6cef4a1">
              Nu är det inte bara sverigedemokrater som blir utsatta för det
              här. Vi kunde härförleden läsa om en socialdemokratisk kommunpolitiker
              som blev överfallen i sitt hem.
            </seg>
            <seg n="665a55ab">
              När kommer statsministern att kraftfullt gå ut och fördöma det
              politiska våldet? Jag anser inte att statsministern gör det genom
              att som svar på direkta frågor emellanåt ta avstånd från våldet.
              Vem med självbevarelsedrift tar inte avstånd från våld? När kommer
              statsministern att kalla till en presskonferens för att visa att
              det här inte är acceptabelt i vårt öppna demokratiska samhälle
              och också skicka ut tydliga signaler om detta?
            </seg>
          </u>
          <note type="speaker" n="1217ad45">
            Anf. 45 Statsminister FREDRIK REINFELDT (M):
          </note>
          <u who="fredrik_reinfeldt_0e8495" xml:id="i-4d9bd4ebe56d25e7-20" n="e475abfe">
            <seg n="a3c6525e">
              Fru talman! Nu har vi ibland talskrivare i politiken, och det
              är tydligt att Björn Söder gärna vill vara det. Nu svarade jag
              väldigt rakt och tydligt på dessa frågor, och det är jag beredd
              att göra i olika andra sammanhang.
            </seg>
            <seg n="8ce83a04">
              Jag tycker att det är viktigt att vi står upp för att vi inte
              accepterar detta och att det som Jimmie Åkesson utsattes för är
              en allvarlig kränkning, men vi ska också vara tydliga med att
              det är rättsväsendet som måste följa upp detta.
            </seg>
            <seg n="fb87ca20">
              Vi ska föra en samhällsdebatt om varför det är så farligt med
              en sådan här utveckling: Det leder till ökad slutenhet. Jag ser
              de riskerna, och jag tycker att det är bra att den diskussionen
              har kommit i förlängningen av vad som nu skedde med Sverigedemokraternas
              främste företrädare men också andra. Jag har sett att det är socialdemokrater.
              Och det finns andra företrädare som har varit drabbade i närtid
              av våld och andra former av hot. Det är också mycket allvarligt.
            </seg>
            <seg n="f311f589">
              Strejkbryteri
            </seg>
          </u>
          <note type="speaker" n="75031d70">
            Anf. 46 JONAS SJÖSTEDT (V):
          </note>
          <u who="jonas_sjostedt_d8098c" xml:id="i-8b62a245c2fd9a6f-0" n="9d71883d">
            <seg n="572ae9f7">
              Fru talman! Statsministern! Bara några hundra meter härifrån
              pågår en facklig konflikt. Sjöfolket i skärgårdstrafiken i Helsingfors
              men även i Göteborg strejkar för att behålla ett rättvist lönesystem.
              Jag träffade några av de strejkande för någon timme sedan vid
              Skeppsbron.
            </seg>
            <seg n="4ee59071">
              Det som gör den här konflikten så ovanlig är reaktionen från
              en av arbetsgivarna. Strömmabolaget, uppbackat av arbetsgivarorganisationen
              Almega, har svarat på en fullt laglig konflikt med organiserat
              strejkbryteri. Båtar som är uttagna i konflikt ersätts med inhyrda
              strejkbrytare.
            </seg>
            <seg n="1109a822">
              Det är en form av provokation som har varit ovanlig på svensk
              arbetsmarknad i modern tid, men vi kan se att i takt med att de
              otrygga jobben blir fler och att arbetslösheten stiger sätts löntagarnas
              ställning under press.
            </seg>
            <seg n="057fce92">
              Min fråga till statsministern är: Hur ser du på strejkbryteri?
              Vilken är din åsikt om att strejkbrytare sätts in i en helt laglig
              konflikt på arbetsmarknaden?
            </seg>
          </u>
          <note type="speaker" n="a87cafb3">
            Anf. 47 Statsminister FREDRIK REINFELDT (M):
          </note>
          <u who="fredrik_reinfeldt_0e8495" xml:id="i-4d9bd4ebe56d25e7-21" n="e475abfe">
            <seg n="01b5ef0e">
              Fru talman! Ska vi, för att trots allt få en rimlig bild av hur
              svensk arbetsmarknad fungerar, konstatera att Sverige kanske är
              ett av de länder i världen som har minst problem när det gäller
              konflikter i form av strejker och andra yttringar? Det är för
              mig länkat till framgångarna med den svenska modellen och den
              tydlighet i ansvar vi lämnar till fackliga organisationer och
              arbetsgivarorganisationer att sätta upp reglerna och också vårda
              deras efterlevnad när det gäller svensk arbetsmarknad.
            </seg>
            <seg n="0cefa8bb">
              Till det tycker jag också hör att politiken har haft förmåga
              att inte gå in i den här typen av konflikter och försöka partipolitisera
              dem. Därför tänker jag inte heller göra mig skyldig till det i
              dag.
            </seg>
            <seg n="7ab30c4a">
              Det är väldigt lätt att alltid hävda att den ena parten sitter
              med alla fel och den andra med alla rätt. Jag tycker att vi mycket
              nogsamt har utarbetat sätt på svensk arbetsmarknad för att också
              hantera konflikter så att konflikter inte ska fördjupas och inte
              bli längre. Vi har medlingsinstitut och andra former av stöd för
              att komma bort från konflikter. Det tycker jag är den väg vi också
              ska välja när det gäller den här konflikten.
            </seg>
          </u>
          <note type="speaker" n="26d80895">
            Anf. 48 JONAS SJÖSTEDT (V):
          </note>
          <u who="jonas_sjostedt_d8098c" xml:id="i-8b62a245c2fd9a6f-1" n="9d71883d">
            <seg n="bd5e0e2a">
              Fru talman! Jag håller med statsministern om den svenska modellens
              styrka, men organiserat strejkbryteri är inte en del av den svenska
              modellen. Det är snarare någonting som hör 30-talet till.
            </seg>
            <seg n="39474ae1">
              Jag begär inte att statsministern ska ta ställning till de mycket
              berättigade kraven från sjöfolket. Jag frågar om det helt unika
              i att arbetsgivaren bemöter dem med organiserat strejkbryteri,
              som bryter mot just den här svenska modellen, som statsministern
              och jag är överens om i grunden är bra.
            </seg>
            <seg n="93b8601c">
              Statsministerns parti, Moderaterna, utnämner sig självt till
              Sveriges arbetarparti. Om det inte bara ska vara ett PR-trick
              förpliktar det faktiskt till någonting. Det är just i sådana här
              situationer agnarna skiljs från vetet när det gäller arbetarpartier,
              för ett riktigt arbetarparti skulle aldrig någonsin ursäkta eller
              inte ens kunna ta ställning till om man står på löntagarnas eller
              strejkbrytarnas sida. Statsministern får gärna ge ett svar på
              frågan.
            </seg>
          </u>
          <note type="speaker" n="68455cea">
            Anf. 49 Statsminister FREDRIK REINFELDT (M):
          </note>
          <u who="fredrik_reinfeldt_0e8495" xml:id="i-4d9bd4ebe56d25e7-22" n="e475abfe">
            <seg n="53133310">
              Fru talman! Nu försöker Jonas Sjöstedt göra det som jag tycker
              att man ska akta sig för. I Jonas Sjöstedts värld finns, så att
              säga, en part med alla rätt och en felande part.
            </seg>
            <seg n="e101139c">
              Jag tror att den svenska modellen har handlat om att inse att
              parter kommer från olika håll och att det mest balanserade är
              att de hittar balanspunkten sig emellan med minsta möjliga politiska
              inblandning. Att här stå och öka trycket och börja uttala sig
              i en pågående konflikt tror jag inte leder till att möjligheterna
              som den svenska modellen ger att lugna ned och få en lösning på
              denna konflikt används på rätt sätt. Det är därför jag väljer
              det här, som jag tycker, mer ansvarsfulla sättet att resonera.
              Jag förutsätter att det bygger på att parterna i denna konflikt
              följer den svenska modellen och löser den så skyndsamt som möjligt
              så att vi på alla sätt kan få i gång skärgårdstrafiken igen.
            </seg>
            <seg n="8a8f3b63">
              Förtroendet för den svenska ekonomiska politiken
            </seg>
          </u>
          <note type="speaker" n="2278c7c3">
            Anf. 50 ANNA KINBERG BATRA (M):
          </note>
          <u who="anna_kinberg_batra_ad2117" xml:id="i-ca7f3800fae20da3-0" n="05709d8d">
            <seg n="9e804d28">
              Fru talman! Den breda uppslutningen bakom ramverket har varit
              en styrka för Sverige under finanskrisen. Ordning och reda i statens
              finanser har varit en av Sveriges viktigaste konkurrensfördelar.
              Men denna konkurrensfördel går lätt förlorad om ramverket ignoreras.
            </seg>
            <seg n="5740b2ba">
              Så står det i Socialdemokraternas budgetmotion på s. 33. Jag
              instämmer gärna. Den breda uppslutningen i denna kammare kring
              det finanspolitiska ramverket, ramarna för hur statsbudgeten behandlas
              nu på hösten, är en av kärnorna i att de svenska statsfinanserna
              är så pass starka.
            </seg>
            <seg n="b36823f8">
              Nu när vi går in på budgetbehandlingen under hösten har vi samtidigt
              haft riksbankschefen i finansutskottet, som så sent som i morse
              uttryckte oro för den amerikanska finanspolitiken. Han syftar
              förstås på den osäkerhet som har varit under hösten då det stora
              oppositionspartiet har velat skapa oro i fråga om budgeten på
              grund av en sakpolitisk kampanj.
            </seg>
            <seg n="d6a2eb41">
              Sverige är inte USA. Socialdemokraterna går inte att jämföra
              med Republikanerna. Men jag vill ändå fråga statsministern vilken
              risk det finns när det gäller Sveriges relation till andra länder
              och förtroendet för den svenska ekonomiska politiken, om det riskerar
              att skapas osäkerhet om den svenska budgetprocessen.
            </seg>
          </u>
          <note type="speaker" n="00e798b6">
            Anf. 51 Statsminister FREDRIK REINFELDT (M):
          </note>
          <u who="fredrik_reinfeldt_0e8495" xml:id="i-4d9bd4ebe56d25e7-23" n="e475abfe">
            <seg n="58140973">
              Fru talman! Jag följde på 90-talet tillkomsten av ramverket.
              Den återspeglar två saker. Den ena är det faktum att Sverige under
              lång tid har vant sig vid att ha en minoritetsregering och rimligen
              får ställa in sig på att så kommer det också att vara i framtiden.
            </seg>
            <seg n="22aba023">
              Därför var en bärande idé att budgeten skulle fastställas i ett
              beslut och att den därefter inte kunde styckas upp i smådelar
              där skiftande majoriteter valde bort eller till olika saker. Det
              var hela poängen. Därmed kunde man skapa en stabilitet omkring
              budgethanteringen även för en minoritetsregering.
            </seg>
            <seg n="aa3dca77">
              Den andra saken var att finansministerns och Finansdepartementets
              ställning stärktes gentemot andra sakstatsråd och andra delar
              av regeringen. Det är något som inte heller ska underskattas.
              Detta har lagt grunden för god ordning i offentliga finanser.
              Vi gör inte slut på mer pengar än vi har, och vi är ansvarsfulla.
              Alla saker som görs för att förändra detta eller skapa ett ifrågasättande
              omkring detta kommer att vara menliga för Sverige.
            </seg>
            <seg n="53891f9d">
              Brottsbekämpningen i EU
            </seg>
          </u>
          <note type="speaker" n="88d613ad">
            Anf. 52 JOHAN PEHRSON (FP):
          </note>
          <u who="johan_pehrson_35cd8a" xml:id="i-9815bb3fef74c22b-0" n="c077685f">
            <seg n="fcdd0415">
              Fru talman! Jag har en fråga till statsministern om en effektivare
              brottsbekämpning, vilket är viktigt för Folkpartiet.
            </seg>
            <seg n="366a8661">
              På Europeiska rådet i somras inleddes diskussionerna om hur vi
              ska gå vidare efter Helsingforssprogrammet, som handlar om hur
              vi tillsammans i Europeiska unionen bekämpar brott, framför allt
              grova brott. Fördelarna med de öppna gränserna är givna, men tyvärr
              åker brottslingarna över gränserna och drar nytta av att olika
              länder har olika regler. Vår uppfattning är att vi måste täta
              ihop detta samarbete.
            </seg>
            <seg n="3fcd56c2">
              Vad tror statsministern att vi kan se framöver? Var kommer man
              att fokusera arbetet för att bekämpa de grova brotten i EU de
              kommande åren?
            </seg>
          </u>
          <note type="speaker" n="aa8ca0bb">
            Anf. 53 Statsminister FREDRIK REINFELDT (M):
          </note>
          <u who="fredrik_reinfeldt_0e8495" xml:id="i-4d9bd4ebe56d25e7-24" n="e475abfe">
            <seg n="0bbb2621">
              Fru talman! Helsingforssprogrammet var en av de stora framgångarna
              under det svenska ordförandeskapet. Om jag får gissa något tror
              jag inte att nästa program blir lika detaljerat som Helsingforssprogrammet
              var, av det naturliga skälet att många av de institutioner som
              diskuterades, bland annat Frontex, nu är på plats och utbyggda.
              Det gäller också Eurojust, den europeiska åklagarmyndigheten.
            </seg>
            <seg n="a3db8fee">
              Det finns en ny rättslig grund i Lissabonfördraget i dessa frågor,
              vilket innebär att Europaparlamentet blir medbestämmande – vilket
              i sin tur har förändrat vad man de facto kan göra.
            </seg>
            <seg n="fc32b37e">
              Det är två saker jag ser framför mig för vad ett sådant program
              bör hantera. Den första och kanske viktigaste, inte minst med
              den diskussion vi har just nu i Europa, är att få det europeiska
              asylsystemet att fungera bättre. Förstaasyllandsprincipen måste
              respekteras på ett bättre sätt. Vidare måste det brottsbekämpande
              samarbetet mellan berörda myndigheter stärkas. Det låter enkelt,
              men den typen av program måste ofta trycka på att information
              inhämtas och överlämnas till varandra. Det är de två punkter jag
              hoppas kommer att fördjupas när frågan återkommer till toppmötet
              i juni nästa år.
            </seg>
            <seg n="0c6f1aee">
              Befolkningstillväxt och investeringar i infrastruktur
            </seg>
          </u>
          <note type="speaker" n="6822a833">
            Anf. 54 ANDERS ÅKESSON (C):
          </note>
          <u who="anders_akesson_882924" xml:id="i-a90cb62950109775-0" n="282f7007">
            <seg n="9c781a86">
              Fru talman! I dag kunde sannolikt både statsministern och jag
              läsa i en av rikstidningarna att Helsingfors växer mer än väntat.
              Det är bra, men det är självklart en utmaning för både Helsingfors
              och resten av landet.
            </seg>
            <seg n="ad36df0d">
              I Helsingfors består självklart utmaningen i att klara åtagandet
              av att bli fler. I resten av landet är den motsatta utmaningen
              en krympande befolkning med allt färre som ska upprätthålla det
              vi brukar kalla god service, skatteunderlag och tillväxt i gjorda
              investeringar.
            </seg>
            <seg n="1572b54a">
              Om vi betraktar denna nyhet ur ett hela-landet-perspektiv tycker
              jag att det samhällsekonomiskt vore självklart att vi bättre försöker
              nyttja redan gjorda investeringar i samhällsinfrastruktur genom
              att få befolkningstillväxten mer spridd över landet.
            </seg>
            <seg n="165499dc">
              På vilket sätt och med vilka verktyg anser statsministern att
              vi ska verka för att få en befolkningsmässigt spridd tillväxt
              över hela landet?
            </seg>
          </u>
          <note type="speaker" n="eaa11119">
            Anf. 55 Statsminister FREDRIK REINFELDT (M):
          </note>
          <u who="fredrik_reinfeldt_0e8495" xml:id="i-4d9bd4ebe56d25e7-25" n="e475abfe">
            <seg n="a18e31ca">
              Fru talman! Detta är frågor som också har varit viktiga för Centerpartiet
              i budgetförhandlingar inom Alliansen. Det uppenbara är att Sverige
              är ett glesbefolkat, vidsträckt land. Vi jobbar mycket med investeringar
              i infrastruktur. Vi ser till att forskning och universitetssatsningar
              finns över hela landet. Vi skapar förutsättningar för företagande
              över hela Sverige. I många av de orter där vi har sett en befolkningsminskning
              har jag själv på plats kunnat notera att det som förr var en bygd
              kopplad till en arbetsgivare, oftast en stor industri, i flera
              fall har ersatts av rätt bred småföretagsamhet med flera olika
              branscher som agerar parallellt med varandra.
            </seg>
            <seg n="5917d021">
              Den typen av livskraftiga jobb i företag över hela Sverige, understödda
              av bra statliga investeringar, ger en god grund.
            </seg>
            <seg n="5ca3a033">
              Sedan finns utjämningssystem och andra resurser som ges riktat
              för att motverka risken för att service inte fungerar och att
              glesbygdsbutiker försvinner. Jag säger inte att vi kan reversera
              hela effekten. I grunden handlar det om mänskliga val, men det
              finns ett värde, precis som också Centerpartiet anser, i att hela
              Sverige kan leva.
            </seg>
            <seg n="4fdbcc33">
              Åtgärder mot våld
            </seg>
          </u>
          <note type="speaker" n="bcccea02">
            Anf. 56 YVONNE ANDERSSON (KD):
          </note>
          <u who="yvonne_andersson_3449f2" xml:id="i-4ec34f625e6b7743-0" n="d1f573ca">
            <seg n="2f265781">
              Fru talman! Det förekommer till synes alltmer våld i vårt samhälle.
              Skjutningar har förekommit i Skåne och Göteborg. Nu sist drabbades
              min hemstad, Linköping, med dubbelmordet i lilla Ljungsbro. Människor
              uttrycker sin oro.
            </seg>
            <seg n="09c6890e">
              Jag tror att det är viktigt att vidta alla tänkbara förebyggande
              åtgärder, att öka kunskapen om relevanta frågor och även återerövra
              begrepp som moral och etik i sammanhanget.
            </seg>
            <seg n="199928a4">
              Hur ser statsministern på skeendet, och vilka åtgärder behöver
              vidtas för att säkra ett tryggt samhälle för alla, särskilt barn,
              unga och äldre?
            </seg>
          </u>
          <note type="speaker" n="429db702">
            Anf. 57 Statsminister FREDRIK REINFELDT (M):
          </note>
          <u who="fredrik_reinfeldt_0e8495" xml:id="i-4d9bd4ebe56d25e7-26" n="e475abfe">
            <seg n="885d8d8d">
              Fru talman! Jag tycker mig se en dubbel utveckling. I våra nationella
              trygghetsundersökningar ser vi att svenskarna upplever sig vara
              allt tryggare i sina bostadsområden och i sina livsvillkor. I
              kärnan av dem som upplever otrygghet kan vi snarare se en växande
              tendens till gängkriminalitet, användande av grovt våld och inte
              sällan av vapen av olika slag.
            </seg>
            <seg n="db10c72f">
              Det här kan naturligtvis inte bara hanteras polisiärt, men det
              är viktigt att det görs. Stora förstärkningsresurser, också nationella,
              kommer nu till exempelvis Göteborg för att upplösa de fyra kriminella
              grupperingar som i stor utsträckning står bakom våldsanvändningen.
              De ägnar sig mycket åt att dela upp den kriminella marknaden,
              till exempel narkotikaförsäljningen som är mycket lukrativ i det
              här sammanhanget.
            </seg>
            <seg n="bc674992">
              Bredare och viktigare är naturligtvis att skolan fungerar, att
              det civila samhället, som är större än statens och det offentligas
              insatser, finns på plats, att det finns bra förutsättningar för
              familjer att växa och leva. Det är naturligtvis svårare att svara
              på detta under en kort minut, men detta är inte minst viktigt
              för de långsiktiga svar som Yvonne Andersson efterfrågar.
            </seg>
            <seg n="d491f7fa">
              Pensionärernas ekonomiska situation
            </seg>
          </u>
          <note type="speaker" n="519ca7e0">
            Anf. 58 PHIA ANDERSSON (S):
          </note>
          <u who="phia_andersson_8bd6a4" xml:id="i-c96b7ead0d45b2e3-0" n="b97580e4">
            <seg n="1120ee25">
              Fru talman! Regeringens misslyckade jobbpolitik slår hårt mot
              landets pensionärer. Deras ekonomi drabbas när pensionsbromsen
              slår till. Genomsnittspensionären förlorar 47 000 på nio år enligt
              de beräkningar som Pensionsmyndigheten har gjort. Av dessa är
              drygt 31 000 kända eftersom de avser åren 2010–2014. Men den lite
              längre prognosen för åren 2015–2018 pekar på ytterligare 16 000
              i pensionsförlust. Lägger man till alliansregeringens införda
              skillnader i skatt mellan löntagare och pensionärer ökar skillnaderna
              ytterligare.
            </seg>
            <seg n="b9f9a58d">
              Det kan inte vara rimligt att så stora skillnader ska finnas
              mellan inkomster över tid, speciellt inte när landets finanser
              är stabila.
            </seg>
            <seg n="31a707ee">
              Vad avser statsministern att göra åt pensionärernas situation?
            </seg>
          </u>
          <note type="speaker" n="034e60cb">
            Anf. 59 Statsminister FREDRIK REINFELDT (M):
          </note>
          <u who="fredrik_reinfeldt_0e8495" xml:id="i-4d9bd4ebe56d25e7-27" n="e475abfe">
            <seg n="df0b445a">
              Fru talman! Får jag påpeka att jag inte instämmer i beskrivningen
              av pensionssystemet? Det är viktigt att påpeka det för en socialdemokrat
              eftersom också ni står bakom pensionssystemet. Pensionssystemet
              är kopplat till hur många som arbetar, och därför är en växande
              sysselsättning i Sverige ett sätt att säkra pensionsutbetalningarna.
            </seg>
            <seg n="b6c17efc">
              Men det finns en annan faktor som kommer in här, nämligen att
              vi lever allt längre. Det gör att vi måste räkna in allt längre
              livslängder för att kunna balansera pensionsutbetalningarna. Då
              bör rimligen diskussionen gälla hur vi ska uppmuntra dem som vill,
              önskar och har förmåga att jobba lite längre.
            </seg>
            <seg n="f6919d52">
              Jag tror – och det har vi analyserat fördelningspolitiskt vid
              flera tillfällen – att det är viktigt att stötta de grupper i
              pensionärskollektivet som lever med de minsta ekonomiska marginalerna.
              Därför har regeringen vid två tillfällen höjt det särskilda bostadstillägg
              som finns för de pensionärer som lever med de minsta ekonomiska
              marginalerna. Det är ett mycket verkningsfullt sätt att balansera
              effekten av detta till de 16 miljarder vi vid fem tillfällen har
              sänkt skatterna för pensionärer. Det är något som vi naturligtvis
              också kommer att titta på framöver.
            </seg>
            <seg n="321215c0">
              Antalet högskoleplatser
            </seg>
          </u>
          <note type="speaker" n="99d0bc53">
            Anf. 60 IBRAHIM BAYLAN (S):
          </note>
          <u who="ibrahim_baylan_5ff931" xml:id="i-2a57bacad00a0e00-0" n="41618933">
            <seg n="cb23c2bf">
              Fru talman! Förra veckan kom antagningsstatistiken till landets
              högskolor. När det gäller vårantagningen är det rekord för sjunde
              året i rad. Det var en ökning av antalet sökande med 5 procentenheter.
            </seg>
            <seg n="066e8a11">
              Samtidigt ser vi att regeringen för tredje året i rad drar ned
              på antalet högskoleplatser i vårt land. Anledningen till det är
              enkel. Den finns att läsa i regeringens budgetproposition. Det
              reformutrymme som finns investeras i framför allt skattesänkningar.
            </seg>
            <seg n="a29bf268">
              Vad har ni för grund för politiken, statsministern, som går ut
              på att när antalet ungdomar som söker till högskolan ökar drar
              ni ned på antalet högskoleplatser? Vad är logiken och strategin
              bakom en sådan utveckling för landet Sverige?
            </seg>
          </u>
          <note type="speaker" n="06874389">
            Anf. 61 Statsminister FREDRIK REINFELDT (M):
          </note>
          <u who="fredrik_reinfeldt_0e8495" xml:id="i-82cf2fdcfcb3389a-1" n="e475abfe" next="i-4a8bd9cf8928874d-1">
            <seg n="3776d5ff">
              Fru talman! Detta är helt enkelt inte en korrekt beskrivning.
              Det är fler som är högskolestuderande nu än 2006, och det är fler
              som nu och kommande år – som andel av varje årskull – kommer att
              ha access till högre utbildning.
            </seg>
            <seg n="b70cefa7">
              Sedan ska man lära sig en sak om Sverige, och det är att det
              ibland beskrivs som att det föds 100 000 barn om året i Sverige,
              men det stämmer inte. Det finns år då det föds färre än 90 000
              barn, och det finns andra år då det föds uppemot 120 000 barn.
              Det påverkar också siffrorna för hur många det är som är i ålder
              för förskola, grundskola, gymnasieskola och för högre utbildning.
            </seg>
            <seg n="2f8ede2d">
              Just nu har vi en utveckling där detta kommer att påverka hur
              många högskoleplatser som behövs, eftersom det i slutet av 1990-talet
              föddes ganska få barn i Sverige. Det följdes av en större ökning
              av barnafödandet som vi ser effekten av just nu i svensk förskola.
              Det är viktigt att ta med även sådant.
            </seg>
            <seg n="c9453487">
              Tv-sändningar av idrottsevenemang
            </seg>
          </u>
          <note n="83143728">
            Anf. 62 GUNILLA CARLSSON i Hisings Backa (S):
          </note>
          <u who="fredrik_reinfeldt_0e8495" xml:id="i-4a8bd9cf8928874d-1" n="e475abfe" prev="i-82cf2fdcfcb3389a-1">
            <seg n="7adbb400">
              Fru talman! Under de senaste dagarna har frågan varit upp angående
              om svenska folket kommer att kunna följa de kommande OS-sändningarna
              i tv.
            </seg>
            <seg n="486b8355">
              Riksdagen beslutade redan 2012 att regeringen skulle inrätta
              en så kallad evenemangslista. Alliansens partier röstade emot
              detta. En evenemangslista innebär att man på nationell nivå beslutar
              att vissa stora idrottsevenemang ska sändas i så kallade fria
              kanaler.
            </seg>
            <seg n="717105b8">
              Dessutom finns det EU-direktiv om att EU:s länder ska införa
              en evenemangslista. Trots riksdagens beslut har frågan ännu inte
              fått någon lösning. Evenemangslista finns i många andra europeiska
              länder, bland annat i Norge, Finland, Storbritannien med flera.
              Vi socialdemokrater menar att en sådan lista bör införas också
              i Sverige för att större evenemang som OS ska kunna ses i fria
              tv-kanaler.
            </seg>
            <seg n="d0a7e5a5">
              Som det ser ut just nu kommer inte hela det svenska folket att
              kunna se de kommande OS-sändningarna. Hur tänker statsministern
              säkerställa att stora idrottsevenemang kommer att kunna följas
              av hela svenska folket? Och när kommer det att presenteras en
              evenemangslista?
            </seg>
          </u>
          <note type="speaker" n="82e44347">
            Anf. 63 Statsminister FREDRIK REINFELDT (M):
          </note>
          <u who="fredrik_reinfeldt_0e8495" xml:id="i-4d9bd4ebe56d25e7-28" n="e475abfe">
            <seg n="f35cb0c8">
              Fru talman! Vi håller på att se över hur en evenemangslista kan
              utformas. Men jag vill bara påpeka att inte vare sig det som vi
              tittar på eller det som Socialdemokraterna säger på något sätt
              garanterar att det skulle innebära att Sveriges Television får
              visa OS. Det beror på att det är Internationella olympiska kommittén
              som äger rättigheterna, och man är fri att sälja dessa rättigheter
              till vem som man så önskar.
            </seg>
            <seg n="1c5f3a86">
              Huruvida man skulle kunna lösa detta med den här typen av åtgärder
              tror jag inte har någon utsikt. Det beror också på en annan sak.
              I sättet att finansiera moderna olympiska spel ingår att man räknar
              med att den typen av rättigheter säljs till högstbjudande. Det
              tror jag inte att något politiskt parti i Sverige har möjlighet
              att påverka även om det är populärt att uttrycka det som att man
              skulle kunna göra det.
            </seg>
            <seg n="e107b61b">
              Tillgången till service på landsbygden
            </seg>
          </u>
          <note type="speaker" n="2e3cb3bf">
            Anf. 64 TINA EHN (MP):
          </note>
          <u who="tina_ehn_94fa72" xml:id="i-352b436bc04228a2-0" n="8e6274ec">
            <seg n="8a438b47">
              Fru talman! Min frågeställning liknar den som Centerpartiets
              Anders Åkesson tidigare lyfte fram här.
            </seg>
            <seg n="e7d7c0af">
              Debatten handlar om ett Sverige som dras itu. Det pågår en utveckling
              där orter förlorar både människor och service. Det gäller postutdelning,
              polisnärvaro, biblioteksfilialer, utbildningsmöjligheter och bredbandsuppkopplingar.
            </seg>
            <seg n="cb0925db">
              Senast i veckan har det rapporterats om att många landsbygdsbutiker
              har lagt ned sin verksamhet. Små butiker och lanthandlare säljer
              snart sin sista mjölk, kanske man kan säga. Människor måste då
              ta bilen och åka längre sträckor för att nå den servicen.
            </seg>
            <seg n="261893cf">
              Alla vill inte flytta till Helsingfors, hör man ibland från människor.
              Men den här utvecklingen pågår väldigt starkt i Sverige just nu.
            </seg>
            <seg n="1b6c2c83">
              Jag vill fråga vilka ambitioner som statsministern har för att
              förändra eller påverka den här utvecklingen, att människor på
              många platser inte längre har tillgång till en grundläggande service
              i form av till exempel en lokal dagligvarubutik.
            </seg>
          </u>
          <note type="speaker" n="37ef842e">
            Anf. 65 Statsminister FREDRIK REINFELDT (M):
          </note>
          <u who="fredrik_reinfeldt_0e8495" xml:id="i-4d9bd4ebe56d25e7-29" n="e475abfe">
            <seg n="3ae4ff3c">
              Fru talman! Som jag nämnde tidigare finns det vissa stöd som
              vi arbetar med för att motverka delar av denna utveckling. Jag
              vill dock påpeka att det inte alls är så att hela strömmen nu
              är att alla flyttar till Helsingfors.
            </seg>
            <seg n="b3b54e60">
              Det är inte heller så att den förändring som nu sker, att mindre
              butiker försvinner, innebär att det bara finns butiker kvar i
              Helsingfors. Ofta förskjuts det mot andra typer av butiker också
              i mer glest befolkade delar av Sverige. Det finns alltså en marknadsdriven
              utveckling som är en följd av hur människor väljer att konsumera.
            </seg>
            <seg n="0417c983">
              Jag har redovisat de stöd som finns. Men jag kan påpeka för Tina
              Ehn vad jag inte tycker att vi ska göra. Jag tycker inte att vi
              ska införa kilometerskatt eller höja bensinskatten. Jag tycker
              inte att vi ska påföra stora kostnader på landsbygdens transporter.
              Det kommer nog inte att gå i rätt riktning när det gäller de avsikter
              som Tina Ehn säger sig stå bakom, snarare tvärtom. Det finns också
              risker med att tro att man kan lägga stora kostnader på transporter
              i glesbygd. Det kommer snarare att skynda på en oönskad utveckling.
            </seg>
            <seg n="321215c0">
              Antalet högskoleplatser
            </seg>
          </u>
          <note type="speaker" n="11b3f119">
            Anf. 66 THOMAS STRAND (S):
          </note>
          <u who="thomas_strand_7e1b27" xml:id="i-a1382593584c9ab0-0" n="31bd72b5">
            <seg n="41577c3d">
              Fru talman! Jag vill följa upp den fråga som Ibrahim Baylan ställde
              om högskoleplatser.
            </seg>
            <seg n="44e90e1d">
              Vi vet att utbildning är ett av de främsta redskapen för att
              bekämpa arbetslösheten. Arbetslösheten är hög i dag, högre än
              när statsministern kom till makten.
            </seg>
            <seg n="cc6957c8">
              I det läget väljer regeringen att minska antalet högskoleplatser.
              Mäter man per tusen ungdomar var det fler högskoleplatser 2006
              än vad det är i dag. Platserna har minskat från drygt 430 platser
              till 377 platser per 1 000 ungdomar.
            </seg>
            <seg n="89d823e3">
              Det betyder att lärosäten får avvisa ungdomar som vill utbilda
              sig till sådana kvalificerade yrken som civilingenjörer, jurister
              och psykologer.
            </seg>
            <seg n="2bb80c61">
              Det är för mig en obegriplig politik att ni stänger dörrar för
              ungdomar som vill studera. Därför kvarstår frågan: Vad är motivet
              för att dra ned på antalet utbildningsplatser i högskolan när
              arbetslösheten bland ungdomar nu är så hög?
            </seg>
          </u>
          <note type="speaker" n="84b3819b">
            Anf. 67 Statsminister FREDRIK REINFELDT (M):
          </note>
          <u who="fredrik_reinfeldt_0e8495" xml:id="i-4d9bd4ebe56d25e7-30" n="e475abfe">
            <seg n="ef79e499">
              Fru talman! Det är viktigt att det finns många högskoleplatser,
              och de är nu fler än vad som var fallet 2006. Dessutom har vi
              tillskjutit kvalitetsresurser så att också utbildningarnas innehåll
              blir bättre. Vi har också gjort särskilt riktade satsningar på
              grupper som är väldigt efterfrågade. Det gäller utbildningsplatser
              för läkare, sjuksköterskor och ingenjörer. Det antalet växer nu
              mycket kraftigt, det har vi öppnat för. Så jag instämmer helt
              enkelt inte i Thomas Strands beskrivning.
            </seg>
            <seg n="96d6f61c">
              En förändring som finns med i sammanhanget är ju att vi har infört
              avgifter för utländska studenter som vill studera i Sverige, någonting
              som jag tycker är försvarligt. Jag tycker inte att attraktiviteten
              för svensk högskoleutbildning ska vara att den är gratis, utan
              attraktiviteten ska vara att den håller hög kvalitet. Det gör
              att söktrycket från dem som inte bor inom Europeiska unionen har
              minskat något. Det är ett faktum som bör vägas in.
            </seg>
            <seg n="b46e7dba">
              Sedan spelar det – som sagt – också en roll hur stora årskullarna
              är. Men vi befinner oss nu i en situation där det är en mycket
              stor och växande andel av befolkningen som har access till högskoleplatser,
              vilket är viktigt för att möta hur svensk arbetsmarknad utvecklas.
            </seg>
            <seg n="d68fddfd">
              Minoriteters ställning i Turkiet
            </seg>
          </u>
          <note type="speaker" n="44227a6f">
            Anf. 68 YILMAZ KERIMO (S):
          </note>
          <u who="yilmaz_kerimo_0a9bd1" xml:id="i-b97f2dad92ca4b7d-0" n="b1d494c1">
            <seg n="d06d3c4e">
              Fru talman! Turkiets premiärminister är här i dag på besök. Han
              har träffat er och ska också träffa andra.
            </seg>
            <seg n="93064c64">
              Det har nyligen presenterats ett demokratipaket i Turkiet där
              innehållet är mycket tomt. Många minoritetsgrupper är missnöjda.
              Det finns bara privata kurser i minoritetsspråken, det finns ingen
              sådan modersmålsundervisning i skolorna.
            </seg>
            <seg n="586ad61b">
              Många minoriteter, aleviter, assyrier/syrianer och kurder, har
              inte fått något erkännande som minoritetsgrupper, och därför har
              de inte fått de rättigheterna.
            </seg>
            <seg n="5610ec7c">
              När det gäller Mor Gabriels kloster har det utlovats att de gamla
              ägarna ska få tillbaka det. Men det är bara 30 procent som lämnas
              tillbaka, inte hela marken.
            </seg>
            <seg n="5b692340">
              Det finns fortfarande brister i yttrandefrihet, demokrati och
              rättigheter för minoriteterna.
            </seg>
            <seg n="f8af5a73">
              Har statsministern påpekat dessa brister för premiärminister
              Erdoğan? Och hur tänker ni följa upp att Turkiet åtgärdar dessa
              brister så att Turkiet blir en demokrati och därmed också blir
              medlem i EU?
            </seg>
          </u>
          <note type="speaker" n="36de46f8">
            Anf. 69 Statsminister FREDRIK REINFELDT (M):
          </note>
          <u who="fredrik_reinfeldt_0e8495" xml:id="i-4d9bd4ebe56d25e7-31" n="e475abfe">
            <seg n="d21f3403">
              Fru talman! Jag har vid flera tillfällen träffat premiärminister
              Erdoğan. En mer rättvis beskrivning är att det trots allt har
              genomförts en lång rad reformer.
            </seg>
            <seg n="e74d8009">
              Första gången jag träffade premiärminister Erdoğan fanns det
              ett stort ifrågasättande om man skulle diskutera kurders möjligheter
              att använda sitt eget språk, möjligheter som premiärminister Erdoğan
              därefter har förbättrat.
            </seg>
            <seg n="69dcc7ff">
              Det demokratiska paket som han har presenterat har välkomnats
              av omvärlden. Det är inte i alla delar perfekt. Man skulle kunna
              gå längre, men det är en process – och det ska man vara klar över
              – som har mött stark kritik av ultranationalister i Turkiet som
              protesterar mot det som premiärminister Erdoğan genomför.
            </seg>
            <seg n="db0f4690">
              Det är bättre att den turkiske premiärministern själv får svara
              på frågorna, men dessa diskussioner togs upp. Vi välkomnar de
              steg som har tagits, men vi pekade också på behovet av fortsatta
              reformer när det gäller minoritetsgrupper, vilket är ett begrepp
              som inte innebär detsamma i Turkiet som när vi talar om nationella
              minoriteter i Sverige.
            </seg>
            <seg n="08e29838">
              Jag ser oss som goda vänner till Turkiet också när det gäller
              ansträngningarna för att reformprocessen ska fortsätta.
            </seg>
            <seg n="9389cc60">
              Lagstiftning om finansieringen av politiska partier
            </seg>
          </u>
          <note type="speaker" n="29b029cb">
            Anf. 70 JASENKO OMANOVIC (S):
          </note>
          <u who="unknown" xml:id="i-4d9bd4ebe56d25e7-32" n="1f6ca066">
            <seg n="7a244ae5">
              Fru talman! Den 29 november 2012 sade statsministern här i kammaren
              att hans ambition är att vi i god tid före valet 2014 ska ha på
              plats en lagstiftning som reglerar all finansiering av partier
              och kandidater. För någon vecka sedan kunde vi i tv-programmet
              Kalla fakta höra att Sverige till och med i FN motarbetar en reglering
              av tobaksbolagens bidrag till kandidater och partier.
            </seg>
            <seg n="a3021f0d">
              Jag vill påpeka, fru talman, att trots den ambition som statsministern
              hade har vi fortfarande inte fått någon proposition till riksdagen
              om att reglera den lagstiftning som gäller all finansiering, inklusive
              anonyma bidrag till Europavalet, som ju är om sex månader.
            </seg>
            <seg n="ebbe28ee">
              Frågan kvarstår: Kommer vi att få en lagstiftning så att väljare
              vet vem som står bakom finansieringen av partierna?
            </seg>
          </u>
          <note type="speaker" n="664e7130">
            Anf. 71 Statsminister FREDRIK REINFELDT (M):
          </note>
          <u who="fredrik_reinfeldt_0e8495" xml:id="i-4d9bd4ebe56d25e7-33" n="e475abfe">
            <seg n="64e4c93a">
              Fru talman! Det finns ett lagstiftningsarbete som är i gång och
              ett remissutfall som delvis var kritiskt. Det ställdes frågor
              som leder in i diskussionen om hur vi ska se på vår grundlag.
              Jag antar att även Socialdemokraterna anser att det är viktigt
              att det vi gör är grundlagsenligt.
            </seg>
            <seg n="a3ee5aad">
              Vår ambition kvarstår, men det måste vara ett riktigt och bra
              lagstiftningsarbete. Under den här processen har bland annat mitt
              parti ändrat tillämpningen av hur vi i partiet tar emot gåvor
              från enskilda personer. Vi offentliggör alla som skänker över
              20 000 och tar inte emot bidrag från företag.
            </seg>
            <seg n="18292282">
              Den stora fråga som kommer att kvarstå i framtiden – och det
              är därför märkligt när det är en socialdemokrat som ställer frågan
              – är att det enda verkliga beroende som finns finansieringsmässigt,
              och som det finns anledning att diskutera, är socialdemokratins
              beroende av lotterier och av fackliga medlemmars betalning, även
              från dem som röstar på andra partier än Socialdemokraterna.
            </seg>
            <seg n="42db98a0">
              Vinster i fristående skolor
            </seg>
          </u>
          <note type="speaker" n="0be7adf3">
            Anf. 72 PETER PERSSON (S):
          </note>
          <u who="peter_persson_b021b6" xml:id="i-644d1651cbecfaae-0" n="58980af4">
            <seg n="c5eb94e6">
              Fru talman! Under den här hösten har många människor i vårt land
              upprörts över hur friskolor och privatskolor sorterar elever och
              säger: Ni är inte välkomna. Det är stora vinstuttag i verksamheter
              och försäljningar. Vinstmaximering har tydligt gått före undervisning.
            </seg>
            <seg n="e0a66b72">
              Kring detta hade jag en debatt med finansministern den 5 september.
              Han uttryckte sig närmast raljant och uttalade: Vad ser Socialdemokraterna
              för problem med att tjäna pengar i fristående skolor? Det skiljer
              väl inte från byggnation, produktion av tegel, cement eller stålvaror?
            </seg>
            <seg n="67051607">
              Delar statsministern denna mycket bekymmersfria syn på vinstuttag
              och kortsiktighet i privatskolor i vårt land?
            </seg>
          </u>
          <note type="speaker" n="f0e3d9c1">
            Anf. 73 Statsminister FREDRIK REINFELDT (M):
          </note>
          <u who="fredrik_reinfeldt_0e8495" xml:id="i-4d9bd4ebe56d25e7-34" n="e475abfe">
            <seg n="630d39f5">
              Fru talman! Alla barn ska ha rätt att välja skola, och ingen
              skola har rätt att säga nej till något barn. Det finns lagstöd
              för detta, och Skolinspektionen ska se till att det efterlevs.
              Vi har sett till att förstärka möjligheterna för Skolinspektionen
              att agera mot skolor som inte följer detta. Just denna valfrihet
              är mycket viktig.
            </seg>
            <seg n="01ae9f7b">
              Jag är mycket glad över att sex partier står bakom Friskolekommitténs
              betänkande, inklusive Socialdemokraterna, som säger att det är
              värdefullt med valfrihet och att det ska finnas möjlighet att
              bedriva dessa i form där man kan gå med vinst. Det är viktigt
              att det görs på ett sätt som gör att man respekterar att det handlar
              om skattepengar. Därför ställer vi i kommittéslutsatserna ökande
              krav, som vi kommer att föra till lagstiftning, på långsiktigt
              ägaransvar.
            </seg>
            <seg n="7ed767b6">
              Det finns för övrigt därtill en annan utredning som tittar på
              andra delar av skattefinansierad välfärd. På det sättet uppnår
              vi den bästa balansen: Brett stöd för att det ska finnas valfrihet,
              att man ska vara aktsam om skattebetalarnas pengar och att det
              ska finnas möjlighet till sanktioner gentemot dem som inte följer
              reglerna.
            </seg>
            <seg n="0827a24a">
              Skattereglerna för hyresrätt och ägd bostad
            </seg>
          </u>
          <note type="speaker" n="1ca1ca8e">
            Anf. 74 LARS ERIKSSON (S):
          </note>
          <u who="lars_eriksson_76ba1f" xml:id="i-f37091ebb03c60f5-0" n="bfcc82eb">
            <seg n="7184f8d7">
              Fru talman! Statsministern! Att det byggs för lite hyresrätter
              är inte någon nyhet. I tabloider i Helsingforsspressen har vi
              i dag kunnat läsa att fastighetsskatten för hyresfastigheter är
              på väg att tas bort, och det är bra. Hyresrätten är skattemässigt
              missgynnad. Men att ta bort fastighetsskatten på hyresfastigheter
              påverkar inte nyproduktionen särskilt mycket. Redan i dag är man
              befriad från denna skatt i 15 år. En nybyggd hyreslägenhet blir
              i dag ca 2 000 kronor dyrare per månad att bo i än en ägd bostad.
            </seg>
            <seg n="9de42a24">
              Min fråga till statsministern är: Anser statsministern att hyresrätten
              är skattemässigt missgynnad, och kommer det något förslag om att
              ge hyresrätten mer likvärdiga villkor gentemot ägd bostad?
            </seg>
          </u>
          <note type="speaker" n="cff897e6">
            Anf. 75 Statsminister FREDRIK REINFELDT (M):
          </note>
          <u who="fredrik_reinfeldt_0e8495" xml:id="i-82cf2fdcfcb3389a-2" n="e475abfe" next="i-4a8bd9cf8928874d-2">
            <seg n="27ab5ede">
              Fru talman! Det som återges i medier i dag är en intervju av
              en utredare. Det är inte ett färdigt utredningsuppdrag, och det
              är inte heller någonting som är politiskt färdigt avvägt.
            </seg>
            <seg n="26f8c712">
              Låt mig säga för den som önskar se fler bostäder byggda att det
              inte bara finns en spak att dra i. Det är en omfattande regelmassa
              som är en blandning av påverkan från statliga såväl som kommunala
              makthavare men också från privata intressenter. Det finns en lång
              rad aspekter på detta, varav vi nära nog utreder alla, och vi
              vrider på alla möjligheter för att underlätta och förbättra nyproduktionen.
              Från att ha haft låga tal får vi nu signaler om att nyproduktionen
              ökar.
            </seg>
            <seg n="dd46e517">
              Jag tror att en bärande del av detta har varit det avtal om en
              presumtionshyra upp till 15 år som parterna på hyresmarknaden
              kunde ingå och som jag tror öppnar för att det kommer att bli
              intressantare att bygga hyresrätter.
            </seg>
            <seg n="c6dccadb">
              Det är som sagt inte bara en fråga om skatter och inte bara en
              fråga om det avtalet. Det är mycket annat som måste till för att
              vi ska få större bostadsproduktion.
            </seg>
          </u>
          <note n="e32ab7b5">
            Anf. 76 FÖRSTE VICE TALMANNEN:
          </note>
          <u who="fredrik_reinfeldt_0e8495" xml:id="i-4a8bd9cf8928874d-2" n="e475abfe" prev="i-82cf2fdcfcb3389a-2">
            <seg n="9f496d48">
              Därmed tackar jag statsministern. Frågestunden är avslutad.
            </seg>
            <seg n="6dcec42a">
              Följande fråga för skriftligt svar hade framställts:
            </seg>
          </u>
          <note n="ed7bd956">
            6 § Bordläggning
          </note>
          <note n="27589fa6">
            Följande dokument anmäldes och bordlades:
          </note>
          <note n="a6fdb5a1">
            7 § Anmälan om interpellationer
          </note>
          <note n="19f66c5b">
            Följande interpellationer hade framställts:
          </note>
          <note n="637624f4">
            den 7 november
          </note>
          <note n="e6f91c6a">
            Lena Olsson
          </note>
          <note n="4ddc9af4">
            Gunnar Sandberg
          </note>
          <note n="6c1ca53b">
            Gunilla Svantorp
          </note>
          <note n="84f8d0f7">
            Johan Löfstrand
          </note>
          <note n="0d23dbf2">
            Interpellationerna redovisas i bilaga som fogats till riksdagens
            snabbprotokoll tisdagen den 12 november.
          </note>
          <note n="e0cf7866">
            8 § Anmälan om fråga för skriftligt svar
          </note>
          <note n="637624f4">
            den 7 november
          </note>
          <note n="141f7a46">
            Anna Wallén
          </note>
          <note n="27834cab">
            Frågan redovisas i bilaga som fogats till riksdagens snabbprotokoll
            tisdagen den 12 november.
          </note>
          <note n="e6f60f26">
            9 § Kammaren åtskildes kl. 14.46.
          </note>
          <note n="6b9d9855">
            Förhandlingarna leddes
          </note>
          <note n="26078b0e">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
