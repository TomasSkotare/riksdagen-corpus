<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2013</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2013</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201314--97</head>
          <docDate when="2013-04-08">2013-04-08</docDate>
        </div>
      </front>
      <body>
        <div>
          <note n="2e8ae1ca">
            ﻿
          </note>
          <note n="0b39e7c6">
            Riksdagens protokoll
          </note>
          <note n="1e9f8ce3">
            2013/14:97
          </note>
          <note type="date" n="3b192764">
            Tisdagen den 8 april
          </note>
          <note n="886035f2">
            Kl. 13:00 - 19:26
          </note>
          <note n="6c1de2c0">
            1 § Justering av protokoll
          </note>
          <note n="fa741e51">
            Protokollen för den 1 och 2 april justerades.
          </note>
          <note n="c2bdb14e">
            2 § Meddelande om frågestund
          </note>
          <note n="40bdbe3b">
            Förste vice talmannen meddelade att vid frågestunden torsdagen
            den 10 april kl. 14.00 skulle följande statsråd närvara:
          </note>
          <note n="a3a68b10">
            Socialminister Göran Hägglund (KD), utrikesminister Carl Bildt
            (M), statsrådet Peter Norman (M), statsrådet Stefan Attefall (KD)
            och arbetsmarknadsminister Elisabeth Svantesson (M).
          </note>
          <note n="066f7b4c">
            3 § Anmälan om subsidiaritetsprövning
          </note>
          <note n="2aecc3f6">
            Förste vice talmannen anmälde att utdrag ur prot. 2013/14:23
            för torsdagen den 3 april i ärende om subsidiaritetsprövning av
            EU-förslag hade kommit in från skatteutskottet.
          </note>
          <note n="3e332c78">
            4 § Anmälan om fördröjda svar på interpellationer
          </note>
          <note n="80213c8a">
            Följande skrivelser hade kommit in:
          </note>
          <note n="7558e6f9">
            Interpellation 2013/14:386
          </note>
          <note n="f1d7b66d">
            Interpellation 2013/14:386 Offentligt ansvar för arbetssituationen
            inom flygbranschen
          </note>
          <note n="5016ce09">
            Interpellationen kommer att besvaras tisdagen den 15 april 2014.
          </note>
          <note n="256e084f">
            Skälet till dröjsmålet är tidigare inbokade resor och arrangemang.
          </note>
          <note n="3aa69933">
            Fredrik Ahlén
          </note>
          <note n="bfd026a7">
            Interpellation 2013/14:398
          </note>
          <note n="32bab535">
            Interpellation 2013/14:398 Kollektivtrafikbolagens biljettsystem
          </note>
          <note n="5016ce09">
            Interpellationen kommer att besvaras tisdagen den 15 april 2014.
          </note>
          <note n="256e084f">
            Skälet till dröjsmålet är tidigare inbokade resor och arrangemang.
          </note>
          <note n="3aa69933">
            Fredrik Ahlén
          </note>
          <note n="4c46cc9c">
            Interpellation 2013/14:402
          </note>
          <note n="51cb69a3">
            Interpellation 2013/14:402 Smittskyddslagen
          </note>
          <note n="346072e0">
            Interpellationen kommer att besvaras måndagen den 28 april 2014.
          </note>
          <note n="0a92cd69">
            Skälet till dröjsmålet är redan inplanerade aktiviteter.
          </note>
          <note n="d1d434e4">
            Marianne Jenryd
          </note>
          <note n="107afea8">
            Interpellation 2013/14:407
          </note>
          <note n="8be5d686">
            Interpellation 2013/14:407 Tvångsprivatisering av äldreomsorgen
          </note>
          <note n="820894a6">
            Interpellationen kommer att besvaras den 13 maj 2014.
          </note>
          <note n="32c219ef">
            Skälet till dröjsmålet är redan inbokade engagemang.
          </note>
          <note n="d1d434e4">
            Marianne Jenryd
          </note>
          <note n="d546d06c">
            5 § Ärenden för förnyad bordläggning
          </note>
          <note n="7c18c97b">
            Följande dokument bordlades för andra gången:
          </note>
          <note n="7aeef87f">
            6 § Svar på interpellation 2013/14:315 om kvinnors rätt till
            sin egen kropp
          </note>
          <note type="speaker" n="cd3e691e">
            Anf. 1 Socialminister GÖRAN HÄGGLUND (KD):
          </note>
          <u who="goran_hagglund_c76ab9" xml:id="i-77996489e38efcfc-0" n="5f956e7b">
            <seg n="f418b2da">
              Fru talman! Amineh Kakabaveh har frågat EU-ministern vad statsrådet
              avser att göra för att inom EU stärka kvinnors rättigheter när
              det gäller sexuell och reproduktiv hälsa och rätten till abort
              i världen samt vad statsrådet avser att göra för att påverka olika
              sekulära och religiösa krafter inom EU för att uppnå detta mål.
              Interpellanten frågar även om statsrådet avser att verka för att
              Sverige tillsammans med andra EU-länder i FN ska stärka kvinnors
              rätt till sexuell och reproduktiv hälsa och rätten till sin egen
              kropp.
            </seg>
            <seg n="85d158bb">
              Arbetet inom regeringen är så fördelat att det är jag som ska
              svara på interpellationen.
            </seg>
            <seg n="a6a50888">
              Sverige verkar kontinuerligt, ensamt och tillsammans med andra
              EU-länder, inom ramen för FN för att stärka kvinnors och också
              mäns rätt till sexuell och reproduktiv hälsa och rättigheter,
              inklusive rätten till sina egna kroppar och sin sexualitet, och
              rätten att inte utsättas för tvång och våld.
            </seg>
            <seg n="0309de23">
              Sexuell och reproduktiv hälsa och rättigheter, SRHR, är en prioriterad
              fråga för den svenska regeringen och central i Sveriges arbete
              för mänskliga rättigheter, jämställdhet och hälsa. SRHR rör alla
              människor, och frågorna behandlas i en rad forum, som exempelvis
              i FN:s generalförsamling, MR-rådet, FN:s kvinnokommission, CSW,
              Världshälsoorganisationen, WHO, och FN:s befolkningskommission.
              Frågorna är centrala också i flera övergripande förhandlingar,
              till exempel post-2015-agendan och arbetet med hållbar utveckling,
              där Sverige söker få gehör för ett starkare skydd av SRHR.
            </seg>
            <seg n="6b9be5fc">
              Under senare år har förhandlingsklimatet vad gäller SRHR försvårats
              på grund av att flera länder eller grupper av länder försöker
              försvaga eller omförhandla viktiga, starka överenskommelser på
              SRHR-området, framför allt vad gäller kvinnors rätt till sina
              egna kroppar, inklusive rätten till säker och laglig abort samt
              ungdomars rätt till sexualundervisning. SRHR undermineras också
              av de många stater som agerar i syfte att genom hänvisning till
              sedvänjor, kultur och religiösa tolkningar åsidosätta kvinnors
              åtnjutande av mänskliga rättigheter, liksom av försök att framhålla
              att familjen endast kan ha en form. Sverige, tillsammans med övriga
              nordiska länder och majoriteten EU-länder, lägger därför extra
              stor vikt vid dessa frågor i internationella förhandlingar för
              att försvara internationella överenskommelser på området och om
              möjligt flytta fram positionerna ytterligare.
            </seg>
            <seg n="544218d6">
              För att understryka det globala svenska engagemanget i SRHR-frågorna
              kommer Sverige att delta på politisk nivå under befolkningskommissionens
              möte i april när en översyn av implementeringen av handlingsprogrammet
              från befolkningskonferensen i Kairo 1994 kommer att göras, och
              SRHR-frågorna står i förgrunden.
            </seg>
            <seg n="9b6003bb">
              Vägledande för EU:s position om SRHR inom ramen för FN är EU:s
              rådsslutsatser om utvecklingsagendan post-2015, som understryker
              vikten av SRHR och betonar att jämställdhet är en förutsättning
              för utveckling och stärkande av kvinnors egenmakt.
            </seg>
            <seg n="fe460710">
              I förhandlingarna om SRHR inom EU har Sverige aktivt, med respekt
              för medlemsstaternas olika lagstiftning och regelverk, försökt
              och lyckats få gehör för att EU i globala förhandlingar ska föra
              fram krav på SRHR. Arbete återstår dock för att uppnå samsyn bland
              EU:s medlemsstater kring vikten av sexuell och reproduktiv hälsa
              och rättigheter.
            </seg>
            <seg n="7cd0d3bd">
              Vad gäller agerande med andra EU-länder kommer Sverige fortsatt
              att arbeta på MR-området för att vidmakthålla och stärka respekten
              för SRHR och liksom under många år fortsätta höra till de mest
              aktiva förespråkarna för SRHR och mot olika former av inskränkningar
              i dessa rättigheter.
            </seg>
            <seg n="17d9512c">
              Sverige är näst största givare till FN:s befolkningsfond UNFPA,
              vars mandat kommer att implementera handlingsprogrammet från Kairokonferensen
              1994 och vars övergripande mål är universell tillgång till sexuell
              och reproduktiv hälsa och rättigheter.
            </seg>
          </u>
          <note type="speaker" n="9d583b8a">
            Anf. 2 AMINEH KAKABAVEH (V):
          </note>
          <u who="amineh_kakabaveh_836342" xml:id="i-3cf198296530b96b-0" n="661be5c4">
            <seg n="c69f71b8">
              Fru talman! Jag vill tacka socialministern för svaret. Ministern
              svarar med en noggrann redogörelse för vilka internationella sammanhang
              som Sverige finns med och verkar i när det gäller sexuell och
              reproduktiv hälsa samt rätten till abort. Den svenska ståndpunkten
              i dessa frågor framstår för mig som självklar.
            </seg>
            <seg n="63d89d1c">
              På många håll i världen har kvinnors rätt till abort och hela
              frågan om sexuell och reproduktiv hälsa attackerats av starka
              reaktionära, konservativa och kvinnofientliga krafter. Abortmotståndarna
              i ett land med en upplyst och utbildad befolkning som USA attackeras.
              Läkare som genomför aborter attackeras. I en del stater i USA
              är aborträtten beskuren eller till och med förbjuden.
            </seg>
            <seg n="af9efd29">
              I ett europeiskt land som Polen, dit svenska kvinnor reste för
              50 år sedan för att göra abort, är aborträtten i dag starkt hotad
              och beskuren. Orsakerna är att starka religiösa krafter i Polen
              har lyckats med att driva igenom långtgående abortbegränsningar.
            </seg>
            <seg n="b0b9979e">
              Hur det är i länder där islamisk fundamentalism har stort politiskt
              inflytande behöver jag väl knappast säga något om.
            </seg>
            <seg n="35038994">
              Men även i upplysta Sverige har vår officiella ståndpunkt börjat
              ifrågasättas. Genomgående kan man se att överallt där aborträtten
              har begränsats och kvinnors rättigheter har beskurits har dessa
              begränsningar och förbud varit följden av ökade religiösa krafter
              samt inskränkningar i kvinnors rörelsefrihet och kvinnors rättigheter.
              Med andra ord har religiös fundamentalism och högerextremistiska
              krafter samverkat och samspelat – det spelar ingen roll vilken
              religion det handlar om – och medfört ett ökat kvinnoförtryck.
            </seg>
            <seg n="22b41a50">
              Denna religiösa fundamentalism och högerextremism är inte bara
              ett hot mot kvinnors rättigheter, utan det är också ett hot mot
              demokratin som sådan – en grundläggande idé för ett anständigt
              samhällsbygge.
            </seg>
            <seg n="6d0fb4c8">
              Jag ser att dessa föråldrade religiösa föreställningar som dyker
              upp på olika håll i världen inte bara finns i fattiga länder med
              dålig utbildning utan också i ekonomiskt utvecklade länder med
              moderna utbildningssystem.
            </seg>
            <seg n="1ddd5a08">
              Regeringar och stater som inte tar kvinnors rättigheter på allvar,
              som inte tar kvinnors rätt till sin egen kropp på allvar och som
              inte bekämpar dessa fundamentalistiska krafter förtjänar inte
              att tas på allvar när de i övrigt talar om demokrati och mänskliga
              rättigheter.
            </seg>
            <seg n="e24a082e">
              Fru talman! Jag har ställt några konkreta frågor till Sveriges
              EU-minister och till regeringen om vad de avser att göra inom
              EU när flera länder motarbetar kvinnors rättigheter genom till
              exempel förbud mot abort, som Spanien, Irland, England och Polen.
              Jag har fått en redogörelse här, men det är tyvärr bara god dag
              yxskaft. I redogörelsen finns inte något nytt, förutom att man
              måste ha respekt för de länder som kränker kvinnors mänskliga
              rättigheter.
            </seg>
            <seg n="0f93b637">
              Jag undrar vad socialministern avser att göra konkret, för att
              besvara mina frågor: Vad ska Sverige göra inom EU och FN för att
              kvinnors rätt till abort ska garanteras?
            </seg>
          </u>
          <note type="speaker" n="9038b35a">
            Anf. 3 FINN BENGTSSON (M):
          </note>
          <u who="finn_bengtsson_813f74" xml:id="i-8bb1538e7b5141f3-0" n="d80f09f6">
            <seg n="040572d6">
              Fru talman! Jag vill börja med att tacka socialministern för
              det uttömmande svar på denna interpellation som med all ambition
              visar hur den svenska regeringen agerar i sak, precis som interpellanten
              Amineh Kakabaveh framställer det. Därvidlag finns det, som jag
              ser det, ingen åsiktsskillnad. Jag vill också betona att jag själv
              varmt tillstyrker det utlåtande som socialministern har givit
              på interpellationen. I sak är vi alltså helt överens.
            </seg>
            <seg n="d56be1b4">
              Frågan, fru talman, handlar om en väldigt komplicerad medicinsk-etisk
              fråga. Man brukar tala om pro-choice, där moderns fria val sätts
              i första rummet. I ett motsatsförhållande till det står ibland
              pro-life, där man ofta med religiös bakgrund har synpunkter på
              fostrets rättigheter till liv.
            </seg>
            <seg n="b1a78d56">
              Det är intressant, fru talman, om man tittar i till exempel Wikipedia
              eller någon uppslagsbok hur religionerna generellt sett hanterar
              detta med pro-life. Såväl kristendom som judendom och islam i
              den mer traditionella formen sätter faktiskt inte alls särskilt
              stora hinder i vägen för att kvinnor har rätt till sin kropp,
              det vill säga att abort inte skulle uteslutas. Däremot är det,
              precis som Amineh Kakabaveh säger, fundamentalistiska åsikter
              inom religionerna som ställer till ett problem rent medicinsk-etiskt.
            </seg>
            <seg n="de4c2b44">
              Men sedan, fru talman, försöker interpellanten göra någon form
              av ideologisering av detta och antyda att det är reaktionära krafter.
              Det framskymtar i skrift i interpellationen ganska tydligt att
              detta är grundpelarna i ett uråldrigt patriarkalt förtryck och
              att det handlar om kvinnors rätt att försvara sin kropp mot reaktionära,
              bakåtsträvande kvinnofientliga krafter. Interpellanten pekar ut
              den valde hälsokommissionären i EU som en stor skurk i sammanhanget,
              där man måste vara vaksam på att det är reaktionärernas och kvinnofientlighetens
              apostlar som är ute på korståg.
            </seg>
            <seg n="eb173334">
              Jag tror att det där, fru talman, leder till en sned diskussion.
            </seg>
            <seg n="6f12a8a5">
              Visst finns det en hel del högerextrema krafter som har givit
              oss problem att bekräfta den svenska ståndpunkten för kvinnors
              rätt till sin egen kropp. Men om man skrapar lite på ytan på den
              typ av ideologi som Amineh Kakabaveh och Vänsterpartiet företräder
              ser det inte heller så vackert ut.
            </seg>
            <seg n="876d0f61">
              Ryssland, som i dessa dagar är väldigt populärt i politiska sammanhang
              – tyvärr med negativa förtoner – har visat på en mycket kraftigt
              tillväxande abortfientlighet. Jag vill nog mena att den ryska
              visionen ligger betydligt närmare Vänsterpartiet, om än inte fullt
              ut, än alliansregeringen.
            </seg>
            <seg n="7db140ae">
              Man kan också ställa sig frågan hur det är med länder som till
              exempel Kuba, som omhuldas av Vänsterpartiet, och deras synpunkter
              på fri- och rättigheter inom det landet. Där är aborträtten inte
              lika utsträckt som den är i Sverige.
            </seg>
            <seg n="d0656a0c">
              Det är också lite slående, fru talman, att de två länder i Sydamerika
              som sedan en tid tillbaka har socialistiska regeringar, det vill
              säga El Salvador och Nicaragua, är de två länder som ofta utpekas
              som de absolut mest abortfientliga.
            </seg>
            <seg n="7d1321e4">
              Det kanske inte är så, fru talman, att det lönar sig att komma
              viftande med det ideologiska vapnet och säga att det bara handlar
              om högerextrema krafter. Det kan lika gärna vara vänsterextrema
              krafter som är ett hot mot kvinnors rätt till sin egen kropp,
              och för den delen ett hot mot mäns rätt till sin egen kropp eller
              ett hot mot kvinnors och mäns mänskliga mentala förmåga i länder
              med totalitära samhällssystem.
            </seg>
            <seg n="867ec3a2">
              Till sist, fru talman, gäller det vurmandet för att vi ska göra
              någonting på EU-nivå i dessa frågor. Det är precis vad socialministern
              uttrycker i sitt svar: Sverige agerar aktivt inom både EU och
              FN. Det är då förvånande, fru talman, att det parti som kanske
              är det mest uttalat EU-fientliga partiet i denna kammare, tillsammans
              med Sverigedemokraterna, ropar på lösningar inom EU och dessutom
              förkastar dess kommissionär. Det är för mig en lite konstig retorik.
            </seg>
          </u>
          <note type="speaker" n="0da7b255">
            Anf. 4 HILLEVI LARSSON (S):
          </note>
          <u who="hillevi_larsson_81d8b4" xml:id="i-03f24d5f19c14603-0" n="03e2b2e3">
            <seg n="dedf2bd2">
              Fru talman! Det här är en väldigt viktig fråga, inte bara inom
              EU och Sverige utan i hela världen. Mödradödligheten är den vanligaste
              dödsorsaken för kvinnor, och i mödradödligheten ligger en inte
              obetydlig del av illegala aborter. Mödradödligheten ökar när abort
              inte är tillåtet eller när man lägger hinder i vägen för abort.
            </seg>
            <seg n="cbd4156f">
              Därför kan vi se att det är fler kvinnor som dör men inte färre
              aborter i länder där man begränsar eller helt förbjuder abort.
              Det är viktigt att komma tillbaka till det, för på en del håll
              finns det en tro att detta är ett sätt att minska antalet aborter.
            </seg>
            <seg n="22861133">
              Abort är aldrig ett mål, utan det är den sista utvägen. Men denna
              ventil måste finnas, för annars blir konsekvensen att kvinnorna
              i värsta fall offrar sina liv. Så hade vi det i Sverige tidigare
              när abort var förbjudet här, och kvinnor riskerade att bli allvarligt
              skadade eller till och med dö.
            </seg>
            <seg n="83971927">
              Det är kvinnan som får bära ansvaret för en oönskad graviditet.
              Därför är detta en viktig jämställdhetsfråga. Det är två som gör
              ett barn, men det är kvinnan som får stå där om hon vill avbryta
              graviditeten.
            </seg>
            <seg n="8bfaea90">
              WHO konstaterar just detta att dödsfallen bland kvinnor ökar
              markant när man försvårar abort, men det är alltså inte färre
              fall. Det är bara det att det går från laglig abort till illegal
              abort.
            </seg>
            <seg n="52a9591a">
              När en illegal abort utförs finns det en osäkerhet. Det kan hända
              att man till och med utför aborten själv. Det är inte ovanligt
              att man gör det i desperation när man inte får hjälp. Ofta utförs
              aborten i ett senare stadium, vilket både psykiskt och fysiskt
              är mycket mer påfrestande och mer riskabelt. Vi förstår att det
              finns risk för komplikationer när man gör det själv. Det har förekommit
              och förekommer fortfarande att man använder en galge, en virknål
              eller liknande verktyg. Det förekommer också att kvinnor får hjälp
              – ofta är det inte seriös hjälp, utan de får betala dyrt för ett
              ingrepp som inte är medicinskt säkert, med stora risker för komplikationer.
            </seg>
            <seg n="4306c43d">
              Därför är det viktigt att vi garanterar rätten till fri abort.
              Runt om i världen är denna rätt långt ifrån självklar. Vi kan
              se steg tillbaka, till och med i vårt närområde i Europa. Spanien
              är det mest aktuella exemplet. Där har många i befolkningen reagerat,
              både kvinnor och män, mot att ta ett steg tillbaka när man ganska
              nyligen har tagit ett steg framåt i denna fråga. Det är intressant
              att se att en majoritet av befolkningen vill ha fri abort, men
              starka krafter har lobbat fram förslag om att inskränka detta.
            </seg>
            <seg n="c96039fd">
              Någonting konkret som man skulle kunna göra är att verka för
              att FN ska föra in sexuella och reproduktiva rättigheter och hälsa
              som en mänsklig rättighet, så att det helt enkelt ingår i rättighetskatalogen.
              Detta har förts fram från många håll som en väg framåt. Det är
              inte bindande på det sättet att man kan tvinga länderna, men det
              skulle vara en tydlig vägledning om det förs in i rättighetskatalogen.
              Förhoppningsvis skulle det kunna påverka europeiska länder.
            </seg>
            <seg n="e9bb8f1c">
              Vi måste vara lite försiktiga på EU-nivå så att vår aborträtt
              inte inskränks. Däremot kan vi angripa det från ett människorättsperspektiv,
              och via FN kanske vi kan förbättra situationen även inom EU.
            </seg>
          </u>
          <note type="speaker" n="8bb01a5f">
            Anf. 5 Socialminister GÖRAN HÄGGLUND (KD):
          </note>
          <u who="goran_hagglund_c76ab9" xml:id="i-77996489e38efcfc-1" n="5f956e7b">
            <seg n="3a28e4f3">
              Fru talman! Jag uppfattade det som att Amineh Kakabaveh tyckte
              att jag inte svarade på frågorna. I interpellationen ställs det
              tre olika frågor, och de handlar om vad statsrådet vill göra för
              att inom EU stärka kvinnors rättigheter när det gäller sexuell
              och reproduktiv hälsa och rätten till abort, vad statsrådet avser
              att göra för att påverka olika sekulära och religiösa krafter
              inom EU för att nå detta mål och om statsrådet kommer att verka
              för att Sverige tillsammans med EU-länder i FN ska stärka kvinnors
              rätt till sexuell och reproduktiv hälsa och så vidare.
            </seg>
            <seg n="f0a3272b">
              Jag tycker att det svar som jag gav inledningsvis besvarar alla
              de frågor som ställs.
            </seg>
            <seg n="1e6c2d20">
              Jag tror att det är viktigt att konstatera, precis som Hillevi
              Larsson gör avslutningsvis, att vi från svensk sida inte vill
              att alla frågor ska vara föremål för beslut på EU-nivå. Det tror
              jag inte att Amineh Kakabaveh heller vill. Därför gäller det att
              vi är noggranna med hur vi väljer att uttrycka oss för att kunna
              få ett så brett stöd som möjligt inom EU för det som vi anser
              är rätt. Då kan EU vara ett betydelsefullt verktyg, en betydelsefull
              kraft, i de sammanhang där vi möter representanter från andra
              länder.
            </seg>
            <seg n="010d51c2">
              Syftet kan ju knappast vara att åstadkomma de starkaste avståndstagandena,
              de tuffaste formuleringarna, utan syftet måste hela tiden vara
              att åstadkomma formuleringar – det är ju så långt man kan komma
              på internationella konferenser – och överenskommelser som leder
              till faktiska förändringar när det gäller kvinnors rättigheter
              oavsett i vilket land de bor.
            </seg>
            <seg n="a05c7cee">
              Vi vet att internationella konferenser är förhållandevis trubbiga
              instrument. Det är inga snabba genvägar till fantastiska framgångar,
              utan det är ett tålmodigt och långsiktigt arbete. Jag kan försäkra
              att Sverige inför internationella konferenser och naturligtvis
              också inom ramen för möten inom EU-samarbetet är mycket noggrant
              med att ge instruktioner till och klargöra för dem som representerar
              Sverige vad vi ska verka för i första hand när det gäller skrivningar
              och vad vi också ska verka för – alltså tydliga prioriteringar
              – vad vi ska bevaka noggrant så att det blir rätt och vad vi ska
              motarbeta i form av tänkbara förändringar som kan komma från håll
              vars idéer vi inte delar. Det är alltså inte en slump att Sverige
              agerar på det sätt som vi gör, utan det är mycket noggrant genomtänkt.
            </seg>
            <seg n="0707ac67">
              Låt mig också säga – och jag tar Hillevi Larssons ord här också
              – att aborter aldrig kan vara målet. Målet måste vara att undvika
              oönskade graviditeter. Aborter är en nödlösning på ett problem
              som har uppstått och som man inte kan hantera på andra sätt.
            </seg>
            <seg n="4951fbf2">
              Jag tror också att det är viktigt att man i dialogen med människor
              som har en annan uppfattning försöker nå varandra. Annars åstadkommer
              man inte ett skifte i tankesätt. Slår vi bara folk i huvudet med
              våra åsikter tror jag inte att vi förändrar särskilt mycket. Kan
              vi sända på en våglängd som gör att vi kan få ett samförstånd,
              ett utbyte av tankar, tror jag att vi har betydligt större möjligheter
              att nå framgång i det viktiga arbetet för att stärka kvinnors
              rättigheter varhelst i världen de lever.
            </seg>
          </u>
          <note type="speaker" n="716a6d65">
            Anf. 6 AMINEH KAKABAVEH (V):
          </note>
          <u who="amineh_kakabaveh_836342" xml:id="i-3cf198296530b96b-1" n="661be5c4">
            <seg n="ba9331f6">
              Fru talman! Tack, ministern, för diskussionen!
            </seg>
            <seg n="7d2ea788">
              Det är självklart att det är som ministern var inne på: Vänsterpartiets
              mål är inte bara EU. Det finns såklart krafter inom EU som är
              för kvinnors rättigheter. Det finns många länder i FN som också
              är med i EU, och därför kan vi helt enkelt använda vår egen röst
              i den församlingen för att till exempel kunna ta ett steg mot
              att stifta en lag i FN och skriva in kvinnors rätt till abort
              i kvinnokonventionen. Världens befolkning består ju till mer än
              51 procent av kvinnor, och de har inte den rätten till sin egen
              kropp. Det är också en demokratifråga. Det är en inskränkning
              av demokratin och en kränkning av kvinnors rättigheter.
            </seg>
            <seg n="f77589f6">
              I svaret understryker ministern att vi ska ha respekt för lagar
              om abortförbud i andra länder. Frågan är vad de lagarna leder
              till. Varje år utförs 19 miljoner illegala aborter i världen,
              som leder till 68 000 dödsfall. Medan vi talar här i kammaren
              dör 168 kvinnor. Det sker i dag, i morgon och i övermorgon.
            </seg>
            <seg n="6d0550b6">
              Det här är en väldigt allvarlig fråga, och jag menar att vi visst
              kan använda våra röster, våra EU-ministrar och Sveriges regering
              och riksdag för att påverka den. Därför har jag föreslagit en
              kvinnokonferens på EU-nivå men också på nordisk nivå och internationell
              nivå. Man måste jobba på olika nivåer för att samla människor
              och krafter. Inom olika ideologier och olika religioner finns
              det också goda krafter som faktiskt vill ta vara på den här rättigheten
              och kämpa för kvinnors rättigheter. Det ena utesluter inte det
              andra. Därför undrar jag om Sverige vill ta steget, både inom
              de nordiska länderna och inom EU.
            </seg>
            <seg n="b735df26">
              Det finns faktiskt ett antal länder inom EU som håller på att
              allvarligt beskära kvinnors rättigheter och kvinnors rätt till
              abort. Vi vet att Spanien är på väg tillbaka till 30-talet, och
              det är ganska allvarligt. De här länderna är faktiskt med i EU,
              och därför är det viktigt att ta initiativ.
            </seg>
            <seg n="6f566f8a">
              Jag undrar om Sveriges regering, ministern och EU-ministern är
              redo att ta initiativ till en konferens där man bjuder in människor
              från olika delar av världen och särskilt från kvinnorörelsen som
              kämpar för kvinnors rättigheter.
            </seg>
            <seg n="2b97e94e">
              Det finns många frågor som inskränker kvinnors rättigheter, till
              exempel när det gäller giftermål för nioåringar enligt sharialagen
              i Iran. I till exempel Irak är det på väg. Nioåringar – det är
              att legitimera våldtäkter mot barn. Därför är det viktigt att
              Sverige tar initiativet. Det finns förväntningar, och därför ställde
              jag konkreta frågor.
            </seg>
            <seg n="a8a49d28">
              Jag vill också säga att jag instämmer i att alla konferenser
              inte kommer att leda till något konkret. Men vi kan förbereda;
              vi kan hjälpas åt i Sverige för att förbereda en sådan konferens.
            </seg>
          </u>
          <note type="speaker" n="3805a212">
            Anf. 7 FINN BENGTSSON (M):
          </note>
          <u who="finn_bengtsson_813f74" xml:id="i-8bb1538e7b5141f3-1" n="d80f09f6">
            <seg n="020469e5">
              Fru talman! Återigen blir jag lite förbryllad. Jag tycker att
              vi är helt överens i sak. Jag tycker att socialministern är extremt
              tydlig i sina svar på de frågor som Amineh Kakabaveh ställer.
              Jag tror därför inte att det finns något hinder för den utveckling
              som interpellanten eftersträvar.
            </seg>
            <seg n="8a440e2e">
              Det jag vänder mig mot, fru talman, är den sneda brist på omvärldsanalys
              som framskymtar i interpellantens resonemang – att det skulle
              vara någon sorts mörka högerkrafter som hela tiden underbygger
              detta. Jag nämnde i mitt förra anförande att rätt många socialistiska
              stater är bland de värsta bovarna. Man kanske ska lyfta blicken
              lite grann, Amineh Kakabaveh, och framför allt se att det kanske
              inte är en ideologisk fråga utan mer en etisk fråga hur man förhåller
              sig till kvinnors rätt till sin egen kropp.
            </seg>
            <seg n="8913d56c">
              Låt mig ta ett exempel. I det kommunistiska Kina ville man införa
              en familjeplanering som innebar en ettbarnsstrategi. Den är välkänd.
              Det är världens folkrikaste nation. Detta har lett till ett missgrepp,
              när vi nu talar om kvinnors rätt till sin egen kropp. Kina var
              en av de nationer som ratificerade FN:s kvinnokonvention som tillskapades
              1979. Sverige var för övrigt den första nationen som ratificerade
              denna viktiga konvention.
            </seg>
            <seg n="70d70813">
              Kina har alltså ratificerat den konventionen. Hur har då utfallet
              blivit för kvinnors rätt till sin egen kropp i detta stora land
              med så många män och kvinnor? Jo, ettbarnsstrategin ledde till
              missriktad abortering av framför allt kvinnliga foster. Det är
              ju ett förfärligt övergrepp på kvinnor, såväl födda som ofödda,
              i en kommunistisk diktatur. Dessutom har man i Kina gått så långt
              att man till och med har börjat abortera fullgångna barn när det
              upptäcks att någon inte följer ettbarnsstrategin. Snacka om övergrepp
              på två levande individer! Detta är förfärligt, och det tycker
              jag att vi ska komma ihåg när vi talar om det här. Det är inte
              en ideologisk fråga, utan det handlar mycket mer om ett förhållningssätt
              som är etiskt.
            </seg>
          </u>
          <note type="speaker" n="229ac767">
            Anf. 8 HILLEVI LARSSON (S):
          </note>
          <u who="hillevi_larsson_81d8b4" xml:id="i-03f24d5f19c14603-1" n="03e2b2e3">
            <seg n="2aeb169e">
              Fru talman! Det är viktigt att framhålla att sexuella och reproduktiva
              rättigheter inte bara handlar om möjligheten till fri abort utan
              också om rätten att föda barn som man vill föda. Det ligger ju
              i det hela. Det uttrycktes bra i en motion i det spanska parlamentet.
              Det var en som protesterade mot det nya förslaget om att skärpa
              aborträtten. I motionen stod det: Ingen kan hindra en kvinna som
              vill föda sitt barn, men man ska heller inte kunna tvinga henne
              att föda det och tvinga henne att bli mor.
            </seg>
            <seg n="32834e64">
              Det är självklart fruktansvärt om det på något sätt tvångsmässigt
              aborteras foster. Det är helt oacceptabelt.
            </seg>
            <seg n="26378023">
              När man driver de här frågorna tror jag att det är bra att man
              betonar hela begreppet sexuella och reproduktiva rättigheter och
              sexuell och reproduktiv hälsa, för i detta ligger mycket mer än
              fri abort. Det handlar om sexualrådgivning, där man får lära sig
              om sin egen kropp och allt runt omkring en graviditet, och i bästa
              fall finns också rätten att bestämma över sin egen kropp med i
              detta. Tillgång till preventivmedel är också viktig, och det är
              ett bra sätt att förebygga oönskade graviditeter och aborter.
              Det är ingen självklarhet i världen med fri tillgång till preventivmedel.
            </seg>
            <seg n="1dc60e8a">
              Självklart ligger också familjeplanering i detta – alltså rätten
              att själv välja om man vill gifta sig och med vem, rätten att
              planera sin familj, hur många barn man vill ha och när. Hela detta
              spektrum bör man lyfta fram, för det hänger ihop.
            </seg>
            <seg n="fad9f2bb">
              Jag vill avsluta med att säga att rätten till fri abort också
              är en klassfråga. De resursstarka kan ofta åka utomlands och genomföra
              en säker abort, medan de som inte har den möjligheten är hänvisade
              till illegal abort.
            </seg>
          </u>
          <note type="speaker" n="2af125d5">
            Anf. 9 Socialminister GÖRAN HÄGGLUND (KD):
          </note>
          <u who="goran_hagglund_c76ab9" xml:id="i-77996489e38efcfc-2" n="5f956e7b">
            <seg n="f02c9251">
              Fru talman! En fråga som Amineh Kakabaveh ställer handlar om
              huruvida jag är beredd att ta ställning för en internationell
              konferens i Sverige. Interpellationer handlar ju om något annat,
              och det vore nog oklokt om ministrar stod här i talarstolen och
              utlovade internationella konferenser på lösa boliner. Det är en
              fråga om vad som kan vara ändamålsenligt och framgångsrikt. Lyckas
              man uppnå något med detta?
            </seg>
            <seg n="74ab8b00">
              Jag tror att det kräver längre och djupare eftertanke än vad
              en interpellationsdebatt som denna medger. Det är en fråga om
              timing och om vad som är ändamålsenligt. Sverige har, och det
              har jag redogjort för i svaret, en konsekvent och tydlig politik,
              där en del går ut på att påverka våra närmaste grannar inom EU
              att bedriva en gemensam politik på områden där vi kan uppnå så
              tydliga likheter att det fungerar väl gentemot världen utanför
              EU.
            </seg>
            <seg n="585f1876">
              Det handlar dock inte om att synkronisera politikens alla olika
              delar. Här måste det finnas ett mått av självbestämmande för de
              olika länderna.
            </seg>
            <seg n="bc557d09">
              Världen utanför Europa är stor och ser olika ut. I höstas var
              jag i Uganda och Zambia, både i städer och på landsbygden, och
              diskuterade den här typen av frågor. Där kan man se vilka enorma
              bekymmer det är att nå fram med en tillräcklig kunskap, en insikt
              om varje människas rätt att själv ta ställning till vad man vill
              medverka till och hur man hanterar konsekvenserna, till exempel
              i form av oönskade graviditeter. Preventivmedelsfrågan är, precis
              som Hillevi Larsson nämnde, en väldigt viktig fråga i de sammanhangen.
            </seg>
            <seg n="9017a319">
              Jag vill återigen och till sist säga att i det internationella
              sammanhanget, när vi har olika uppfattningar i förhållande till
              andra länder, tror jag inte att det bästa är att ta till de hårdaste
              orden. Jag tror att det handlar om att hamna på talefot med representanter
              för de olika länderna – att utbyta tankar och idéer, kanske berätta
              hur vi i vårt eget land har löst frågorna och så vidare. Men den
              som kommer från helt andra förhållanden och som tror sig kunna
              skriva andra på näsan exakt hur det ska göras är nog många gånger
              dömd att misslyckas. Det är mer ändamålsenligt att se till att
              vi kan samtala med varandra.
            </seg>
            <seg n="be0708d6">
              Sverige har en roll att spela. Sverige har en långvarig och god
              tradition på det här området. Vi har fortfarande mycket att vinna
              genom att agera klokt och konsekvent och där det finns möjlighet
              uppnå goda allianser tillsammans med andra länder för att nå de
              mål som vi här diskuterar, alltså att säkerställa att kvinnor
              i hela världen har tillgång till de rättigheter som vi anser vara
              självklara i vårt eget land.
            </seg>
          </u>
          <note type="speaker" n="95092f5b">
            Anf. 10 AMINEH KAKABAVEH (V):
          </note>
          <u who="amineh_kakabaveh_836342" xml:id="i-3cf198296530b96b-2" n="661be5c4">
            <seg n="22ddceed">
              Fru talman! Jag vill bara understryka att ministern har missuppfattat
              mig. Jag har hela tiden flaggat för att Sverige ska verka för
              en internationell konferens på EU-nivå, där man bjuder in hela
              världen. Jag har inte sagt att den ska hållas i Sverige. Sverige
              kan göra mycket. När det gällde homofobilagen i Afrika nyligen
              gjorde Sverige och svenska ministrar mycket. Självklart kan vi
              göra mycket också när det gäller sexuell och reproduktiv hälsa.
            </seg>
            <seg n="2a30bda7">
              Vänsterpartiet har år efter år motionerat om att minst 50 procent
              av biståndet ska gå till kvinnor och jämställdhet och minst 10
              procent till sexuell och reproduktiv hälsa, alltså till utbildning
              om sådant. Detta kan vi göra på olika sätt, också långsiktigt,
              till exempel för att påverka de här krafterna och länderna och
              inte ha respekt för de lagar som varje dag dödar 168 kvinnor och
              varje år 68 000 kvinnor. Det har jag varit väldigt tydlig med.
            </seg>
            <seg n="e1d0428b">
              Jag vet att detta inte är ett enkelt arbete, men det går att
              göra. Det finns krafter inom olika religioner och ideologier som
              håller med oss i den här frågan.
            </seg>
            <seg n="a6de1f0e">
              Låt mig också besvara Finn Bengtssons attack. Jag har inte pläderat
              för något sådant som han talar om. Jag sade att till och med i
              USA, Nicaragua och andra länder förekommer sådant. Självklart
              har det med både religion och ideologi att göra. När religion
              blir ideologi är det ganska allvarligt. När extremism blir ideologi
              är det allvarligt för kvinnors rättigheter och sexuella och reproduktiva
              hälsa. Sådant ska vi bekämpa var det än är.
            </seg>
          </u>
          <note type="speaker" n="7366e4c0">
            Anf. 11 Socialminister GÖRAN HÄGGLUND (KD):
          </note>
          <u who="goran_hagglund_c76ab9" xml:id="i-77996489e38efcfc-3" n="5f956e7b">
            <seg n="748889c0">
              Fru talman! Vem som arrangerar en sådan här konferens spelar
              kanske mindre roll för mitt ställningstagande. Målet måste ju
              vara att man lyckas åstadkomma något värdefullt.
            </seg>
            <seg n="c5c6b325">
              I mitt svar räknade jag upp ett antal viktiga sammanhang där
              dessa frågor diskuteras. FN:s generalförsamling är naturligtvis
              det största och viktigaste, men därutöver finns MR-rådet, FN:s
              kvinnokommission, Världshälsoorganisationen, FN:s befolkningskommission
              och många andra organ. Frågan är då om en av EU anordnad konferens
              skulle förändra något i det här avseendet. Det är jag inte mannen
              att svara på, i alla fall inte här och nu i talarstolen.
            </seg>
            <seg n="23c7156f">
              Tack för den här diskussionen, som berör väldigt centrala frågor.
              De är i stor utsträckning sådana som vi i vårt eget land betraktar
              som tämligen självklara, men vi möter representanter för folk
              och länder som har en annan syn. Där är det viktigt att Sverige
              kämpar vidare och gör det på ett förnuftigt sätt, med målet att
              nå framgång och därmed anpassar metoderna efter det. Målet är
              naturligtvis att säkerställa att kvinnor över hela världen har
              tillgång till de rättigheter som tillkommer varje enskild person
              och som förtrampas för många människor runt om i världen.
            </seg>
          </u>
          <note n="af4926a5">
            Överläggningen var härmed avslutad.
          </note>
          <note n="e510d083">
            7 § Svar på interpellation 2013/14:372 om förlossningsskador
          </note>
          <note type="speaker" n="16e88b55">
            Anf. 12 Socialminister GÖRAN HÄGGLUND (KD):
          </note>
          <u who="goran_hagglund_c76ab9" xml:id="i-77996489e38efcfc-4" n="5f956e7b">
            <seg n="9fda54e5">
              Fru talman! Hillevi Larsson har frågat mig vad jag gör mot bakgrund
              av den senaste studien som visar att varannan kvinna som föder
              vaginalt drabbas av förlossningsskador. Interpellanten undrar
              även när det kommer nationella riktlinjer för att förebygga och
              behandla förlossningsskador.
            </seg>
            <seg n="134407e9">
              En patientsäker och god miljö för föräldrar och barn är en förutsättning
              för en positiv förlossningsupplevelse och för att förlossningen
              kan fortlöpa med så få ingrepp som möjligt. Den svenska mödra-
              och förlossningsvården håller generellt mycket hög medicinsk kvalitet
              i internationella jämförelser, till exempel OECD:s Health at a
              glance 2013. Socialstyrelsens rapport Öppna jämförelser visar
              också att flera viktiga indikatorer för svensk mödra- och förlossningsvård
              har utvecklats i positiv riktning under det senaste decenniet.
              Bland annat har både antalet dödfödda barn och den neonatala dödligheten
              minskat. De enkätundersökningar som genomförs visar att majoriteten
              föräldrar är mycket nöjda med omhändertagandet i samband med förlossningen.
            </seg>
            <seg n="51095521">
              Ett problem som har ökat i Sverige under ett antal år är bristningar
              i samband med förlossning. En av förklaringarna lär vara att kvinnor
              i dag är äldre när de föder barn. Det är förstås en mycket viktig
              patientsäkerhetsfråga att minimera dessa skador. Mycket handlar
              om lyhördhet inför mammornas behov och ett bra bemötande, det
              vill säga en tydlig patientcentrerad hälso- och sjukvård. Detta
              är en av hörnpelarna i sjukvårdspolitiken – vården ska utgå från
              patientens behov.
            </seg>
            <seg n="d7521181">
              Jag konstaterar att professionerna runt den gravida kvinnan arbetar
              kontinuerligt med att utveckla vården i syfte att motverka bäckenbottenskador
              vid förlossning, och efter vad jag förstår har man för avsikt
              att ta fram särskilda rekommendationer. Jag har stort förtroende
              för professionernas kunnande i detta avseende. Det är med stort
              intresse jag följer arbetet och utvecklingen på området, och jag
              vet att Socialstyrelsen gör detsamma.
            </seg>
            <seg n="ccb0a54d">
              Nationella riktlinjer från Socialstyrelsen är ett av flera viktiga
              verktyg för att driva på utvecklingen mot en mer kunskapsbaserad
              vård. Regeringens mål är att hälso- och sjukvården och förlossningsvården
              ska vara kunskapsbaserad och jämlik i hela landet. Hälso- och
              sjukvård och förlossningsvård ska ges efter bästa tillgängliga
              vetenskap och kunskap samt beprövad erfarenhet oavsett om det
              finns uppdaterade riktlinjer från Socialstyrelsen. Det finns många
              områden där det inte finns just nationella riktlinjer enligt Socialstyrelsens
              modell. Det innebär givetvis inte att det inte finns kunskap eller
              rekommendationer om hur dessa frågor ska hanteras.
            </seg>
            <seg n="1dcdf541">
              Tillgång till välutbildade barnmorskor är en grundläggande förutsättning
              för en trygg förlossning. Regeringen har vidtagit flera åtgärder
              för att motverka att det uppstår en brist på barnmorskor och annan
              vårdpersonal. Bland annat har regeringen, under såväl nuvarande
              som föregående mandatperiod, satsat på en utbyggnad av läkar-
              och sjuksköterskeutbildningarna. Det åligger sedan lärosätena
              att anpassa utbildningsutbudet efter studenternas efterfrågan
              och arbetsmarknadens behov. I vårpropositionen aviserar regeringen
              en utbyggnad av barnmorskeutbildningen om totalt 100 nya högskoleplatser
              från 2015. Under 2016 tillkommer ytterligare 50 nybörjarplatser.
            </seg>
            <seg n="3b414a04">
              För att stödja landstingens personalplanering har regeringen
              gett Socialstyrelsen i uppdrag att årligen rapportera om tillgången
              på bland annat barnmorskor inom hälso- och sjukvården. Det senaste
              årets upplaga av Nationellt planeringsstöd, NPS, som publicerades
              i sin helhet den 31 januari, visar att tillgången på barnmorskor
              i förhållande till befolkningen har ökat med 2 procent under de
              fem åren 2006–2011. Efterfrågan på barnmorskor överstiger dock
              fortfarande tillgången, framför allt erfarna barnmorskor, och
              efterfrågan förväntas öka de kommande åren.
            </seg>
            <seg n="7331f7af">
              En trygg och säker förlossningsvård är en viktig fråga för regeringen,
              och vi kommer att följa utvecklingen noggrant.
            </seg>
          </u>
          <note type="speaker" n="d04211bb">
            Anf. 13 HILLEVI LARSSON (S):
          </note>
          <u who="hillevi_larsson_81d8b4" xml:id="i-03f24d5f19c14603-2" n="03e2b2e3">
            <seg n="7d47ceae">
              Fru talman! Vi har fått ta del av en hel del rapporter på senare
              år om just kvinnors förlossningsskador. Den senaste visar att
              problemet är ännu mer omfattande än vad man tidigare trott.
            </seg>
            <seg n="106fc637">
              På Sahlgrenska akademien har man följt 5 000 kvinnor över 20
              år, det vill säga från att de födde och 20 år senare. Man har
              funnit att hälften hade förlossningsskador. Det är dessutom allvarliga
              skador som ställer till stora problem i vardagslivet.
            </seg>
            <seg n="c6cb3d34">
              Det handlar framför allt om stora bristningar i underlivet som
              påverkar väldigt stora delar av livet för de drabbade. En del
              läker ihop, men många har komplikationer under lång tid efteråt.
              Det kan handla om alltifrån besvär vid toalettbesök, besvär i
              sexlivet till besvär i arbetslivet. Många kan inte jobba mer än
              deltid eller inte jobba alls.
            </seg>
            <seg n="ca7c8619">
              Det kan handla om kroniska smärtor, när som helst på dagen men
              speciellt i samliv och vid toalettbesök. Det är skador som många
              gånger upplevs om tabubelagda. Därför är det många kvinnor som
              inte vågar berätta om vad de upplever. Det är inte ens alla som
              förstår att det finns en koppling till förlossningen.
            </seg>
            <seg n="432b963a">
              Det leder också till att det finns ett stort mörkertal av kvinnor
              som inte söker vård. Även bland dem som söker vård finns det många
              vittnesmål om ett dåligt bemötande. Vi har i en tidigare studie
              fått ta del av att hälften av de svåra bristningarna inte ens
              blev behandlade i samband med förlossningen.
            </seg>
            <seg n="13831b5e">
              Det var en studie där man följde väldigt många kvinnor också
              i det fallet efter förlossningen. Då såg man att det var dubbelt
              så många som hade skador jämfört med vad statistiken visade från
              förlossningarna. Det förs ju statistik över de allvarliga bristningarna.
            </seg>
            <seg n="4f089a68">
              Det som är tragiskt med det är att man i många fall kan förbättra
              prognosen för kvinnan genom att direkt operera de allvarliga skadorna.
              Det kan vara svårare att få det att läka ihop om man först kanske
              månader eller år senare opererar.
            </seg>
            <seg n="9e2ea0ac">
              Jag har också haft kontakt med en grupp på 37 kvinnor som har
              bildat ett nätverk. De har allihop allvarliga förlossningsskador,
              bristningar, sedan sin förlossning. De har upplevt att de inte
              har blivit tagna på allvar av vården.
            </seg>
            <seg n="a9c6a693">
              Det har varit i samband med förlossningen, där de har blivit
              hemskickade utan operation. Men även när de i efterhand har insett
              att de har en förlossningsskada och sökt vård för det har de upplevt
              att de har nekats vård. Till slut har de flesta kommit fram och
              fått hjälp.
            </seg>
            <seg n="87a4998f">
              De har fått tjata sig till en operation men har upplevt att operationen
              inte är tillräckligt omfattande. Man opererar inte hela skadan,
              vilket gör att de också fortsättningsvis har stora problem i sitt
              vardagsliv.
            </seg>
            <seg n="790d97e9">
              Det är självklart så att varje förlossning och graviditet innebär
              en risk. Det kommer man aldrig ifrån. Det finns risk för skador
              och till och med dödsfall för både mor och barn. Men med den moderna
              vård vi har och den kunskap vi har kan man förebygga. Det som
              är intressant är att det finns förebyggande åtgärder och även
              åtgärder för att upptäcka skador som förbättrar prognosen avsevärt
              som inte används rutinmässigt.
            </seg>
            <seg n="111470eb">
              Det är vad nationella riktlinjer borde handla om. Det borde till
              att börja med införas nationella riktlinjer för att både förebygga
              allvarliga förlossningsskador och behandla dem. Det vi vet borde
              ingå så att man enkelt skulle kunna förebygga och behandla skador.
            </seg>
          </u>
          <note type="speaker" n="952f1274">
            Anf. 14 FINN BENGTSSON (M):
          </note>
          <u who="finn_bengtsson_813f74" xml:id="i-8bb1538e7b5141f3-2" n="d80f09f6">
            <seg n="2a3f4a68">
              Fru talman! Hillevi Larsson brukar ofta på ett mycket förtjänstfullt
              sätt lyfta upp olika kvinnorelaterade sjukdomar till belysning
              i denna kammare. Det är en stor förtjänst i hennes interpellationer.
              Även sakkunskapen som hon relaterar till tycker jag till stor
              del är viktig att diskutera.
            </seg>
            <seg n="aa817d15">
              Jag vill först börja med att tacka socialministern för svaret,
              där han i princip resonerar kring det som kanske är politikens
              viktigare väsen än att gå in i en direkt medicinsk fråga, belägga
              och ta ställning för vissa resultat i förhållande till andra:
              Hur ska vi då komma till rätta med de eventuella brister som finns
              i dag?
            </seg>
            <seg n="adca8473">
              Det som Hillevi Larsson beskriver här handlar om att vi måste
              ha en barnmorskekår som är första försvarslinjen för att hjälpa
              till. I morgon kommer det förtjänstfullt att aviseras 100 nya
              platser, och det kommer 50 platser till i barnmorskeutbildningen
              året därefter. Det är en styrka att alliansregeringen verkligen
              kan få till de funktioner som behövs för att det ska komma att
              bli bättre längre fram.
            </seg>
            <seg n="03e5d0c0">
              Sedan handlar det också om hur man ska få kvinnors såväl som
              mäns rätt bekräftad i sjukvården. Det är ändå så att vi har en
              hälso- och sjukvårdslag som är en skyldighetslagstiftning. Sjukvårdshuvudmännen,
              landstingen, har efter eget gottfinnande med visst krav från staten
              att tillhandahålla vård. Men det finns ingen rättighet för patienten
              att kräva vård.
            </seg>
            <seg n="c66eba90">
              Det är ändå lite bestickande när man tittar över de regionala
              skillnader som finns mellan länen när det gäller just skadorna
              på bäckenbotten och de konsekvenser som Hillevi Larsson beskriver
              i sin interpellation. Det finns påtagliga regionala skillnader.
              Det har spekulerats mycket i vad de beror på, och man resonerar
              att de till och med kan vara mer framträdande på universitetssjukhusen
              därför att förlossningarna påskyndas, vilket leder till ett snabbare
              förlossningsförlopp och därmed fler skador.
            </seg>
            <seg n="668e0bba">
              Men när Socialstyrelsen har tittat på frågorna säger man att
              skillnaderna kvarstår mellan sjukhusen även om man tar hänsyn
              till massa faktorer, bland annat kvinnans ålder, användande av
              sugklocka, födelsevikt och så vidare. Det finns alltså regionala
              skillnader. Någonstans är sjukvårdshuvudmännen svaret skyldiga.
              Vad gör de för att inte vara sämst i klassen och i stället möta
              det problem som Hillevi Larsson tar upp?
            </seg>
            <seg n="97423fce">
              Att alliansregeringen till skillnad från tidigare socialdemokratiska
              regeringar är beredd att öka patienternas makt genom att splittra
              upp hälso- och sjukvårdslagen i ett förslag om en rättighetslagstiftning
              riktad mot patienterna och en annan lagstiftning som mer handlar
              om den strukturella organisationen av vården är ett stort fall
              framåt. Men precis som socialministern nämnde handlar detta om
              patientsäkerhet. Den här regeringen har sett till att det finns
              en särskild patientsäkerhetslagstiftning, som också är ett steg
              i riktning att värna patienternas rättigheter på säkerhetssidan.
            </seg>
            <seg n="38517dc2">
              Vi måste fundera lite över vad ropen på nationella riktlinjer
              innebär, Hillevi Larsson. Socialministern sade en viktig sak i
              sitt svar, nämligen att det finns många områden där det inte finns
              just nationella riktlinjer enligt Socialstyrelsens modell, men
              kunskap finns och rekommendationer tas fram.
            </seg>
            <seg n="d0b47ffb">
              Svenska Läkaresällskapet och barnmorskornas fackorganisation
              för den medicinska kompetensen söker hela tiden efter att lägga
              fram förslag på riktlinjer. De riktlinjerna kommer sedan att bli
              omformade i något som Socialstyrelsen ger ut som råd. Det är inte
              nödvändigt att staten pekar med hela handen mot Socialstyrelsen.
              Jag tror att det är branschmedicinska organisationer med fackkunskap
              som är de första förelöparna att föreskriva riktlinjer. Det är
              i den processen vi befinner oss nu.
            </seg>
            <seg n="efb8482c">
              Ropet på nationella riktlinjer är inte hela lösningen, men det
              är självklart att rekommendationer ska tas fram – och så håller
              på att ske.
            </seg>
          </u>
          <note type="speaker" n="8b6a67db">
            Anf. 15 Socialminister GÖRAN HÄGGLUND (KD):
          </note>
          <u who="goran_hagglund_c76ab9" xml:id="i-77996489e38efcfc-5" n="5f956e7b">
            <seg n="4d961c20">
              Fru talman! När man läser om kvinnor som har, som det tycks,
              onödigtvis drabbats av förlossningsskador, eller man ser inslag
              på tv som handlar om kvinnor som har fått sina liv dramatiskt
              förändrade på grund av att det har blivit fel, känns det verkligen.
              Det är förfärligt varje gång ett misstag sker. Utifrån detta gäller
              det för oss, i de roller som vi har, att fundera över vad vi kan
              göra för att underlätta så att misstag inte upprepas och att det
              blir rätt så nära varje gång som det över huvud taget är möjligt.
            </seg>
            <seg n="3e2776e6">
              Inom de organisationer som Finn Bengtsson tangerade här pågår
              ett arbete som kallas Säker förlossningsvård. Det är ett projekt
              i samverkan mellan Barnmorskeförbundet, Svensk Förening för Obstetrik
              och Gynekologi och Barnläkarföreningens neonatalsektion. Det pågår
              ett projekt för att ta fram tvärprofessionella råd och riktlinjer.
              Där ägnas den grundläggande tanken åt barnet som ska födas, men
              det är en process som förutsätter bådas deltagande, det vill säga
              barnet som föds och kvinnan som medverkar.
            </seg>
            <seg n="900f3349">
              Inom en andra fas i arbetet ägnar man särskild uppmärksamhet
              åt bäckenbottenskador, som får ett särskilt kapitel. Det handlar
              om hur man diagnostiserar och syr ihop när det blir aktuellt på
              grund av bristningar, hur man följer upp dessa frågor på ett bättre
              sätt. Jag tror för min del att en hel del av detta handlar om
              det som också Hillevi Larsson tar upp, nämligen att detta är för
              många kvinnor fortfarande lite skambelagt. Det är inte roligt
              att räcka upp handen och säga att man har förlossningsskador som
              påverkar en på det viset. Det är inte konstigt om man ligger lågt
              och håller dessa saker för sig själv – varvid det blir ännu besvärligare
              att bära kunskapen. Det blir förstås ännu värre om man upplever
              att vårdpersonal säger att det inte är så farligt och att det
              kommer att lösa sig av sig självt och att man upplever att man
              inte blir tagen på allvar eller inbjuden till att riktigt gå igenom
              det man själv upplever. Därför är det otroligt betydelsefullt
              att bemötandet blir bra. Det räcker inte bara med bemötandet,
              men bemötandet är det enklaste att åtgärda.
            </seg>
            <seg n="568e711a">
              Det handlar också om att få fram så mycket råd och stöd som möjligt
              för de personer som medverkar vid förlossningarna. Här är ett
              dystert faktum att det finns mycket som är outforskat, mycket
              som vi skulle behöva veta ytterligare, innan vi kan ta fram riktigt
              exakta vetenskapliga riktlinjer. Ett arbete pågår. De olika professionsgrupperingarna
              arbetar tillsammans för att ge varandra ett så gott stöd som det
              över huvud taget finns möjlighet till med det kunskapsläge som
              finns. Därmed tror vi att vi kan åstadkomma förbättringar.
            </seg>
            <seg n="7f8a0a39">
              Arbetet är inte slutfört. Vi kommer att behöva göra mer, och
              det finns alla skäl att fortsätta diskussionen på alla olika nivåer
              bland professionens företrädare, bland politiker på landstingsnivå
              och naturligtvis också för oss på den här nivån.
            </seg>
          </u>
          <note type="speaker" n="96687345">
            Anf. 16 HILLEVI LARSSON (S):
          </note>
          <u who="hillevi_larsson_81d8b4" xml:id="i-03f24d5f19c14603-3" n="03e2b2e3">
            <seg n="12933de2">
              Fru talman! Vi lär oss hela tiden nya saker. Studien visade att
              det handlade om fler kvinnor än vi visste om. Studien visade också
              att klipp minskar risken för allvarlig förlossningsskada. Klipp
              innebär att klippa i mellangården för att barnet lättare ska komma
              ut. Klipp bör inte rutinmässigt genomföras, men däremot när det
              blir ett förlopp där barnet har svårt att komma ut eller där det
              måste komma ut fort kan klipp bli aktuellt. Ett snett klipp i
              stället för ett rakt klipp minskar risken för allvarliga bristningar.
              Detta visar den senaste studien.
            </seg>
            <seg n="accee651">
              Det tragiska är att klippen har minskat, och därmed ökar risken
              för fler förlossningsskador. Ett resonemang om när klipp bör användas
              eller inte bör användas är något som nationella riktlinjer som
              når ut över hela landet skulle kunna innehålla. Nationella riktlinjer
              som gäller lika överallt är också ett sätt att komma till rätta
              med skillnaden mellan olika landsting.
            </seg>
            <seg n="b395d6de">
              Det intressanta med nationella riktlinjer är att man i Norge
              reagerade mot att de hade många förlossningsskador bland kvinnor
              som födde vaginalt. De tittade på Finland, där man använder något
              som heter aktivt perinealskydd. Det innebär att barnmorskan håller
              emot när barnet är på väg ut. Då kan man minska risken för allvarliga
              brister.
            </seg>
            <seg n="99e739e7">
              Genom att införa nationella riktlinjer i Norge har man halverat
              mängden allvarliga bristningar i samband med förlossning. Det
              är en dramatisk konsekvens. Det är många kvinnor som slipper ett
              livslångt lidande. Därför är det dags att vi i Sverige också inför
              nationella riktlinjer om aktivt perinealskydd.
            </seg>
            <seg n="be053e10">
              Just den frågan går lite stick i stäv med tankegången att man
              själv ska bestämma över sin förlossning. En anledning till mängden
              ökade förlossningsskador kan vara att man vill föda sittande på
              huk eller på andra sätt, att man vill att det ska gå snabbt eller
              föda själv, och så vidare. Tyvärr visar forskningen att risken
              ökar. Det gäller i det sista slutskedet. Det är bra att röra sig
              under förlossningen, men det är viktigt att det sista stadiet
              – krystskedet – inte sker alltför dramatiskt. Då ökar risken för
              allvarliga bristningar.
            </seg>
            <seg n="8abd0dc5">
              På den punkten borde man i nationella riktlinjer backa bandet
              lite och se till så att barnmorskan aktivt är med och styr förloppet,
              på samma sätt som sker i Finland och som numera också sker i Norge,
              för att minska riskerna.
            </seg>
            <seg n="29c99f20">
              Intressant är också en studie som visar att hälften av alla förlossningsskador
              antingen förblev oupptäckta eller i värsta fall till och med blev
              mörkade. Där framgick det att om man gör ett enkelt handgrepp
              precis efter förlossningen, ett handgrepp som barnmorskan gör
              i kvinnans underliv, kan man känna om det är allvarliga bristningar
              eller inte. På det sättet skulle man kunna förhindra att skadorna
              förblir oupptäckta. Det förvärrar läget avsevärt om man inte opererar
              direkt.
            </seg>
            <seg n="2ce2b085">
              Det är tre saker som jag har tagit upp – klipp, aktivt perinealskydd,
              det vill säga att man håller emot när barnet är på väg ut, och
              det senaste jag tog upp, ett rutinmässigt handgrepp för att upptäcka
              allvarliga förlossningsskador. Fanns det riktlinjer för dessa
              skulle vi bara därigenom kunna minska de allvarliga skadorna.
            </seg>
          </u>
          <note type="speaker" n="33824a20">
            Anf. 17 FINN BENGTSSON (M):
          </note>
          <u who="finn_bengtsson_813f74" xml:id="i-8bb1538e7b5141f3-3" n="d80f09f6">
            <seg n="c4324841">
              Fru talman! Jag vill passa på att kommentera det som Hillevi
              Larsson nyss sade. Jag har den största respekt för att Hillevi
              Larsson lyfter fram kvinnosjukdomar i den här kammaren. Men det
              kan inte gå så långt att vi här i kammaren ska ta hänsyn till
              hur proportionerna är när det gäller mellangårdsklipp, perinealskydd
              och något slags handgrepp samtidigt som de mest fackkompetenta
              organisationerna i landet, som dessutom är internationellt erkända,
              Svensk Förening för Obstetrik och Gynekologi och Barnmorskeföreningen,
              försöker ta fram förslag till riktlinjer, som i sin tur möjligen
              kan förstärkas av att Socialstyrelsen tar en ny runda. Det lite
              patetiska är att det är samma människor som kommer att sitta i
              Socialstyrelsen och i expertgruppen. Det leder inte arbetet vidare.
              Att vi här i kammaren ska föregripa detta, hur pålästa och duktiga
              vi än tycker att vi är, tycker jag är med förlov sagt, fru talman,
              lite besvärande.
            </seg>
            <seg n="7421ab79">
              Det finns anledningar, Hillevi Larsson, till att man inte har
              kastat ur sig förslag till strikta riktlinjer utan att ha tänkt
              igenom detta noggrant mot bakgrund av all sin erfarenhet. Inom
              medicinen finns inte noll och hundra. Även om den senaste rapporten
              antyder ditt eller datt är den ändå inte nödvändigtvis bättre
              än den första rapporten. Det handlar helt och hållet om kvaliteten
              på den vetenskap som bedrivs. Därför finns det inom medicinen
              tillfällen då man inte ska tillgripa olika metoder. Det kan finnas
              andra medicinska överväganden som gör att man kanske just ska
              undvika klipp eller perinealskydd för att få ut barnet fort, och
              det är då prioriterat även ur moderns synpunkt. Att vi här i kammaren
              ska leka barfotadoktorer vänder jag mig mot.
            </seg>
            <seg n="e06830d5">
              När Socialstyrelsen gjorde sin senaste genomgång 2013 visade
              det sig att bland förstföderskor med vaginal förlossning drabbades
              6 procent av perinealbristningar av grad 3 eller 4, vilka är de
              allvarliga. Det var inte värre än 2010.
            </seg>
          </u>
          <note type="speaker" n="af4b62c7">
            Anf. 18 Socialminister GÖRAN HÄGGLUND (KD):
          </note>
          <u who="goran_hagglund_c76ab9" xml:id="i-77996489e38efcfc-6" n="5f956e7b">
            <seg n="6b93f3f6">
              Fru talman! Jag har naturligtvis samma tankar som Finn Bengtsson,
              att vi måste dra en gräns för vad politiken ska göra. Det vore
              inte lämpligt om vi i kammaren voterade om sneda eller raka klipp
              till exempel, utan det är bra om vi överlämnar en del saker till
              professionen att hantera.
            </seg>
            <seg n="5e6f2a49">
              Att ta fram riktlinjer är en oändligt omständlig process. Om
              jag får vara lite skämtsam skulle jag kunna säga att om vi i riksdagen
              fattar beslut om vilka riktlinjer som ska finnas, i stället för
              att låta professionen och expertorgan sålla fram vad det ska vara
              för riktlinjer, och dessutom är beredda att i talarstolen utfärda
              dessa riktlinjer skulle vi vinna mycket tid. Men det här är viktiga
              processer som måste få ta sin tid. Hillevi Larsson kommer inte
              att få mig, hur många gånger hon än frågar, att säga att det är
              just så här det ska vara på det här området.
            </seg>
            <seg n="eeea1cf6">
              Samspelet ska ske mellan professionens företrädare och våra expertmyndigheter.
              Vi ska ägna vår kraft och tid åt det där vi kan se tydliga vinster.
              Jag säger inte att vi inte kan se några vinster genom riktlinjer.
              Men det här måste ha sin gång, och vi ska göra det här steg för
              steg. Barnmorskeförbundet arbetar nu tillsammans med Svensk Förening
              för Obstetrik och Gynekologi och Barnläkarföreningen med detta.
              Det är en kompetent grupp, en bra grupp, som kommer att ha bättre
              förutsättningar, det är jag övertygad om, att utforma ett tryggt
              underlag som leder till tryggare förlossningar än om vi hanterade
              det på den politiska vägen.
            </seg>
          </u>
          <note type="speaker" n="432a3fac">
            Anf. 19 HILLEVI LARSSON (S):
          </note>
          <u who="hillevi_larsson_81d8b4" xml:id="i-03f24d5f19c14603-4" n="03e2b2e3">
            <seg n="51702297">
              Fru talman! Det är ganska självklart att när man inför nationella
              riktlinjer, vilket jag hoppas att vi får, är det professionen
              som utformar dem. Ministern säger att det är mycket som är okänt
              och att det inte finns kunskap. Jag berättade om tre områden,
              och det är bara tre exempel, men det finns mer som är känt om
              hur man kan förebygga och behandla förlossningsskador och där
              det finns ett tydligt underlag för vad som fungerar och vad som
              inte fungerar. Det finns redan kunskap. Sedan får vi såklart hela
              tiden ny kunskap som vi får ta till oss. Det finns inget som hindrar
              att man uppdaterar riktlinjerna när man får ny kunskap.
            </seg>
            <seg n="b21e7bb8">
              Det jag tycker är intressant är att vi hela tiden får nya nationella
              riktlinjer på olika områden, vilket är jättebra, men just på detta
              område dröjer det. Det är jättebra att Barnmorskeförbundet med
              flera jobbar med dessa frågor. Jag tror att det skulle höja statusen
              på det man kommer fram till om det också blev nationella riktlinjer.
              Det bästa vore om det arbete som nu pågår blev en grund för nationella
              riktlinjer där man tar till sig det professionen har kommit fram
              till.
            </seg>
            <seg n="5d973745">
              Jag tycker ändå att vi behöver nationella riktlinjer på det här
              området. Det blir ett sätt att upprioritera kvinnors rättigheter.
              Det här är en otroligt viktig jämställdhetsfråga. Kvinnor ska
              kunna gå igenom en förlossning med så få skador som möjligt. Vi
              ska inte heller glömma att det finns ett samband mellan kvinnans
              säkerhet under förlossningen och barnets säkerhet. Enligt de berättelser
              jag har tagit del av förekommer det att kvinnor har tvingats till
              en vaginal förlossning, trots att varningsklockorna har ringt,
              och att barnet har kommit ut alldeles blått, det vill säga att
              man borde ha valt kejsarsnitt även om det absolut inte ska tas
              till intäkt för att det ska göras rutinmässigt.
            </seg>
            <seg n="2127b075">
              Jag vill avsluta med att säga att det bästa vore en barnmorska
              per förlossning, inte tre eller fyra förlossningar per barnmorska,
              som det tyvärr alltför ofta är i dag.
            </seg>
          </u>
          <note type="speaker" n="20ee82aa">
            Anf. 20 Socialminister GÖRAN HÄGGLUND (KD):
          </note>
          <u who="goran_hagglund_c76ab9" xml:id="i-77996489e38efcfc-7" n="5f956e7b">
            <seg n="e01e4eb3">
              Fru talman! När det gäller utbildning, som tangerades här, kommer
              vi i förhållande till hur det är i dag att till 2016 ha en 50-procentig
              ökning av intagning till barnmorskeutbildningen. Det är en fantastiskt
              stor ökning, och det finns behov av det. Vi vet att väldigt många
              av de framför allt kvinnor som i dag bär upp den här verksamheten
              runt om i landet kommer att gå i pension under de kommande åren.
              Det kommer alltså att finnas stora behov.
            </seg>
            <seg n="1646ccac">
              Det som jag sade om att det saknas kunskap på vissa områden säger
              jag inte därför att jag har kommit fram till det. Det är professionens
              företrädare som säger att det på ett antal områden saknas forskningsunderlag
              och utbildningsunderlag för att införa absoluta metoder. Man arbetar
              just nu med att kartlägga bäckenbottenskador. Jag väljer att förlita
              mig på professionens ord i det här sammanhanget än så länge.
            </seg>
            <seg n="47ef9880">
              Vi ska inte överdriva eller tro att det finns Socialstyrelseriktlinjer
              på en ohygglig massa områden, för det finns det inte. Det är inte
              heller så att riktlinjer är en garanti för att de också tillämpas
              runt om i landet. I andra sammanhang har vi diskussioner i kammaren
              om varför riktlinjerna inte tillämpas. Jag tycker att det är bra
              att man, efter en grundlig beredning, kommer fram till riktlinjer
              och får en samling kring det. Många gånger kan det staga upp och
              ge en vägledning, inte absoluta svar men en vägledning, för professionens
              företrädare. Jag tycker att det är olyckligt om vi bestämmer något
              nu när tiden inte är mogen än.
            </seg>
            <seg n="3ef4c617">
              Jag har beskrivit att det pågår ett arbete bland specialistföreningarna
              för att komma fram till en ordning som kan leda till tryggare
              förlossningar. Det ligger i allas vårt intresse att det arbetet
              får slutföras och börjar göra verkan runt om i landet.
            </seg>
          </u>
          <note n="af4926a5">
            Överläggningen var härmed avslutad.
          </note>
          <note n="2ed47afb">
            8 § Svar på interpellation 2013/14:353 om beslut om styrelse
            i Carnegie bank
          </note>
          <note type="speaker" n="0f42005a">
            Anf. 21 Statsrådet PETER NORMAN (M):
          </note>
          <u who="unknown" xml:id="i-006b74e77789627c-0" n="cd2dfa3e">
            <seg n="894d9000">
              Fru talman! Per Bolund har frågat statsministern om statsministern
              och regeringen var inblandade i processen att utse ny styrelse
              för Carnegie bank efter Riksgäldskontorets övertagande eller om
              processen hanterades enbart av Riksgäldskontoret.
            </seg>
            <seg n="7622e20e">
              Interpellationen har överlämnats till mig.
            </seg>
            <seg n="8ca11902">
              Bakgrunden till frågan är tidningsuppgifter om att statsministern
              och jag ska ha gett olika redogörelser för hur besluten fattades
              i samband med Riksgäldskontorets övertagande av Carnegie Investment
              Bank. Frågan bygger, som jag ser det, på en oriktig förutsättning,
              då våra respektive redogörelser inte är oförenliga.
            </seg>
          </u>
          <note n="66d4a032">
            Som framgår av tidigare lämnade uppgifter till konstitutionsutskottet
            i detta ärende hade företrädare för Riksgäldskontoret vissa kontakter
            med Regeringskansliet och ansvariga statsråd inför bolagsstämman.
            När det gäller styrelsens sammansättning lämnade emellertid Riksgäldskontoret,
            såsom ansvarig förvaltare av svenska statens innehav av samtliga
            aktier i Carnegie Investment Bank, självständigt ett förslag till
            ny styrelse. Detta förslag antogs av en extra bolagsstämma i Carnegie
            Investment Bank den 14 november 2008.
          </note>
          <note type="speaker" n="ddf3e477">
            Anf. 22 PER BOLUND (MP):
          </note>
          <u who="per_bolund_61c5be" xml:id="i-214e682c3be42b10-0" n="2c022768">
            <seg n="30d9af83">
              Fru talman! Tack för svaret från ministern! Jag ställde min fråga
              till statsministern, eftersom det är han som är ansvarig för att
              leda regeringens arbete och som i KU-förhör har sagt att regeringen
              inte var inblandad.
            </seg>
            <seg n="719e48a4">
              Även om jag tycker att Peter Norman både är trevlig och ser bra
              ut är han tyvärr inte statsministern, så jag beklagar att jag
              inte kunde få svar från den minister som jag vände mig till och
              som jag tycker skulle ha kunnat ge ett mer relevant svar, eftersom
              Peter Norman inte var minister vid det tillfälle som den här frågan
              gäller. Jag tycker att det är lite märkligt att man lämnar över
              ansvaret att svara till en minister som inte var i tjänst vid
              det tillfället.
            </seg>
            <seg n="79ef6049">
              Däremot får jag väl berömma ministern för att det var ett mycket
              kort och kärnfullt svar. Det var nog det kortaste svar som jag
              har fått hittills på någon interpellation som jag har ställt över
              huvud taget. Man kan se det som ett sätt att försöka spara kammarens
              tid. Men jag tycker att svaret gärna kunde ha varit lite mer uttömmande.
              Jag känner nästan att Peter Norman i svaret försöker spela bort
              korten och lite grann förvilla debatten genom att säga att de
              två olika versioner som har funnits går att förena med varandra
              hur oproblematiskt som helst. Jag delar inte riktigt den bedömningen,
              när jag har följt fallet.
            </seg>
            <seg n="fff96f75">
              Det har kommit lite intressanta källor. Det finns en ny bok som
              heter Det är jag som äger Carnegie , som just beskriver hur hela
              historien har gått till och som kan rekommenderas. Det är väldigt
              spännande läsning. Man kan säga att det handlar om en thriller
              i finansvärlden.
            </seg>
            <seg n="ec74d52b">
              Där finns det också tydliga beskrivningar, och det är inte bara
              tidningsuppgifter, som ministern säger i svaret, utan det handlar
              faktiskt också om förhör som har hållits, både i konstitutionsutskottet
              och i Prövningsnämnden, det senare också under ed, så det är inte
              vilka uppgifter som helst.
            </seg>
            <seg n="3bb47fd2">
              Det svar som Peter Norman har gett i Prövningsnämnden är att
              Mats Odell, som var finansmarknadsminister på den tiden, och Bo
              Lundgren från Riksgäldskontoret satt på Odells rum på Finansdepartementet
              och tog fram förslag på vilka som skulle ingå i styrelsen för
              Carnegie. Fredrik Reinfeldt har senare i konstitutionsutskottet
              sagt att Riksgälden helt självständigt utsett den nya styrelsen
              och att regeringen inte varit inblandad.
            </seg>
            <seg n="ddb6dcaf">
              Att säga att de två olika versionerna är helt förenliga med varandra
              kräver nog lite mer förklaring än den som Peter Norman har gett
              så här långt, så det skulle vara intressant att höra i det vidare
              svaret hur man får ihop de här två bilderna. Att regeringen inte
              har varit inblandad låter inte för mig som samma sak som att man
              sitter runt ett bord på finansmarknadsministerns rum och diskuterar
              just vilka som ska ingå i styrelsen.
            </seg>
            <seg n="800d9bfc">
              Jag skulle också vilja passa på att citera ur boken kring just
              detta hur ledamöterna utsågs:
            </seg>
            <seg n="5e6334d6">
              Peter Norman börjar fundera på vilka som kan bli ledamöter i
              hans styrelse redan på måndagsmorgonen den 10 november efter att
              ha pratat med Bo Lundgren. Men det är på Mats Odells rum under
              eftermiddagen samma dag som styrelsen utkristalliseras Peter Norman
              vill ha en liten styrelse. Besluten ska hållas tight och gå fort.
              Mats Odell och Bo Lundgren vill ha in Håkan Erixon som sedan den
              första november är deltidsanställd på Riksgälden. Övriga blir
              Henrik Dagel från Swedfund och tidigare anställd på just Carnegie,
              Adine Grate Axén, före detta direktör i Investor.
            </seg>
            <seg n="11c6181f">
              De pratar ingående om vilka personer som ska ingå i styrelsen.
              Att försöka få det till att vara samma sak som att det förekommer
              vissa kontakter inför att styrelsen ska utses är nog att glida
              lite grann på sanningen.
            </seg>
            <seg n="2ec57fcf">
              Det är intressant om Peter Norman vill dementera detta. Citatet
              bygger faktiskt på det Peter Norman själv sade i Prövningsnämnden
              under ed. Skulle det vara förenligt med statsministerns uttalande
              om att Riksgälden helt självständigt utsett den nya styrelsen
              och att regeringen inte varit inblandad? Det känns inte riktigt
              som om berättelserna går ihop, om jag får vara ärlig.
            </seg>
            <seg n="0b6846d7">
              Jag skulle gärna höra Peter Norman utveckla sina tankar i det
              inlägg som kommer.
            </seg>
          </u>
          <note type="speaker" n="373d9d8a">
            Anf. 23 FINN BENGTSSON (M):
          </note>
          <u who="finn_bengtsson_813f74" xml:id="i-8bb1538e7b5141f3-4" n="d80f09f6">
            <seg n="8145b365">
              Fru talman! Jag gick upp i debatten eftersom jag läste först
              interpellationen och sedan det mycket klargörande svaret från
              finansmarknadsministern.
            </seg>
            <seg n="04016dda">
              Per Bolund som interpellant är en mycket viktig miljöpartist,
              med ekonomisk-politiskt talesansvar. Jag blev lite förvånad över
              att en så klok människa, som jag bedömer det, väcker en sådan
              här interpellation. Jag kan inte se att den är annat än en vidareutveckling
              av det som redan har avhandlats i konstitutionsutskottet, precis
              som finansmarknadsministern nämner i sitt svar, och även i Prövningsnämnden,
              som är den juridiska instans som har hanterat detta. Om man går
              in på Riksgäldens hemsida kan man hitta rubriken Prövningsnämnden
              ger Riksgälden rätt i Carnegietvist.
            </seg>
            <seg n="cd16b582">
              Att då som Per Bolund bygga sin argumentation i en interpellation
              på tidningsnotiser, där källgranskningen kan ge upphov till feltolkningar,
              och sedan bygga ett ifrågasättande av regeringens trovärdighet
              på detta, samtidigt som han citerar ur en bok, i förhållande till
              den grannlaga process som konstitutionsutskottet liksom Prövningsnämnden
              har haft, förefaller mig väldigt förvånansvärt.
            </seg>
            <seg n="76ae6698">
              Per Bolund står dessutom här under fyra minuter och avkräver
              ytterligare svar från den unika position som Peter Norman har
              haft, både som icke-minister i det här ärendet och som ansvarig
              minister därefter, när allt var utrett – där svaret därför inte
              behöver bli ett dugg längre än vad det är utan ändå innehåller
              alla komponenter av ansvarsfullt bemötande – och går på dessa
              lösa rykten från tidningar och böcker för att pressa fram ett
              svar. Detta borde i så fall föranleda en ny runda i konstitutionsutskottet
              snarare än i denna kammare, där vi diskuterar mer sakpolitiska
              frågor. Det hade varit lämpligare när det gäller en sådan här
              interpellation.
            </seg>
          </u>
          <note type="speaker" n="6500eb37">
            Anf. 24 Statsrådet PETER NORMAN (M):
          </note>
          <u who="unknown" xml:id="i-006b74e77789627c-1" n="cd2dfa3e">
            <seg n="ff30c747">
              Fru talman! I någon mening är det kanske ändå bra att jag besvarar
              interpellationen, med tanke på att jag inte bara var icke-minister
              utan också blev ordförande i bolaget. Låt mig redogöra för vad
              som hände, så kanske jag kan övertyga Per Bolund.
            </seg>
            <seg n="eb0c78eb">
              Jag blev uppringd av Bo Lundgren några dagar innan. Han frågade
              om jag skulle kunna stå till förfogande som ordförande i Carnegie.
              Den dag då Finansinspektionen drog in tillståndet för Carnegie
              hade Mats Odell, Bo Lundgren och jag själv en presskonferens i
              Bella Venetia under sen eftermiddag. Inför den presskonferensen
              satt vi tre mycket riktigt på Mats Odells rum. Då flög ett stort
              antal namn genom luften. Bo Lundgren – som skulle ansvara inte
              för att lägga fram ett beslut från styrelsen utan för att lägga
              fram ett förslag till bolagsstämman – frågade kort och gott: Nu
              är det bråttom, är det någon som har några bra namn? Det kom ett
              stort antal namn genom luften, varav flertalet inte kom med i
              styrelsen.
            </seg>
            <seg n="ecdeecf6">
              Inför den här debatten har jag för säkerhets skull ringt Bo Lundgren
              och frågat honom om han på något vis kunde tolka detta som något
              slags anvisning eller uppmaning. Jag vet inte om Per Bolund har
              gjort det. Hade du gjort det hade du fått svaret av Bo Lundgren:
              Nej, inte på något sätt. Bo Lundgrens uppfattning, liksom min
              egen och statsministerns, är att Bo Lundgren och Riksgäldskontoret
              på ett helt självständigt sätt föreslog namn till bolagsstämman
              som därmed beslutades.
            </seg>
          </u>
          <note type="speaker" n="c4b0d19b">
            Anf. 25 PER BOLUND (MP):
          </note>
          <u who="per_bolund_61c5be" xml:id="i-214e682c3be42b10-1" n="2c022768">
            <seg n="79d4ca27">
              Fru talman! Det var bra att Peter Norman fick en extra chans
              att ge ett lite längre och mer uttömmande svar, för det var i
              alla fall lite ny information som kom fram, och det välkomnar
              jag verkligen.
            </seg>
            <seg n="0650eb48">
              Men jag vidhåller nog att det är två olika versioner som kommer
              fram. Att säga som statsministern – nu ska jag se till att jag
              inte säger fel – sade i KU-förhöret, att Riksgälden helt självständigt
              utsett den nya styrelsen, är i formell mening rätt, i och med
              att det inte var en minister som gick fram till bolagsstämman
              och föreslog styrelsen. Däremot är det uppenbart att regeringen
              var inblandad genom att finansmarknadsministern satt med vid mötet
              och förberedde beslutet.
            </seg>
            <seg n="422a3422">
              Det är då lätt att ord står mot ord, och det är svårt att säga
              vilket som egentligen stämmer. Men detta är intressant.
            </seg>
            <seg n="d767a793">
              I detta fall har en tredje minister gett sig in i denna lek och
              har en beskrivning av hur beslutet kom till och hur processen
              gick, och det är Mats Odell som också citeras i denna bok. Han
              diskuterar kring hur man utser styrelse. Han talar om sina erfarenheter
              från den tid då han var kommunikationsminister på 90-talet. Han
              berättar hur man utsåg en chef på Telia. Han säger:
            </seg>
            <seg n="f4233986">
              Det var egentligen en fråga för styrelsen, men jag kom överens
              med ordföranden Thorbjörn Fälldin: Ta fram tre namn som jag kan
              presentera för partiledarna. Det enda vi kommer att säga är om
              det är någon av de kandidaterna vi inte kan tänka oss. Jag tror
              att det var en sådan process det här handlade om. Det var alltså
              Carnegieprocessen. Mats Odell ger också bilden av att regeringen
              faktiskt var med och gav godkännande till dessa personer innan
              Bo Lundgren kom fram med detta förslag.
            </seg>
            <seg n="b0ecf2cf">
              Det är alltså fortfarande en ganska förvirrad bild som ges av
              tre olika ministrar, nuvarande eller före detta, i detta fall.
            </seg>
            <seg n="cf5d86fd">
              Jag vidhåller ändå att detta är en ganska viktig fråga. Hur beslut
              fattas inom statsmakterna och hur fördelningen faller mellan regeringsföreträdare
              och ansvariga myndigheter är faktiskt en mycket viktig fråga i
              svenskt statsskick. Därför är det också ganska viktigt att man
              får reda på hur besluten fattas, inte minst för att det såklart
              också påverkar ansvarsutkrävande. Om det visar sig att något fel
              har begåtts är det viktigt att man faktiskt kan gå tillbaka i
              processen och ser hur besluten fattades.
            </seg>
            <seg n="65a25360">
              Det är inte heller första gången som det händer att det finns
              olika versioner av händelseförlopp inom regeringen. Jag kan till
              exempel ta fallet Nuon där det också är uppenbart att det har
              varit mycket olika bilder som har kommit från ansvariga ministrar
              och andra ministrar i regeringen. Maud Olofsson hävdar å ena sidan
              att när beslutet om att köpa Nuon skulle tas upp var statsministern,
              finansministern och de övriga partiledarna inblandade i det beslutet
              och var informerade. Däremot hävdar å andra sidan både statsministern
              och finansministern motsatsen. Även där står ord mot ord i detta
              fall. Det är bekymmersamt att det nästan verkar som att det är
              en arbetsmetod från regeringen att ha olika versioner av händelseförlopp.
              Det känns inte riktigt trovärdigt och stabilt, måste jag säga.
            </seg>
            <seg n="fa0cb741">
              Det är alltså bekymmersamt, och det blir extra bekymmersamt i
              Nuonfallet när inte ens den ansvariga ministern, som statsministern
              själv har pekat ut, är beredd att komma till konstitutionsutskottet
              och svara på de frågor som naturligt uppkommer kring detta.
            </seg>
            <seg n="4d8a7a36">
              Jag tycker att det ändå är anmärkningsvärt. Uppenbart har det
              funnits ett sådant möte som citeras, och som Peter Norman också
              själv säger, och att det har diskuterats på mycket tydlig personnivå
              vilka som skulle kunna ingå i en sådan styrelse. För mig stämmer
              det inte överens med det som statsministern har sagt i konstitutionsutskottet
              om att regeringen inte var inblandad i processen. Det är bra att
              det har blivit förtydligat, att Peter Norman nu har gett en tydligare
              bild av hur denna process faktiskt gick till och att det var ett
              sådant möte inför utseendet av styrelsen.
            </seg>
          </u>
          <note type="speaker" n="e9a2f24f">
            Anf. 26 FINN BENGTSSON (M):
          </note>
          <u who="finn_bengtsson_813f74" xml:id="i-8bb1538e7b5141f3-5" n="d80f09f6">
            <seg n="f022c94a">
              Fru talman! Jag skulle nästan kunna låta bli att hålla detta
              inlägg. Men trots allt vidhåller Per Bolund denna diskussion.
              Jag kan förstå att han som ekonomisk-politisk talesperson är bekymrad
              över att det kommer en offensiv vårproposition i morgon och att
              han behöver förhålla sig till att hitta ytterligare något grepp
              från Miljöpartiet, vilket jag tvivlar på kommer att komma.
            </seg>
            <seg n="d5fbe7ca">
              Per Bolund tar upp en debatt här som rättmätigt hör hemma i konstitutionsutskottet.
              Det är högsäsong just nu för konstitutionsutskottets granskning.
              Man granskar bland annat Nuonaffären i princip just nu. Att talespersonen
              i ekonomiska frågor från Miljöpartiet då för över denna diskussion
              även till denna kammare förefaller mig ytterligt besvärande.
            </seg>
            <seg n="9dfac721">
              Per Bolund vill ha denna diskussion trots att det nu har kommit
              ett tydliggörande skriftligt att konstitutionsutskottet och Prövningsnämnden
              har sagt sitt. Han hänvisar till tidningsartiklar och en bok där
              han citerar mer och mer – jag kan också ta fram en bok och läsa
              en massa spännande saker. Konspirationsteorierna kan byggas upp,
              och vi kan stå här och fjättra våra ministrar utifrån den utgångspunkten.
            </seg>
            <seg n="e2784f07">
              Men det är konstitutionsutskottet som har denna uppgift. Peter
              Norman har dessutom gett ytterligare ett svar muntligen som han
              inte hade behövt ge, som jag ser det. Samtidigt vidhåller Per
              Bolund att det finns en konspiration kring att regeringen inte
              sköter sitt uppdrag. Detta borde i så fall Per Bolund ta upp med
              sitt tidigare språkrör Peter Eriksson som är ordförande i konstitutionsutskottet
              i stället för att förlänga debatten om denna fråga i kammaren.
            </seg>
          </u>
          <note type="speaker" n="84cc0dc9">
            Anf. 27 BÖRJE VESTLUND (S):
          </note>
          <u who="borje_vestlund_809cde" xml:id="i-2b071fdebfd0b772-0" n="c22c9c47">
            <seg n="a5232a93">
              Fru talman! Jag tänker inte på vare sig Per Bolunds eller mina
              vägnar be om ursäkt för att vi uppehåller kammaren för att debattera
              och för att just använda interpellationsinstrumentet till det
              som det är till för, nämligen att granska regeringen. Det är ett
              av stegen. Det andra är naturligtvis konstitutionsutskottet. I
              något fall kan det även vara domstol, dock mera sällan.
            </seg>
            <seg n="6efd0e0d">
              Vad är det för kvalificerat struntprat, på ren svenska, att man
              kommer hit och läxar upp enskilda ledamöter för att de stackars
              ministrarna måste komma hit till kammaren och försvara sin politik
              eller vad de har gjort i sin tjänsteutövning? Jag tänker inte
              be om ursäkt vare sig för Per Bolunds eller för mitt vidkommande.
              Det är ett fullt naturligt sätt.
            </seg>
            <seg n="24071238">
              Vi som har suttit här längre, under flera regeringar, vet att
              det är precis så här det går till och att det är precis så här
              det ska gå till. Det är precis detta instrument som man har i
              opposition, eller för all del i majoritet även om det används
              mer sällan där. Detta är en fullt normal process. Detta är vår
              rättighet som valda representanter för det svenska folket.
            </seg>
            <seg n="c021a58f">
              Jag tycker att man skulle be om ursäkt från det andra hållet
              när man går upp och angriper oss på detta sätt. Ha gärna argument
              i sak, men ta inte upp den här formfrågan!
            </seg>
          </u>
          <note type="speaker" n="e34cc445">
            Anf. 28 Statsrådet PETER NORMAN (M):
          </note>
          <u who="unknown" xml:id="i-006b74e77789627c-2" n="cd2dfa3e">
            <seg n="b18bf058">
              Fru talman! Låt mig börja med att notera att Per Bolund ägnar
              halva sin talartid åt Nuonaffären som inte ens är nämnd i interpellationen.
              Jag finner det lite märkligt.
            </seg>
            <seg n="3a6ee681">
              Den andra frågan som jag tänker ta upp är att Per Bolund i interpellationen
              frågar mig om statsministern och regeringen var inblandade i processen
              att utse ny styrelse för Carnegie bank efter Riksgäldskontorets
              övertagande, eller om processen enbart hanterades av Riksgäldskontoret.
            </seg>
            <seg n="1ae5948f">
              Svaret på frågan är att statsministern och regeringen inte var
              inblandade. Hade Per Bolund frågat de personer i detta rum som
              vi talar om, alltså Mats Odell, jag själv eller Bo Lundgren, hade
              han fått detta svar av alla tre inblandade.
            </seg>
            <seg n="b1a35044">
              Därmed har jag inte så mycket mer att säga. Bo Lundgren säger
              att han självständigt föreslog stämman en styrelse om fem personer
              som stämman sedan accepterade. Jag tror inte att vi kommer så
              mycket längre i denna fråga, fru talman.
            </seg>
          </u>
          <note type="speaker" n="a41dcff3">
            Anf. 29 PER BOLUND (MP):
          </note>
          <u who="per_bolund_61c5be" xml:id="i-214e682c3be42b10-2" n="2c022768">
            <seg n="b03967d6">
              Fru talman! Jag är inte heller säker på att vi kommer så mycket
              längre. Anledningen till att jag tog upp Nuonaffären är att det
              är en liknande frågeställning som har varit uppe där, nämligen
              att olika ministrar ger olika versioner av händelseförloppen.
              Därför tycker jag att det är lite bekymmersamt att regeringen
              hamnar i denna situation gång på gång. Det är därför som jag tycker
              att det ändå finns en naturlig koppling mellan dessa två ärenden.
            </seg>
            <seg n="0e5a9f8c">
              Men jag tycker också att man ska vara noga med hur man uttrycker
              sig. Om statsministern i konstitutionsutskottet säger att Riksgälden
              helt självständigt har utsett den nya styrelsen och att regeringen
              inte varit inblandad, medan Peter Norman själv nu står här i talarstolen
              och säger att det faktiskt har varit ett möte där man har bollat
              förslag och diskuterat vilka som skulle ingå, då är det uppenbart
              att regeringen har varit inblandad på det sättet i alla fall.
              Det tycker jag är bekymmersamt eftersom vi har ett system där
              vi har självständiga myndigheter som ska fatta dessa beslut och
              där regeringen inte ska vara inblandad. Det är det som brukar
              kallas för ministerstyre i vanliga fall.
            </seg>
            <seg n="b09e3317">
              Jag tycker ändå att det är bra att denna debatt har kommit till
              stånd, och jag är glad att jag fick ett svar från Peter Norman
              som ändå var djupt inblandad i denna process. Men jag hoppas att
              regeringen inte återigen kommer att hamna i denna typ av situationer
              där man har statsråd som ger olika versioner av hur händelseförloppen
              har varit. Det är också viktigt att se i vilket sammanhang dessa
              olika versioner har tillkommit. Peter Norman föreslår att jag
              ska ringa och tala med de personer som var i rummet. Jag är inte
              säker på att jag skulle få relevanta svar. Man hugger ju inte
              gärna sin arbetsgivare eller sina partikolleger i ryggen. Däremot
              är det som kommer fram under ed intressant. Det som Peter Norman
              svarade på i Prövningsnämnden skedde under ed. Den bilden, i min
              värld, skiljer sig från den bild som statsministern har gett i
              konstitutionsutskottet. Jag tyckte att det var värt att ställa
              denna fråga just för att få en tydligare bild av hur denna process
              faktiskt gick till när styrelsen i Carnegie tillsattes.
            </seg>
            <seg n="79cfb3e2">
              Jag vill tacka statsministern för att han faktiskt tog sig tid
              att debattera med mig.
            </seg>
          </u>
          <note type="speaker" n="de744de8">
            Anf. 30 Statsrådet PETER NORMAN (M):
          </note>
          <u who="unknown" xml:id="i-006b74e77789627c-3" n="cd2dfa3e">
            <seg n="125a222f">
              Fru talman! Jag får tacka för komplimangen att kallas statsminister.
              Jag är inte där än, men en vacker dag kanske!
            </seg>
            <seg n="ecdff0ce">
              Skillnaden, eventuellt, mellan den här affären och Nuonaffären
              är att statsråden inte tycker olika i den här affären. Vi tycker
              på samma sätt. Naturligtvis har jag ingen aning om ifall Per Bolund
              pratade med Bo Lundgren under den här perioden, men om Per Bolund
              gjorde det skulle jag ha svårt att anklaga Per Bolund för att
              vara inblandad i att påverka Bo Lundgren i beslutet. Det här var
              ett informellt samtal där ett stort antal namn bollades genom
              luften – ett stort antal namn där den absoluta merparten enligt
              Bo Lundgren inte var aktuell för att komma in i styrelsen.
            </seg>
            <seg n="b254c9d7">
              Bo Lundgren själv, som nu inte har så mycket att försvara då
              han har gått i pension – han har inga partikamrater och ingen
              arbetsgivare att vara orolig för – säger självklart sanningen,
              det vill säga att han fattade ett självständigt beslut att utse
              eller föreslå stämman en bolagsstyrelse i Carnegie.
            </seg>
            <seg n="3e2e6a94">
              Jag har svårt att se relevansen i den här frågan mer än att försöka
              hitta advokatyr för att göra någonting som inte finns. Det finns
              inga olika uppfattningar mellan mig och statsministern. Det är
              uppenbart så att Riksgäldskontorets chef på ett självständigt
              sätt föreslog stämman de namn som senare skulle beslutas ingå
              i styrelsen. Mer än så har jag inte att säga.
            </seg>
          </u>
          <note n="af4926a5">
            Överläggningen var härmed avslutad.
          </note>
          <note n="cef9912e">
            9 § Svar på interpellation 2013/14:383 om statens ansvar för
            kontanthantering
          </note>
          <note type="speaker" n="9b86e0a9">
            Anf. 31 Statsrådet PETER NORMAN (M):
          </note>
          <u who="unknown" xml:id="i-006b74e77789627c-4" n="cd2dfa3e">
            <seg n="9365a1e2">
              Fru talman! Börje Vestlund har frågat mig om det inte är rimligt
              att staten har ett ansvar för att såväl enskilda som företag har
              möjlighet att få kontanter och redovisa sina dagskassor, samt
              vilket ansvar staten har i fall såsom konkursen i Panaxia.
            </seg>
            <seg n="9aa769e5">
              Som jag framhållit vid ett flertal tidigare tillfällen är det
              beklagligt när personer – och för den delen föreningar och företag
              – kommer i kläm till följd av minskad kontanthantering. Det är
              angeläget att det finns tillgång till kontanter för den som så
              önskar och att det finns möjligheter att göra såväl uttag som
              insättningar av kontanter. I det här sammanhanget vill jag nämna
              att jag tycker att det är en bra utveckling att allt fler butiker
              låter kunderna ta ut kontanter i butiken.
            </seg>
            <seg n="068ed094">
              Det politiska målet är att alla i samhället ska ha tillgång till
              grundläggande betaltjänster till rimliga priser. Marknaden bör
              tillhandahålla dessa betaltjänster. Staten har emellertid ansvaret
              för grundläggande betaltjänster på de orter och i den landsbygd
              där behovet av grundläggande betaltjänster inte tillgodoses av
              marknaden.
            </seg>
            <seg n="ed68f453">
              Statens arbete med att trygga tillgången till grundläggande betaltjänster
              måste utgå från regionala och lokala förutsättningar och lösningar
              eftersom behoven och förutsättningarna skiljer sig åt mellan olika
              delar av landet. Mot den bakgrunden har regeringen gett Post-
              och telestyrelsen och länsstyrelserna i uppdrag att vidta åtgärder
              för att trygga tillgången till grundläggande betaltjänster.
            </seg>
            <seg n="31321978">
              Länsstyrelsernas uppgift är bland annat att bedöma om tillgången
              till grundläggande betaltjänster motsvarar samhällets behov. Om
              så inte är fallet har länsstyrelserna regeringens uppdrag att
              vidta åtgärder för att trygga tillgången till grundläggande betaltjänster
              på dessa ställen. För dessa insatser kan länsstyrelserna söka
              medel från Post- och telestyrelsen.
            </seg>
            <seg n="24500aa6">
              När det gäller Börje Vestlunds andra fråga, om statens ansvar
              när det uppstår problem i kontanthanteringskedjan – som till exempel
              i samband med Panaxias konkurs – vill jag hänvisa till den pågående
              översynen av regelverket för kontanthantering, dir. 2013:71. Utredningen
              ska bland annat identifiera bristerna i regelverket för kontanthantering
              och analysera och dra slutsatser av hur motsvarande regelverk
              är utformat i andra länder.
            </seg>
            <seg n="4b5fbf20">
              Utifrån detta ska regeringen senast den 1 september 2014 ge förslag
              som kan säkerställa ett heltäckande regelverk för kontanthanteringen.
              Jag kan inte och vill inte föregå utredningens förslag.
            </seg>
          </u>
          <note type="speaker" n="8676ab24">
            Anf. 32 BÖRJE VESTLUND (S):
          </note>
          <u who="borje_vestlund_809cde" xml:id="i-2b071fdebfd0b772-1" n="c22c9c47">
            <seg n="f8b5b853">
              Fru talman! Om man ska följa Finn Bengtsson får jag väl först
              be om ursäkt för att jag har bett statsrådet att komma hit.
            </seg>
            <seg n="da09bab1">
              Jag vill dock tacka för svaret – det är ett bra svar på en interpellation
              jag tycker är angelägen. Det är en redovisning av vad staten har
              vidtagit för åtgärder, och jag tycker att det finns anledning
              att resonera om de här frågorna. När man i egenskap av näringspolitiker
              i det här huset åker ut och träffar företag är det nämligen inte
              sällan man – speciellt på små orter, som inte kan betraktas som
              landsbygd – möter företagare som är ledsna och förtvivlade och
              inte vet hur de ska lösa sina problem.
            </seg>
            <seg n="1f49f5d0">
              Jag träffade Asta en gång på en företagarfrukost. Asta drev en
              liten sybehörs- och garnaffär – en handarbetsaffär – i en lite
              mindre stad. Hon hade dess bättre fått möjlighet att utveckla
              sin verksamhet genom nätförsäljning, vilket var bra. Det hon var
              bekymrad över var dock att hon hade en liten, fast kundkrets som
              väldigt ofta ville betala med kontanter. Det innebar inte att
              Asta hade flera tusen i dagskassor, men hon kunde ha några hundra
              och ibland ett par tre tusen.
            </seg>
            <seg n="f5a6c88b">
              Hon hade tidigare gått och bankat detta en, två eller tre gånger
              i veckan beroende på hur mycket pengar hon hade, men nu hade hon
              inget val därför att den bank som tidigare fanns på orten hade
              flyttat till ett närbeläget stort köpcentrum dit det var en bit
              att åka.
            </seg>
            <seg n="f4fdde8e">
              Det här visar bara på ett av de många problem jag tror man möter
              i de här sammanhangen. Det kan också vara större verksamheter,
              men oftast gäller det människor som har verksamheter i de typiska
              kontantbranscherna.
            </seg>
            <seg n="55ce2e45">
              Där är det ofta så att man inte har så stora kontantkassor och
              att man inte kan bygga och kanske investera i de bra system som
              nu finns för att det inte ska gå att komma åt kontanter. Resultatet
              blir i stället att man får använda det gamla kassaskåp som fortfarande
              finns i företaget – och som kanske inte är så jättesäkert. Det
              är en sida av det hela, och den andra sidan är att det blir små
              företag runt om i vårt land som står med en massa kontanter.
            </seg>
            <seg n="1f03dd9d">
              Det var det ena jag vill betona. Det andra jag vill betona är
              enskilda personer som endera inte kan eller helt enkelt inte vill
              hantera kontanter – och framför allt inte hantera kort, vilket
              kanske är speciellt vanligt bland äldre människor. För båda dessa
              grupper uppstår problemet. Hur hanterar man det?
            </seg>
            <seg n="161d1651">
              Jag delar statsrådets uppfattning att det är bra att fler och
              fler butiker och butikskedjor medger att kunderna får ta ut kontanter
              i samband med att de handlar, eller vid andra tillfällen också.
              Men, fru talman, det här är ändå ett problem som finns i vårt
              samhälle. Man säger att man tittar på det, och det är bra. Det
              jag skulle vilja betona är dock att frågan har diskuterats i kammaren
              under åtminstone de sista tio åren, vågar jag påstå, och att vi
              inte har kommit fram till någon riktigt bra lösning.
            </seg>
            <seg n="f7efed78">
              Vidare handlar det om kontanthanteringen generellt sett. Där
              delar jag också uppfattningen att det bör vara marknadsorienterat
              och att det ska vara marknaden som sköter det. Att helt privatisera
              hela kontanthanteringen har dock inneburit att staten har tagit
              ett steg tillbaka och sagt att det inte är dess ansvar, när det
              i verkligheten kan uppstå situationer där Panaxiakonkursen kanske
              är exempel på det värsta som kan hända.
            </seg>
            <seg n="453f297e">
              Det är ändå så att det blir ett problem när bankerna säger att
              de inte vill ha med kontanter att göra – när den ena institutionen
              säger att de inte vill ha med kontanter att göra. Därför vill
              jag fråga statsrådet: Med utgångspunkt i allt detta, vad planerar
              regeringen att göra i närtid för att lösa problemen så att vi
              inte kommer till en situation som kanske är ännu värre och som
              är någonting vi inte alls vill se i framtiden?
            </seg>
          </u>
          <note type="speaker" n="2f49b725">
            Anf. 33 FINN BENGTSSON (M):
          </note>
          <u who="finn_bengtsson_813f74" xml:id="i-8bb1538e7b5141f3-6" n="d80f09f6">
            <seg n="2bbdd8ab">
              Fru talman! Eftersom Börje Vestlund verkar väldigt bekymrad över
              mitt deltagande i interpellationsdebatterna tänkte jag förtydliga
              hur jag tänker när jag ställer mig upp i en interpellationsdebatt.
            </seg>
            <seg n="0d29ab55">
              Det är så här: Det finns en interpellation, som nu från Börje
              Vestlund. Den handlar om statens ansvar för kontanthantering.
              Jag läser igenom den och gör en bedömning. Sedan får vi ett svar
              från statsrådet, i det här fallet finansmarknadsministern. Jag
              läser igenom det och gör en bedömning. Vad tycker jag själv? Hur
              ska jag kunna ställa frågor till både finansmarknadsministern,
              om det behövs, och interpellanten?
            </seg>
            <seg n="8c96f3af">
              I det här fallet handlar det alltså om kontanthanteringen, och
              Börje Vestlund nämner att detta har debatterats under de sista
              tio åren men att man inte har kommit fram till någon lösning.
              Jag vill då påminna om att det under ett par av de här åren måste
              ha varit en socialdemokratiskt ledd regering. Börje Vestlund hade
              sannolikt möjlighet att agera i kammaren då, och frågan är väl
              om det gjordes eller om det först nu har blivit aktuellt för Börje
              Vestlund att ställa frågan.
            </seg>
            <seg n="d15430c5">
              Sakfakta är att vi hade en tragisk konkurs kring företaget Panaxia.
              Konsekvensen av konkursen ledde till en framställan från Riksbanken
              om att det fanns vissa utredningsbehov med anledning av detta.
              Det ledde i sin tur till precis det finansmarknadsministern skriver
              i sitt svar, nämligen att det nu sitter en utredning och tittar
              på regelverket för kontanthantering för att se om det på något
              sätt krävs bland annat ett statligt engagemang. Om jag förstår
              Börje Vestlund rätt är det dock så att staten här ska ha ett grundläggande
              ansvar hela tiden; det är väl den frågan som hänger i luften.
            </seg>
            <seg n="711b48aa">
              Då kan vi se det lite grann ideologiskt: Hur tänker man från
              vänsterhåll? Ja, det finns ju en vänstermotion på området där
              man tycker att det direkt ska lagstiftas om att bankerna har en
              skyldighet att tillhandahålla kontantservice. Det är helt i linje
              med vad Vänsterpartiet tycker – de ville ju en gång förstatliga
              bankerna. Det ligger alltså i linje med att politikerna i Vänsterpartiets
              tappning ska styra upp privat verksamhet så långt det bara går.
            </seg>
            <seg n="ea2a674f">
              Jag hörde inte Börje Vestlund säga detta, utan tvärtom välkomnar
              han det viktiga kärnbudskapet som finansmarknadsministern ger
              i sitt svar, nämligen: Det politiska målet är att alla i samhället
              ska ha tillgång till grundläggande betaltjänster till rimliga
              priser. Marknaden bör tillhandahålla dessa betaltjänster. Det
              vill säga att när vi har en fungerande marknad med ansvarsfulla
              värdetransportföretag är det en bra ordning. Det är detta som
              utredningen tittar på. Vi hoppas att den kommer med mer resultat
              än vad tidigare socialdemokratiska regeringar lyckades med.
            </seg>
            <seg n="2efabf75">
              När det handlar om värdetransportföretag kan man vid sidan nämna
              att en del av dessa företag i Sverige har varit så imponerande
              skickliga att de faktiskt har kunnat exportera sin affärsidé internationellt.
              Det antyder för mig att när marknaden fungerar med kreativa, duktiga
              entreprenörer inom värdetransportsektorn är det de som är de bäst
              skickade att lösa detta. Det är tragiskt när det uppstår en sådan
              komplikation som den i samband med Panaxia. Men jag undrar lite
              grann vad som är tänkt. Ska staten ha en underliggande utgift
              för att ha något slags back up ifall en sådan incident inträffar
              igen? Återigen är det detta som utredaren tittar på.
            </seg>
            <seg n="3bf667f8">
              Jag tycker att det är lite förvånande att i den här talarstolen,
              när man vet att en utredning sitter som ska presentera sitt resultat
              den 1 september i år, avkräva någon form av besked från finansmarknadsministern
              på den här punkten. Vi har fått ett klart och tydligt svar. Därför
              tycker jag att vi kan nöja oss med att vi har fått ett fullödigt
              svar från finansministern på en nog så viktig fråga. Vi räknar
              med att kunna få ett resultat från utredaren som man möjligen
              kan gå vidare med. Vi måste också värdera att seriösa företag
              i den här branschen, inte minst av svenskt snitt, har visat sig
              också kunna nå en internationell arena i sin trovärdighet att
              hantera kontanter.
            </seg>
            <seg n="57ae58d6">
              Fru talman! Jag är böjd att tro att vi i framtiden kommer att
              ha seriösa svenska aktörer med en kvalitet som väl mäter sig internationellt
              som kan ansvara för den här viktiga servicen.
            </seg>
          </u>
          <note type="speaker" n="b10c7cfb">
            Anf. 34 STAFFAN ANGER (M):
          </note>
          <u who="staffan_anger_addfbf" xml:id="i-bff92d24bc76de57-0" n="f505b56f">
            <seg n="89276830">
              Fru talman! Samhället måste ha ett ansvar att se till att flödet
              av pengar fungerar när det gäller att förse företag med pengar,
              att se till att civila personer har pengar och att se till att
              det funkar på marknaden.
            </seg>
            <seg n="0987d518">
              Ministerns svar är att det politiska målet är att alla i samhället
              ska ha tillgång till grundläggande betaltjänster till rimliga
              priser och att marknaden bör tillhandahålla dessa betaltjänster.
            </seg>
            <seg n="18f1bcc4">
              Tyvärr blev det ett problem i samband med Panaxiakonkursen. Då
              är det naturligt att man tillsätter en utredning och ser hur det
              här flödet kan ske.
            </seg>
            <seg n="d9ceb1b5">
              Jag håller med om att det kan finnas många småföretagare som
              har problem i det här sammanhanget. Det finns också många pensionärer
              som har problem. Och bankerna är väldigt restriktiva när det gäller
              att ha kontanter. Så är det tyvärr.
            </seg>
            <seg n="fb5e82e2">
              Vi måste inse att vi är på väg att lämna kontantsamhället, och
              Sverige är väl det land som mest är på väg att lämna detta. Därför
              tycker jag att det är helt logiskt som finansmarknadsministern
              säger, att man får se över regelverket och se vad man kan göra
              för att åtgärda de eventuella brister som finns.
            </seg>
            <seg n="c1f6a90e">
              Jag håller med om att det måste bli en marknadslösning på något
              sätt. Staten kan inte i alla lägen se till att det ska finnas
              cash.
            </seg>
            <seg n="61299e78">
              Det är bra att Post- och telestyrelsen och länsstyrelserna nu
              har i uppdrag att trygga tillgången till betaltjänster. Jag tänker
              då framför allt på den äldre generationen. Jag tror också att
              betaltjänsterna kommer att minska framöver när den nya generationen
              växer upp.
            </seg>
            <seg n="3a49b337">
              Jag tycker att det är vettigt att utredningen är tillsatt. Också
              Riksbanken var inne på att ha en utredning för att få en översyn
              av regelverket för kontanthantering, och då även titta på vilka
              möjligheter man har i andra länder, som kanske inte har kommit
              lika långt, att lösa de här problemen.
            </seg>
            <seg n="59f09e33">
              Jag tycker att svaret från finansmarknadsministern är utmärkt
              och önskar lycka till med att lösa detta under hösten.
            </seg>
          </u>
          <note type="speaker" n="a1a0c354">
            Anf. 35 Statsrådet PETER NORMAN (M):
          </note>
          <u who="unknown" xml:id="i-006b74e77789627c-5" n="cd2dfa3e">
            <seg n="955fd000">
              Fru talman! Jag tackar Börje Vestlund för en viktig interpellation
              om ett beaktansvärt ämne.
            </seg>
            <seg n="b1db177e">
              Låt mig problematisera frågan lite grann. Rent allmänt är det
              av många skäl bra om vi går bort från ett kontantsamhälle. Ett
              är att rånrisken minskar, inte minst i butiker i glesbygd. Ett
              annat är att genom att man får fler betalningar i banksystemet
              blir det svårare att tvätta pengar. Det är lättare att hitta både
              penningtvätt och finansiering av terrorism och vad det nu kan
              vara. Det finns ett antal argument för att försöka komma ifrån
              kontantsamhället så mycket som möjligt.
            </seg>
            <seg n="301ecf4f">
              Dock måste vi ha klart för oss att under en överskådlig tid kommer
              kontanthanteringen att finnas kvar. Då gäller det att se till
              att de som av olika skäl har svårt att hantera en ny teknik inte
              råkar illa ut.
            </seg>
            <seg n="789f3068">
              Det är svårt att teknikanpassa detta. Nu har det kommit en betaltjänst
              som heter Swish. Den fanns inte för tre fyra år sedan. Utvecklingen
              går så fort. Vi har i dag ingen aning om vilket betalningssystem
              som kommer att finnas och vara populärt om tre fyra fem år, så
              det är inte lätt att bygga upp någon infrastruktur för det här.
              Det är ändå i någon mening ett minskande problem i och med att
              allt fler använder kort och andra tjänster.
            </seg>
            <seg n="85debd62">
              Dessutom finns det inga lätta lösningar. Det har ibland förekommit
              i debatten att man genom Finansinspektionens försorg skulle tvinga
              bankerna att ha en kontanthantering i sin oktroj. Då säger bankerna
              själva att om detta sker kommer de att lägga ned fler kontor än
              vad de gör i dag, så den vägen är inte heller lämplig. Därför
              tycker jag tills vidare att den lösning vi har är till fyllest.
              Den kan säkert göras bättre och kan eventuellt utvecklas lite
              mer, men länsstyrelserna har detta ansvar och tar det också. Länsstyrelserna
              genomför regionala insatser genom att etablera betaltjänstombud.
              De genomför även regelrätta bussresor för framför allt pensionärer
              för att de ska kunna uträtta både bankärenden och kontantärenden.
            </seg>
            <seg n="735e8043">
              Till problematiseringspaketet kan jag tillägga att kontanthanteringen
              inte täcker sina egna kostnader i banksystemet. Ett system skulle
              kunna vara att man till exempel satte upp en bankomat någonstans
              och tog betalt för uttag i bankomaten för att göra det lönsamt.
              Men av kulturella skäl är det ingen bank som vill göra det, för
              de skulle räkna med att få stark kritik för det. Då blir tyvärr
              en lösning att det inte blir någon bankomat alls.
            </seg>
            <seg n="bf947408">
              Det jag gav var en problembild. Vi har ett system som fungerar,
              men det kan säkert blir bättre.
            </seg>
            <seg n="e0b9af74">
              Jag vill bara hälsa Börje Vestlund att jag tar ämnet på absolut
              största allvar.
            </seg>
          </u>
          <note type="speaker" n="0c72b0f2">
            Anf. 36 BÖRJE VESTLUND (S):
          </note>
          <u who="borje_vestlund_809cde" xml:id="i-2b071fdebfd0b772-2" n="c22c9c47">
            <seg n="1b2ec016">
              Fru talman! Jag ställde den här interpellationen eftersom det
              här är en fråga som jag möter lite av och till runt om i vårt
              land. Jag har till och med mött den här i Helsingforss län som
              inte borde ha de här problemen. Men det finns ett problem som
              människor undrar över, och då tycker jag att vi ska ta upp det.
            </seg>
            <seg n="5248e9f9">
              Sedan vill jag säga att jag inte har några problem med att Finn
              Bengtsson eller någon annan deltar i den här debatten. Men ifrågasätt
              inte varför man ställer en interpellation eller inte! Det tycker
              jag inte är den ton som vi ska ha oss ledamöter emellan.
            </seg>
            <seg n="61ca4148">
              Jag håller med om mycket när det gäller avigsidorna med kontanthanteringen.
              Jag tror att alla som har utsatts för ett rån vet vilka dessa
              är, men jag vet också att det kostar väldigt mycket att hantera
              kontanter. Detta kan också fler vittna om.
            </seg>
            <seg n="7daae920">
              Nu har man gått från ett statligt monopol, som denna hantering
              handlade om förut i mångt och mycket, till att överlåta kontanthanteringen
              till privata företag. Problemet är att man gjort det utan att
              reglera det. Nu är man dess bättre på väg att försöka hitta ett
              system för att kunna reglera detta. Då kan det uppstå en brist.
              På många håll i vårt land finns det inte en taxi att få tag i.
              På andra håll kan du få tag i en när som helst under dygnet och
              säkert flera samtidigt. Detta är ett faktum efter avregleringen.
            </seg>
            <seg n="2bbd6730">
              Avreglering kan vara positivt men kan också medföra avigsidor.
              Men om man tror att man skulle finna den värsta formen av statssocialism
              om staten skulle vara ansvarig för kontanthanteringen i ett land
              tror jag att man skulle få leta länge. I drömlandet USA, till
              exempel, är det National Bank som är ansvarig för kontanthanteringen.
            </seg>
            <seg n="d8fdcbeb">
              Det är bra att vi får tillfälle att diskutera dessa frågor. Det
              är frågor som berör många människor och framför allt många småföretagare.
            </seg>
            <seg n="635fd297">
              Det är vettigt att man ska betala rimliga priser för betaltjänster.
              Jag kan dock sätta frågetecken vid att marknaden ska tillhandahålla
              detta. Ja, så länge marknaden fungerar går det bra. Men när den
              inte fungerar, vem ska då ta ansvar? Det kanske man kommer fram
              till i en framtida utredning.
            </seg>
            <seg n="ebcd7823">
              Vi vet att det kom omfattande kritik från Svensk Handel efter
              Panaxiakonkursen. Den har man tagit till sig. Vi talar inte om
              bekymren för Astas lilla garnaffär, utan vi talar om stora butiker
              som hanterar hundratusentals kronor i kontanter varje dag.
            </seg>
            <seg n="fc1c595b">
              Vi måste anpassa systemet till den enskilda pensionären som av
              olika skäl inte vill ha betalkort, Astas lilla garnaffär och den
              stora livsmedelsbutiken med kanske flera hundra tusen i kontanter
              varje dag.
            </seg>
            <seg n="3528bc74">
              Jag delar uppfattningen och är övertygad om att kontanthanteringen
              kommer att finnas kvar under överskådlig tid.
            </seg>
            <seg n="54ead3f4">
              Det är bra att vi handlar så mycket på olika kort så att vi får
              ned kontanthanteringen i samhället. Det innebär dock ett ökat
              ansvar för oss med samhällsansvar.
            </seg>
          </u>
          <note type="speaker" n="18e68ee8">
            Anf. 37 FINN BENGTSSON (M):
          </note>
          <u who="finn_bengtsson_813f74" xml:id="i-8bb1538e7b5141f3-7" n="d80f09f6">
            <seg n="47ff7cbd">
              Fru talman! Det finns som sagt en utredare. När Panaxiakonkursen
              var ett faktum vidtogs åtgärder från både Riksbanken och regeringen
              för att se över systemet, precis på det sätt som man kunde förvänta
              sig. Vi får besked från utredaren i början av hösten. Därefter
              kan regeringen vidta åtgärder, om så behövs.
            </seg>
            <seg n="cf27257b">
              Det är glädjande att höra att Börje Vestlund som representant
              för Socialdemokraterna, hoppas jag, tillstyrker huvudtesen från
              regeringen så här långt: att vi ska ha grundläggande betaltjänster
              i samhället till rimliga priser men att det framför allt är en
              seriös marknadslösning som är lämplig att hantera detta.
            </seg>
            <seg n="7fd7c8ca">
              Om det är ett inspel till utredaren hoppas jag att det kan tas
              om hand i utredningen som en ganska bred politisk enighet och
              att kammaren nästan avser att man ska kunna komma till en sådan
              lösning.
            </seg>
            <seg n="8193eae3">
              Jag är dock lite förundrad över vad Börje Vestlund möjligen vill
              ha innan utredningen är färdig. Ska man föregripa den i så måtto
              att man vill att staten redan nu tar ett ansvar och riggar en
              organisation som ska kunna rycka in ifall det uppstår en sådan
              här tragisk konkurs?
            </seg>
            <seg n="8ccb3c3a">
              Det leder i så fall till en massa andra frågor. Det finns andra
              samhällssektorer där marknadslösningarna fungerar utmärkt och
              med hög kvalitet och hög säkerhet i de fall där det är viktigt.
              Ska staten även där ha beredskap för att ha en organisation som
              kan rycka in om det blir en tragisk konkurs i stället för att
              vi riktar in oss på tillsyn av dessa verksamheter? Jag tror att
              det är mycket viktigare att ha en finansinspektion och andra instrument
              som granskar dem som är satta att utföra dessa uppdrag enligt
              framtagna affärsmodeller. I fallet värdetransporthantering har
              detta faktiskt vunnit internationellt renommé, vilket jag nämnde
              i mitt förra inlägg.
            </seg>
            <seg n="8b1ccc5a">
              Det vore slöseri med statens resurser om man på varje sådan punkt
              skulle rigga en organisation för det eventuella tillfälle då det
              inte fungerar med marknaden. Det tror jag vi får klarlagt i utredningen
              som kommer den 1 september.
            </seg>
          </u>
          <note type="speaker" n="7ccaea65">
            Anf. 38 STAFFAN ANGER (M):
          </note>
          <u who="staffan_anger_addfbf" xml:id="i-bff92d24bc76de57-1" n="f505b56f">
            <seg n="001756e2">
              Fru talman! Det finns en stor fördel med betaltjänster med kort
              eftersom det minskar brottslighet i form av rån och annat. Detta
              förekommer dock fortfarande, även om vi är bättre på att hantera
              det i dag. Vi har säkrare vaktbolag som är auktoriserade och kan
              sådant här. Men ju mindre pengar som är ute på stad och bygd,
              desto bättre är det. Brottsligheten kommer då att gå ned.
            </seg>
            <seg n="8ad68547">
              Ett problem är att vissa behöver kontanter. Men jag håller med
              ministern om att om vi ställer krav på de fyra stora bankerna
              att ha cash skulle en hel del kontor läggas ned. Då får man kanske
              tänka sig att ha en betalning eller på något sätt lösa det. Man
              måste i alla fall försöka få bankerna att ha någon likviditet
              och kassa så att man kommer igenom detta.
            </seg>
            <seg n="ef61460d">
              Interpellationen är bra, och den ser till att vi diskuterar frågan.
              Som Börje Vestlund också sade finns det många småföretagare –
              jag känner en hel del i Västerås – som tveklöst har problem med
              att lämna in sina kassor, och då ska vi helst försöka lösa det.
              Samhället måste ha som grundläggande mål att erbjuda service till
              rimliga priser.
            </seg>
            <seg n="281f7051">
              Låt oss se vad utredningen kommer fram till. Jag är övertygad
              om att man kan lösa detta på ett sätt som är utomordentligt bra.
              Vi har som sagt haft mycket färre rån och mindre problem med de
              stora hanteringarna.
            </seg>
          </u>
          <note type="speaker" n="64a95d47">
            Anf. 39 Statsrådet PETER NORMAN (M):
          </note>
          <u who="unknown" xml:id="i-006b74e77789627c-6" n="cd2dfa3e">
            <seg n="1a913299">
              Fru talman! Låt mig upprepa vad jag skrev i mitt interpellationssvar
              till Börje Vestlund. Någon helt privat ordning har vi inte och
              ska inte ha på denna marknad. Jag citerar: Staten har emellertid
              ansvaret för grundläggande betaltjänster på de orter och i den
              landsbygd där behovet av grundläggande betaltjänster inte tillgodoses
              av marknaden. Därmed tror jag att vi är ganska överens på den
              punkten.
            </seg>
            <seg n="64f41844">
              Panaxiakonkursen blottlade ett antal saker. Dels var det grov
              brottslighet, dels insåg vi att vi var ganska sårbara eftersom
              vi hade ganska få värdetransportföretag.
            </seg>
            <seg n="1e6c1a87">
              Ett antal händelser är dock av godo. Det ena är Icabanken, som
              ofta etablerar sig utanför storstäderna och tillhandahåller kontanthantering.
              Fler och fler butiker har dessutom möjlighet att ge ut kontanter
              till sina kunder. Det är ett sätt för butikerna att minska rånrisken.
              Det var ovanligt för fem tio år sedan, men nu är det vanligt.
              Det finns alltså goda tecken.
            </seg>
            <seg n="7b9fc303">
              Riksbanken har som ett av sina mål att verka för ett sunt och
              säkert betalningssystem. Som Börje Vestlund skriver i sin interpellation
              hade Riksbanken tidigare ett ansvar, och jag vet att Riksbanken
              åter diskuterar om de ska vidta åtgärder från sin sida. Detta
              välkomnar jag.
            </seg>
            <seg n="427c2e0e">
              Det jag vill se är ett ökat kundtryck på olika finansiella institutioner.
              Till exempel gjorde TCO en upphandling av bolån. En av de stora
              bankerna vann upphandlingen och tillgodoser TCO:s medlemmar med
              konkurrenskraftiga priser.
            </seg>
            <seg n="eddbdada">
              I Sverige är vi ganska dåliga på att använda kundtrycket i mer
              kollektiv form. Det borde via pensionärsorganisationer, fackliga
              organisationer och andra organisationer gå att sätta press på
              de finansiella aktörerna för att få dem att upprätthålla kontanthanteringen
              på ett bättre sätt än vad de gör i dag. Är det något dessa aktörer
              är känsliga för är det om kunderna försvinner. Jag skulle välkomna
              den typen av agerande.
            </seg>
          </u>
          <note type="speaker" n="c42f827c">
            Anf. 40 BÖRJE VESTLUND (S):
          </note>
          <u who="borje_vestlund_809cde" xml:id="i-2b071fdebfd0b772-3" n="c22c9c47">
            <seg n="d16e3535">
              Fru talman! Det är viktigt att vi från tid till annan får diskutera
              dessa frågor, för det är trots allt frågor som rör sig hela tiden.
            </seg>
            <seg n="2c3f01ee">
              Det är klart att staten har ett ansvar. Men det är där det helt
              och hållet saknas betaltjänster, alltså det som var idén med Svensk
              Kassaservice tidigare. Det ansvaret har man tagit över. Där det
              inte finns och kanske aldrig någonsin har funnits sådana tjänster
              har staten ett ansvar.
            </seg>
            <seg n="b3fe69a6">
              Det jag efterlyser är att staten ska ha ett ansvar när det inte
              fungerar, även om det skulle vara i Tensta i Helsingfors. Hur
              det skulle se ut vet jag inte. Men det kanske utredningen tittar
              på, vad vet jag?
            </seg>
            <seg n="40ae80c3">
              Viktigt i sammanhanget är dock att man säger att det är orimligt
              att staten har ett ansvar. I verkligheten, fru talman, har staten
              detta ansvar i de allra flesta länder med marknadsliberal inriktning.
            </seg>
            <seg n="5e20a3be">
              Jag måste säga en sak här på slutet. Man säger att det var en
              socialdemokratisk regering under den tid problemen fanns. Ja,
              det är klart att det var, men ursäkta mig – jag har suttit här
              i tolv år. Det finns andra här som har suttit längre, som fru
              talmannen. Jag kan garantera er att det finns problem som inte
              löstes då, som inte är lösta nu och som kanske inte kommer att
              lösas än på några år men som det finns anledning att dryfta här
              i kammaren från tid till annan därför att de är viktiga frågor.
            </seg>
            <seg n="1a42d7fe">
              Sedan kan det vara svårlösta problem. Jag tror att det som är
              viktigt med interpellationsinstrumentet är att vi ska kunna ta
              upp den typen av frågor som man ibland behöver påminna om att
              de är viktiga.
            </seg>
          </u>
          <note type="speaker" n="e8da83c8">
            Anf. 41 Statsrådet PETER NORMAN (M):
          </note>
          <u who="unknown" xml:id="i-006b74e77789627c-7" n="cd2dfa3e">
            <seg n="0e5c584c">
              Fru talman! Före Panaxiakonkursen kallade jag till mig pensionärsorganisationer,
              handikapporganisationer, banker, konsumentföreträdare och ett
              antal andra för att diskutera precis denna fråga: kontanthanteringen.
            </seg>
            <seg n="83c09e93">
              Sedan blev det akut i och med Panaxiakonkursen, men det rundabordssamtal
              vi hade påvisade just de problem Börje Vestlund tar upp. Jag fick
              mycket värdefulla synpunkter vid detta möte. Sedan kom Panaxiakonkursen,
              och nu har vi en utredning på gång om den.
            </seg>
            <seg n="7d3d7f66">
              Jag ser framför mig att vi från departementets sida ska diskutera
              frågan tillsammans med Riksbanken och ta till oss Panaxiautredningen
              för att få kontanthanteringen att fungera bättre i Sverige.
            </seg>
            <seg n="d185512b">
              Jag skulle dock också gärna se andra typer av åtgärder, till
              exempel den jag var inne på tidigare: att försöka få lite kundtryck
              på bankerna från fackföreningar eller andra intresseorganisationer.
            </seg>
            <seg n="b7664fc5">
              Jag tror inte att man löser den här frågan i någon mening genom
              enkla beslut. Den tekniska utvecklingen vad gäller betaltjänster
              går så fort att vi måste laga efter läge. I dag är det min uppfattning
              att länsstyrelsens arbete sker på ett bra sätt. Det kan säkert
              utvecklas bättre och på andra ställen, men i huvudsak fungerar
              det bra.
            </seg>
            <seg n="b772f00c">
              Jag vill upprepa att staten utan tvekan har ett ansvar för betaltjänster,
              och det tycker jag också att staten tar.
            </seg>
          </u>
          <note n="af4926a5">
            Överläggningen var härmed avslutad.
          </note>
          <note n="ceec5cf3">
            10 § Svar på interpellation 2013/14:302 om sänkning av studiebidraget
          </note>
          <note type="speaker" n="59c081c2">
            Anf. 42 Statsrådet MARIA ARNHOLM (FP):
          </note>
          <u who="unknown" xml:id="i-14c5cda81774e5af-0" n="cd2dfa3e">
            <seg n="f2f7d2a9">
              Fru talman! Anna Wallén har frågat finansministern varför studenterna
              ska betala för regeringens skattesänkningar och om finansministern
              och regeringen planerar ytterligare besparingar på utbildningsområdet.
            </seg>
            <seg n="8cef6609">
              Wallén ställer sin andra fråga utifrån påståendet att regeringen
              minskar anslagen till högskolorna och drar ned på antalet utbildningsplatser.
              Interpellationen har överlämnats till mig.
            </seg>
            <seg n="b4ccf3ac">
              Regeringen avser att föreslå att studiemedlen höjs med ca 1 000
              kronor i månaden för att ge de studerande ännu bättre förutsättningar
              för att fokusera på studierna. Samtliga satsningar ska vara finansierade,
              krona för krona. Regeringen har därför övervägt olika finansieringskällor
              och har nu enats om att avisera bland annat ytterligare höjningar
              av alkohol-, tobaks- och fordonsskatten. Regeringens tidigare
              förslag om att justera ned studiemedelsbidraget är således inte
              längre aktuellt.
            </seg>
            <seg n="c448acb3">
              När det gäller interpellantens andra fråga vill jag inledningsvis
              nämna att satsningar inom utbildningsområdet är av central betydelse
              för regeringen. Det kan vidare konstateras att antalet helårsstudenter
              vid de svenska lärosätena under de senaste åren varit fler än
              någonsin.
            </seg>
            <seg n="894a5dc1">
              År 2010 var en rekordnotering i antalet registrerade helårsstudenter,
              och utbildningsvolymen ligger kvar på en historiskt sett hög nivå.
              Mellan 2006 och 2012 ökade antalet helårsstudenter i landet med
              27 500.
            </seg>
            <seg n="e0019312">
              Just när det gäller antalet platser har regeringen nyligen aviserat
              en utbyggnad av högskolan från och med 2015. Från 2020 uppgår
              utbyggnaden av högskoleplatser och platser för fortbildning till
              drygt 10 000 helårsplatser. Från 2015 avser regeringen att föreslå
              att drygt 1 miljard kronor per år från 2017 inklusive studiemedel
              tillförs för utbyggnaden.
            </seg>
            <seg n="409d035f">
              Regeringen har sedan 2006 byggt ut antalet nybörjarplatser på
              högskoleutbildningar där efterfrågan på arbetsmarknaden är stor.
              Detta gäller till exempel läkarutbildningen, sjuksköterskeutbildningen
              och ingenjörsutbildningarna.
            </seg>
            <seg n="0fa64214">
              Utöver satsningarna på bristutbildningar har regeringen också
              gjort betydande satsningar under senare år för att öka kvaliteten
              på högskoleutbildningarna . Resurser har därför satsats bland
              annat för att öka kvaliteten inom humaniora och samhällsvetenskap.
              Vidare har en kvalitetspremie införts till lärosäten med utbildning
              av mycket hög kvalitet.
            </seg>
            <seg n="c433c990">
              Finansiering av satsningar har bland annat skett genom såväl
              omfördelningar mellan universitet och högskolor som införandet
              av studieavgifter för tredjelandsstudenter och omfördelning av
              medel från så kallade inaktiva studenter, det vill säga studenter
              som inte tagit några poäng.
            </seg>
            <seg n="34e5c026">
              Tillsammans förklarar dessa åtgärder till stor del de förändrade
              anslagen till exempelvis Mälardalens högskola. Det bör dock poängteras
              att indragna medel har återförts till universitet och högskolor
              i form av kvalitetssatsningar.
            </seg>
          </u>
          <note n="4f122e24">
            Anf. 43 ANNA WALLÉN (S):
          </note>
          <u who="unknown" xml:id="i-33a4e56402d4214c-0" n="cd2dfa3e">
            <seg n="18102798">
              Fru talman! Jag har ställt en interpellation om regeringens märkliga
              sänkning av studiebidraget för våra studenter. Regeringen har
              nu backat från förslaget, men det finns fortfarande många frågetecken.
              Jag skulle vilja veta: Hur resonerade ni i regeringen när denna
              besparing på våra studenter lades fram? Ni måste ju ha förstått
              att det skulle bli massiv kritik.
            </seg>
            <seg n="cbe917c5">
              Högskolor och universitet finns i hela landet, och det finns
              inga terminsavgifter. Detta fina – allas rätt till utbildning
              – håller den borgerliga regeringen på att ha sönder. Trösklarna
              till högskolan höjs och utbildningsplatserna blir färre.
            </seg>
            <seg n="8b41e1a5">
              Förutom de försämringar som den sittande regeringen redan har
              gjort blev jag chockad när Anders Borg kom med beskedet att nu
              ska minsann studenterna bli av med 300 kronor i månaden i studiebidrag.
              I stället ska de skuldsätta sig mer. Regeringen visar än en gång
              att högre utbildning inte är till för alla.
            </seg>
            <seg n="21144531">
              Kort efter detta backade regeringen efter massiv kritik. Jag
              vill fråga: Hur tänkte ni? Insåg ni inte att förslaget var riktigt
              dåligt?
            </seg>
            <seg n="311ddc04">
              För några månader sedan kämpade samma regering för att de med
              höga inkomster skulle få betala mindre i skatt genom att höja
              gränsen för när man börjar betala statlig skatt. Detta skulle
              ha gett dem med höga inkomster ungefär 300 kronor mer i månaden.
              Det är samma summa som ni nu ville ta från våra studenter. Skillnaden
              mellan studenters och höginkomsttagares levnadsvillkor är väldigt
              stor.
            </seg>
            <seg n="6355aaf6">
              Många studenter har redan väldigt tufft att få vardagen att gå
              ihop. Att tvinga in studenterna i en högre skuldsättning är inte
              lösningen. Det är redan många som är tveksamma till att studera
              vidare på grund av att man skuldsätter sig en väldigt lång tid
              framöver.
            </seg>
            <seg n="c110187e">
              Trots att vi behöver en mer välutbildad befolkning i Sverige
              får unga sämre möjligheter att studera. Den borgerliga regeringen
              har genomfört nedskärningar av antalet högskoleplatser under sin
              regeringstid.
            </seg>
            <seg n="c151be06">
              I Västerås där vi har Mälardalens högskola innebär minskningen
              ungefär 40 miljoner kronor mindre i statliga medel fram till 2015.
              Högskolan i Västerås tvingas därför dra ned på antalet utbildningar
              och minska antalet studenter från 12 000 till 10 000. Det är en
              minskning med 2 000 studenter – detta i tider när allt fler väljer
              att studera vidare.
            </seg>
            <seg n="b42bfc80">
              Samtidigt visar en rapport från Svenskt Näringsliv i Västmanland
              att vart femte rekryteringsförsök i länet misslyckas. Företagens
              svårigheter att rekrytera nya medarbetare med rätt kompetens får
              allvarliga följder. Tre av tio företag uppger att de tvingats
              minska produktionen.
            </seg>
            <seg n="9084b26c">
              Nu vill jag fråga Maria Arnholm: Hur tänkte regeringen när man
              lade fram förslaget att sänka studiebidraget med 300 kronor för
              studenterna, och hur ska vi klara företagens framtida kompetensförsörjning?
            </seg>
          </u>
          <note type="speaker" n="72a91e49">
            Anf. 44 Statsrådet MARIA ARNHOLM (FP):
          </note>
          <u who="unknown" xml:id="i-14c5cda81774e5af-1" n="cd2dfa3e">
            <seg n="d0abf761">
              Fru talman! Tack, Anna Wallén, för en interpellation som inte
              var ställd till mig men som jag får möjlighet att svara på!
            </seg>
            <seg n="6e9eb6ea">
              Hur tänkte regeringen? Jo, regeringen tänkte att alltför många
              studenter, inte minst bland dem som inte har någon som hjälper
              till och backar upp hemifrån, har svårt att klara sig på den nivå
              som studiemedlen har i dag. Att höja den summa man får i månaden
              med 1 000 kronor kändes som en angelägen uppgift för att göra
              det möjligt för fler att studera och för att ge fler känslan av
              att också jag som inte har någon i min familj som sticker åt mig
              pengar, betalar min hyra eller ger mig långfristiga eller icke
              återbetalbara lån har möjlighet att studera.
            </seg>
            <seg n="be93a935">
              Höjningen på 1 000 kronor när det gäller studiemedlen kommer
              nu att genomföras. Samtidigt har regeringen som ambition att finansiera
              de förändringar och reformer man gör krona för krona. Regeringen
              tittade på ett antal olika finansieringsmöjligheter där en av
              dem var att minska bidragsdelen med 300 kronor och på motsvarande
              sätt höja lånedelen med 1 300 kronor. Efter överväganden, efter
              den kritikstorm som kom och efter lite mer funderande bestämde
              sig regeringen för att i stället anvisa annan finansiering. Därför
              har den delen av interpellationen fallit. Den är alltså inte längre
              aktuell, utan det blir 1 000 kronor mer i plånboken för dem som
              tar fulla studiemedel. Jag utgår från att Socialdemokraterna också
              kommer att ställa sig bakom det i sitt budgetalternativ.
            </seg>
            <seg n="901f54e5">
              Sedan är det trots allt så, Anna Wallén, att 15 000 fler studerar
              på högskolan i år än 2006. Vi har inte skurit ned, utan det är
              15 000 fler än 2006 som studerar. Vi kommer i vårpropositionen
              dessutom att föreslå en ytterligare utbyggnad med 10 000 platser.
              Därtill finns det ungefär 10 000 fler platser i yrkeshögskolan
              nu än vad det gjorde 2006.
            </seg>
            <seg n="0d10b700">
              Jag tycker inte att bilden att regeringen skär ned stämmer. Jag
              tycker att de här siffrorna talar sitt tydliga språk när det gäller
              att vi fortsätter att satsa på högre utbildning för många svenska
              ungdomar.
            </seg>
          </u>
          <note n="a2f6f340">
            Anf. 45 ANNA WALLÉN (S):
          </note>
          <u who="unknown" xml:id="i-33a4e56402d4214c-1" n="cd2dfa3e">
            <seg n="bd618630">
              Fru talman! Jag måste börja med att tacka statsrådet Maria Arnholm
              för svaret på min interpellation, vilket jag glömde göra i mitt
              förra inlägg.
            </seg>
            <seg n="0d162820">
              Du säger, Maria Arnholm, att det är fler än någonsin som studerar
              och att ni inte har skurit ned något på antalet högskoleplatser
              och så vidare, men jag har ett tydligt exempel, och det är Mälardalens
              högskola i Västerås. Där har man blivit av med 40 miljoner kronor
              och tvingats minska antalet studenter med 2 000. Jag besökte högskolan
              i Västerås för bara några veckor sedan. Vi hade en lång och bra
              diskussion, och jag fick se en bild som visade alla utbildningar
              som de är tvungna att lägga ned för att de har fått minskade anslag.
              Det du säger stämmer alltså inte, och det här är ett tydligt exempel
              på det.
            </seg>
            <seg n="b8c9436c">
              En rapport från Högskoleverket visar också att Sverige med nuvarande
              politik kommer att gå från att vara ett land känt för att ha en
              välutbildad befolkning till att bli en kunskapens medelmåtta.
              Sverige kommer att ligga efter alla de andra nordiska länderna
              och hamna under genomsnittet i OECD.
            </seg>
            <seg n="c9f75996">
              Vi socialdemokrater vill i stället satsa på fler högskoleplatser.
              Sverige ska ha en världsledande utbildningsnivå i hela befolkningen.
              Det är också avgörande att rekryteringen till högskolan breddas.
            </seg>
            <seg n="da76cd34">
              Statsrådet säger nu att studiebidraget för studenter inte ska
              sänkas, men så här skrev Maria Arnholm den 26 februari i svaret
              på en skriftlig fråga: För att ge de studerande ännu bättre förutsättningar
              för att fokusera på studierna menar regeringen att det nu är angeläget
              att ytterligare höja studiemedlen med ca 1 000 kronor i månaden.
              Detta finansieras med en relativt lägre bidragsandel. Vidare skriver
              statsrådet: Avslutningsvis kan det konstateras att kunskapsresultaten
              i den svenska skolan har sjunkit under lång tid. Det är därför
              som regeringen sedan den tillträdde lägger om hela den svenska
              skolpolitiken.
            </seg>
            <seg n="e1f939dc">
              Att säga att 300 kronor är relativt lägre visar att man inte
              riktigt förstår hur studenter i dag har det. Det jag vänder mig
              mot är att studenter ska ha lite mer pengar i månaden på bekostnad
              av att de måste skuldsätta sig mer. Det är lite som att ta sms-lån
              när ekonomin kör ihop sig. Statsrådet skriver också att regeringen
              lägger om hela den svenska skolpolitiken, och med facit i hand
              har det kanske inte gått så himla bra.
            </seg>
            <seg n="0b8ed312">
              Här är lite kommentarer från sociala medier efter att ni lanserade
              förslaget om sänkningen av studiebidraget. En person skriver:
              Det känns ju inte helt logiskt att dra ned på studiemedlen. En
              annan skriver: Nej, verkligen inte. Speciellt inte nu när ungdomsarbetslösheten
              är så hög och det gäller att locka till utbildning. Har de helt
              tappat förståndet? Jag blev arg när jag läste det. En tredje person
              skriver: Tänk att det ska behöva kosta så mycket att skaffa sig
              kunskap. Jag vet ungdomar som avstår från studier på grund av
              att de vet att de skuldsätter sig för resten av livet. Om allt
              fler tänker så här blir det dyrt för Sverige.
            </seg>
            <seg n="72f61731">
              Ja, Maria Arnholm, frågan är berättigad. Tappade regeringen helt
              förståndet? Ni i regeringen borde i stället fundera på vad ni
              kan göra för att underlätta för studenterna så att fler väljer
              att studera.
            </seg>
          </u>
          <note type="speaker" n="34d042c9">
            Anf. 46 ADNAN DIBRANI (S):
          </note>
          <u who="adnan_dibrani_351143" xml:id="i-5c8ee95c8c7deb84-0" n="b9f94a65">
            <seg n="724a3926">
              Fru talman! Ja, kära minister, jag funderar på de här 300 kronorna.
              Nu har ni visserligen backat, men jag kan bara, eftersom min kära
              kamrat Anna Wallén pratade om sms-lån, säga att det vore ett oerhört
              dumt förslag för studenterna att ta emot 1 000 kronor i höjning
              och ge bort 300 kronor i bidrag. Det är nämligen, om man räknar
              baklänges, 30 procent i ränta. Det skulle vara ett av de värsta
              sms-lånen de i sådana fall skulle kunna ta, att betala 30 procent
              för att få den tusenlappen.
            </seg>
            <seg n="fabd78ad">
              Studiemedel är någonting oerhört bra för vårt land, och de gynnar
              vårt land. Jag kan ta mig själv som exempel. Jag kommer från enklare
              förhållanden och hade aldrig kunnat stå här framför er nu om inte
              studiemedelssystemet hade funnits. Det gjorde att jag fick möjlighet
              att studera vidare. Därför värnar jag om det. Jag är dock orolig
              för vad regeringen håller på med. Det är val 2014, och det är
              ett supervalår. Man lade fram ett förslag om att sänka bidraget
              med 300 kronor. Sedan insåg man att det inte var någon bra grej
              inför valet, och då drog man tillbaka det.
            </seg>
            <seg n="f202853f">
              Min första fråga handlar om, vilket sades i svaret, att det här
              inte längre är aktuellt. Kan det vara så, med tanke på de budgetunderskott
              som Borg aviserar att vi kommer att ha fram till 2018, att det
              blir aktuellt efter valet?
            </seg>
            <seg n="cf8c0ba8">
              Min andra fråga handlar om fördelningen mellan lån och bidrag.
              När vi förlorade makten 2006 låg fördelningen mellan lån och bidrag
              på ungefär 60–40. I dag lånar man ungefär 80 procent och får 20
              procent i bidrag. Var går gränsen? Kommer vi snart fram till att
              man mer eller mindre bara får låna för att studera? Jag är jätteorolig
              för det.
            </seg>
            <seg n="87b7fb21">
              Ministern uttrycker det hela som att 300 kronor är relativt lite
              pengar. När jag studerade, vilket inte var länge sedan, för jag
              började 2004, var 300 kronor oerhört mycket för mig. Mellan Jönköping
              och Varberg kostade en enkel tågresa 147 kronor. En sådan här
              sänkning skulle alltså ha inneburit att jag skulle ha fått skippa
              en resa hem, för jag hade inte möjlighet att ringa mina föräldrar
              och säga: Skicka över 300 kronor! Jag är otroligt tacksam för
              att ni har backat gällande detta, och jag tror att alla studenter
              där hemma är tacksamma över det också.
            </seg>
            <seg n="f24327fe">
              Anna Wallén fick frågan om vi kommer att ge studenterna de här
              300 kronorna. Jag kan försäkra ministern om att vi från första
              sekund sedan ni gick ut med att ni skulle ta de här pengarna har
              sagt att vi kommer att se till att studenterna får behålla de
              300 kronorna.
            </seg>
            <seg n="5385c1a5">
              Jag hoppas att jag får svar på mina två mycket enkla frågor.
            </seg>
          </u>
          <note type="speaker" n="6408bdad">
            Anf. 47 EVA-LENA JANSSON (S):
          </note>
          <u who="eva-lena_jansson_c25f33" xml:id="i-429e07b10c986199-0" n="c1019bcc">
            <seg n="cf88dd1d">
              Fru talman! Jag vill börja med att tacka Anna Wallén för en väldigt
              relevant fråga. Den ställde hon till finansministern, som meddelade
              ganska frankt att studenterna nu skulle få betala för regeringens
              skattesänkningar genom att man skulle sänka studiebidraget med
              300 kronor. Tre veckor senare ändrade sig finansministern. Jag
              vet inte riktigt vem det var som fick honom att ändra sig, men
              han gjorde det i alla fall. Därför har svaret från statsrådet
              Arnholm blivit ett helt annat. Regeringens tidigare förslag att
              justera ned – justera ned, kallades det här, inte sänka – studiemedelsbidraget
              är således inte längre aktuellt.
            </seg>
            <seg n="0beb28a5">
              Jag vill följa upp Adnan Dibranis fråga hur länge det är aktuellt.
              Gäller det tre veckor från det här svaret och att det sedan kan
              bli en ändring igen, att man bestämmer sig för att studiebidraget
              trots allt behöver sänkas?
            </seg>
            <seg n="43e2e9f1">
              Det handlar om trovärdighet. Vi har en finansminister som alltså
              säger att för att kunna finansiera budgeten krona för krona är
              han tvungen att sänka studiebidraget, och tre veckor senare meddelar
              han att studiebidraget inte behöver sänkas. Samma finansminister
              som sagt att man ska spara på försvaret säger nu att vi ska öka
              anslaget till försvaret. Samma finansminister som i december talade
              om att det var oansvarigt att inte sänka skatten meddelar nu att
              han vill höja skatten.
            </seg>
            <seg n="4d22324a">
              Vad är det för flip-flop-politik regeringen för? Sköter regeringen
              beredningen enligt regeringsformen?
            </seg>
          </u>
          <note type="speaker" n="63955ea9">
            Anf. 48 Statsrådet MARIA ARNHOLM (FP):
          </note>
          <u who="unknown" xml:id="i-14c5cda81774e5af-2" n="cd2dfa3e">
            <seg n="efaf8fca">
              Fru talman! Som jag skriver i mitt interpellationssvar är en
              sänkning av studiebidraget med 300 kronor inte längre aktuell.
              Däremot är en höjning med 1 000 kronor i månaden i lånedelen fortfarande
              aktuell. Det utgår jag från att också Socialdemokraterna kommer
              att stödja i det välfinansierade budgetalternativ som jag ser
              fram emot att få ta del av inom kort.
            </seg>
            <seg n="dbf9dcf2">
              Det kan finnas anledning att påpeka att regeringen vid upprepade
              tillfällen de senaste åren har genomfört höjningar av studiemedelsbeloppet,
              barntillägget och fribeloppet. Studiemedlens köpkraft har varit
              den starkaste sedan det moderna studiemedelssystemet infördes
              1965. Det är ett av de mest generösa studiemedelssystemen i världen,
              och nu utökar vi lånedelen med 1 000 kronor i månaden.
            </seg>
            <seg n="ef2b9743">
              Jag har också varit student, och jag har fullt av människor i
              min omgivning som är det. Jag kan konstatera att det är mycket
              vanligare nu än när jag var student att föräldrar sticker till
              barnen pengar, hjälper till. Jag tycker att det var en mycket
              angelägen reform för att också de som inte har de möjligheterna
              ska få mer pengar att röra sig med, få det lättare att klara studierna.
              Jag är stolt och glad över det förslaget. Finansieringen till
              det står nu att finna i skattehöjningar på alkohol, fordon och
              tobak.
            </seg>
            <seg n="05e91fa8">
              När det gäller platserna på Mälardalens högskola har anslaget
              minskat bland annat på grund av att medel har flyttats till andra
              lärosäten för att finansiera regeringens satsningar på vissa utbildningar.
              Minskningen har också berott på det generella indrag som har gjorts
              för samtliga med anledning av införandet av studieavgifterna samt
              indragning av medel på grund av inaktiva studenter. Den nya satsningen
              på 10 000 fler platser innebär att Mälardalens högskola från och
              med 2015 tilldelas ytterligare resurser. Utbyggnaden ska ske successivt,
              och år 2018 kommer Mälardalens högskolas resurser att motsvara
              drygt 420 helårsstuderande.
            </seg>
            <seg n="58124d10">
              Det är svårt att tänka sig ett utbildningssystem där man inte
              från tid till annan flyttar om resurser för att det behöver satsas
              på vissa utbildningar och det därför genomförs förändringar som
              kan gynna en högskola och missgynna en annan. Jag vill fortsatt
              framhärda i att man lite grann måste döma hunden efter håren.
              Vi har i år 15 000 fler platser än 2006. Det är svårt att komma
              undan detta faktum. Vi har föreslagit ytterligare 10 000 platser,
              och dessutom har vi 10 000 fler platser i yrkeshögskolan än vad
              det fanns 2006.
            </seg>
            <seg n="458dfdb9">
              Jag tycker att jag med rätt rak rygg kan stå här och säga att
              regeringen satsar på högre utbildning.
            </seg>
          </u>
          <note n="1be9995d">
            Anf. 49 ANNA WALLÉN (S):
          </note>
          <u who="unknown" xml:id="i-33a4e56402d4214c-2" n="cd2dfa3e">
            <seg n="bcf66473">
              Fru talman! Vi behöver bra högskolor i hela landet. Att svälta
              ut en och göda en annan är inte en långsiktig väg att gå. Mälardalens
              högskola i Västerås har mycket fina resultat, och en majoritet
              av de studenter som kommer till Mälardalens högskola stannar kvar
              i regionen och arbetar, vilket är viktigt för Mälardalsregionen.
              Om hela Sverige ska leva måste vi ha bra högskolor i hela landet.
            </seg>
            <seg n="f909e22d">
              Sedan vill jag säga något om studiestödet. Vi socialdemokrater
              tycker att det är viktigt att försöka jämna ut skillnaden mellan
              lånedel och bidragsdel. Vi har alltid haft som drivkraft att studenterna
              inte ska behöva skuldsätta sig onödigt mycket. En sådan situation
              blir dock nästan omöjlig att åstadkomma när vi vinner valet 2014
              eftersom regeringen har urholkat de statliga finanserna så kraftigt
              att det inte finns mycket reformutrymme för det. Men långsiktigt
              vill vi jämna ut de båda delarna.
            </seg>
            <seg n="59aef245">
              Vi socialdemokrater vill att Sverige ska förbli ett bra land
              att bo i, att företag ska välja att lägga sina verksamheter med
              välbetalda och intressanta jobb i Sverige. I Sverige ska vi inte
              konkurrera med billig arbetskraft, utan vi ska konkurrera med
              välutbildade och kompetenta människor. Därför vill vi att fler
              ska få möjlighet att studera. Nu riskerar vi att i stället få
              en förlorad generation ungdomar som inte kunnat komma in på högskolan
              trots att de har både behörighet och intresse.
            </seg>
            <seg n="53391733">
              Statsrådet säger att Mälardalens högskola blir kompenserad. Det
              är stor ryckighet i regeringens satsningar på högskolan. Man tar
              pengar och man skjuter till pengar. Rektorn för Mälardalens högskola
              i Västerås säger följande i en intervju med Vestmanlands Läns
              Tidning: Jag är glad att vi får ett tillskott nu, men samtidigt
              önskar jag lite långsiktighet i planeringen. Det är ryckigt och
              svårt att planera för verksamheten framöver.
            </seg>
            <seg n="ec5eaf60">
              Jag vill avsluta med att fråga statsrådet om det är fler försämringar
              på gång på utbildningsområdet.
            </seg>
          </u>
          <note type="speaker" n="874df55f">
            Anf. 50 ADNAN DIBRANI (S):
          </note>
          <u who="adnan_dibrani_351143" xml:id="i-5c8ee95c8c7deb84-1" n="b9f94a65">
            <seg n="b7921106">
              Fru talman! Ministern nämner fribeloppet, vilket gör att jag
              funderar på om ministern med det menar att vi vill att våra studenter
              ska jobba mer och mer och att vi ska vara glada över att fribeloppet
              har höjts.
            </seg>
            <seg n="52b6875c">
              Vi socialdemokrater tycker att det är oerhört viktigt att våra
              studenter har möjlighet att arbeta vid sidan av sina studier,
              men de ska inte vara tvungna att göra det för att klara sitt uppehälle.
              Alla studenter kan nämligen inte jobba vid sidan av. Därför är
              min fråga: Anser ministern att studier är en heltidssysselsättning?
            </seg>
            <seg n="57505ee9">
              För mig är det mycket viktigt att vi har våra studenter i skolan
              där de bedriver studier och inte är tvungna att samtidigt ge sig
              ut i arbetslivet. Vi behöver öka genomströmningen och annat. Ministern
              får gärna förtydliga om heltidssysselsättning bland studenterna
              är något som hon värnar om.
            </seg>
            <seg n="2ef62c8b">
              Min andra fråga, som jag inte fick svar på, gäller fördelningen
              mellan lån och bidrag. Vi har alltså gått från ett läge där vi
              hade 60 procent lån och 40 procent bidrag till att ha ca 80 procent
              lån och 20 procent bidrag. Vi är ännu mer på väg åt det hållet
              nu när vi får en höjning av lånet med ytterligare 1 000 kronor.
              Tack gode Gud att studenterna i alla fall inte blir av med de
              300 kronorna i bidrag.
            </seg>
            <seg n="16ca14b6">
              Om ministern ville svara på de två frågorna skulle jag bli jätteglad.
            </seg>
          </u>
          <note type="speaker" n="4069757e">
            Anf. 51 EVA-LENA JANSSON (S):
          </note>
          <u who="eva-lena_jansson_c25f33" xml:id="i-429e07b10c986199-1" n="c1019bcc">
            <seg n="13bba8d2">
              Fru talman! Det är märkligt. För mindre än en månad sedan försvarade
              moderata riksdagsledamöter beslutet att sänka studiebidragen för
              studenter med 300 kronor med motiveringen att det var nödvändigt.
              Man skulle spara 1 miljard på Sveriges ungdomar samtidigt som
              man precis hade klarat av att sänka skatterna med 12 miljarder.
              Oppositionen lyckades stoppa ytterligare en skattesänkning på
              3 miljarder. Det var nog tur för regeringen.
            </seg>
            <seg n="3ab783c9">
              Jag frågade statsrådet, fru talman, om hon har kontrollerat ifall
              man följt regeringens beredningstvång när det gäller beslut. Jag
              funderar på hur finansministern ena veckan kan säga att man måste
              sänka studiemedlen med 300 kronor i månaden för ungdomar som studerar
              för att tre veckor senare ändra sig. Det är en flip-flop-politik.
              Men finansministern och övriga regeringen börjar kanske bli bekymrade
              över att man gått från 65 miljarder i överskott till 87 miljarder
              i underskott och skulle därför använda studenterna för att finansiera
              de skattesänkningar som genomförts.
            </seg>
            <seg n="352a200d">
              Statsrådet vill inte tala om hur länge beslutet gäller. Det är
              relevant att få reda på det. Om man kan ändra ett beslut efter
              tre veckor och säga att det inte gäller, att man tänkt om, undrar
              jag: När blir det aktuellt att sänka studiebidragen för studenterna?
              Är det så att beslutet nu är absolut, att sänkningen inte kommer
              att genomföras av regeringen? Kommer regeringen inte att sänka
              studiebidragen? Kan statsrådet här och nu lova att det inte kommer
              att ske under hennes tid i regeringen?
            </seg>
          </u>
          <note type="speaker" n="32494820">
            Anf. 52 Statsrådet MARIA ARNHOLM (FP):
          </note>
          <u who="unknown" xml:id="i-006b74e77789627c-8" n="cd2dfa3e">
            <seg n="b717c7b0">
              Fru talman! Adnan Dibrani pratar om förhållandet 40–60. Nej,
              år 2006 var bidragsdelen 34,5 procent, inte 40.
            </seg>
            <seg n="9f50045b">
              Detta är en viktig balans att försöka hålla. Det är också viktigt
              – och det vill jag gärna återkomma till, för jag får dålig respons
              på det – att vi nu står fast vid höjningen med 1 000 kronor i
              lån för den som så vill.
            </seg>
            <seg n="abfed110">
              Reformen av fribeloppet är också väldigt viktig. Den som vill
              och klarar av att arbeta vid sidan av heltidsstudier har möjlighet
              att göra det. Det står inte alls i motsatsställning till väl fungerande
              och framgångsrika studier.
            </seg>
            <seg n="068e5edf">
              Sedan får jag höra att regeringen har urholkat de offentliga
              finanserna på ett sätt som gör att Socialdemokraterna inte har
              möjlighet att göra någonting om de skulle komma till regeringsmakten.
              Sanningen är dock att alliansregeringen har fört Sverige igenom
              den längsta och djupaste lågkonjunkturen sedan 1920-talet med
              Europas bästa finanser. Länderna runt omkring oss har ökat sina
              skulder och underskott. Vi ligger mycket bättre till. Detta är
              ett oacceptabelt sätt att beskriva det som har hänt.
            </seg>
            <seg n="dc973ec9">
              Jag känner mig glad och stolt över att vi fortsatt satsar på
              högre utbildning och att Sveriges studenter kommer att ha 1 000
              kronor mer i månaden att röra sig med.
            </seg>
          </u>
          <note n="af4926a5">
            Överläggningen var härmed avslutad.
          </note>
          <note n="46c3bf7d">
            11 § Svar på interpellation 2013/14:308 om återinförande av rekommendationen
            om max 15 barn
          </note>
          <note type="speaker" n="06733662">
            Anf. 53 Statsrådet MARIA ARNHOLM (FP):
          </note>
          <u who="unknown" xml:id="i-006b74e77789627c-9" n="cd2dfa3e">
            <seg n="0223d6fe">
              Fru talman! Ibrahim Baylan har frågat mig om jag tänker se till
              att rekommendationen om max 15 barn per barngrupp återinförs samt
              vilka åtgärder jag tänker vidta för att barngrupperna i förskolan
              inte ska vara större än 15 barn.
            </seg>
            <seg n="37020d27">
              Det är inte regeringen utan myndigheten, det vill säga Statens
              skolverk, som utformar och beslutar om allmänna råd för förskolan.
              Det riktmärke för en gruppstorlek om ca 15 barn som Ibrahim Baylan
              hänvisar till fanns i en kommentar till det tidigare allmänna
              råd för kvalitet i förskolan (SKOLFS 2005:10) som Skolverket beslutat
              om. Råden är rekommendationer om hur huvudmän och personal i förskolan
              kan eller bör handla för att uppfylla kraven i bestämmelserna.
            </seg>
            <seg n="4817af78">
              Den förändring som Ibrahim Baylan pekar på finns i den kommentar
              som följer efter de allmänna råden och som syftar till att underlätta
              förståelsen av råden (SKOLFS 2013:179). Där anger Skolverket,
              precis som i den tidigare kommentaren, att en gruppstorlek eller
              personaltäthet som är lämplig vid en förskola inte behöver vara
              det vid en annan. Även vid en och samma förskola kan gruppstorlek
              och personaltäthet behöva variera utifrån barnens behov och verksamhetens
              förutsättningar. Det finns inga belägg för att det skulle finnas
              någon gruppstorlek eller personaltäthet som är optimal i alla
              sammanhang. Huvudmannen ska dock alltid följa skollagen (2010:800)
              och se till att barngrupperna har en lämplig sammansättning och
              storlek.
            </seg>
            <seg n="8e170fd7">
              Jag delar Ibrahim Baylans oro för att barngrupper kan bli för
              stora. I det utbildningspaket som presenteras i den ekonomiska
              vårpropositionen finns ett antal åtgärder som syftar till att
              höja kvaliteten i förskolan. En viktig förutsättning för att förskolan
              ska bidra till barns allsidiga utveckling och till att skapa likvärdiga
              förutsättningar inför skolstarten är att barngrupperna, särskilt
              för de yngsta barnen, har en lämplig storlek. Det är huvudmännens
              ansvar att se till att så är fallet. För att stödja huvudmännen
              avser regeringen att föreslå att riktade resurser om 125 miljoner
              kronor per år tillförs 2015–2017.
            </seg>
            <seg n="68cf6184">
              Regeringen avser också att föreslå en förstärkning av Skolinspektionens
              tillsyn över förskolan med fokus på kvalitet och måluppfyllelse.
              Den nuvarande tillsynen ska kompletteras med regelmässiga stickprov
              genom besök på ett antal förskolor när man gör sin regelbundna
              tillsyn i varje kommun. Dessutom vill vi att Skolinspektionen
              ska genomföra en särskild treårig kvalitetsgranskning i vilken
              även relevanta utvecklingsområden ska lyftas fram. Barngruppernas
              storlek ska särskilt analyseras.
            </seg>
            <seg n="5d86bf8d">
              Utbildade förskollärare spelar en nyckelroll i kunskapssamhället.
              Det är förskollärarna, tillsammans med övrig personal, som gör
              att den svenska förskolan håller hög kvalitet. Sedan den nya förskollärarutbildningen
              infördes 2011 har också söktrycket ökat rejält i hela landet.
              Jag håller med Ibrahim Baylan om att antalet förskollärare behöver
              öka.
            </seg>
            <seg n="db5480b8">
              Regeringen beslutade därför att fyra lärosäten i Helsingforssregionen
              inom ramen för sina befintliga resurser ska öka antalet nybörjarplatser
              med en dryg fjärdedel på förskollärarutbildningen från 2013. Det
              gör det möjligt att anställa drygt 2 000 fler utbildade förskollärare
              inom en tioårsperiod.
            </seg>
            <seg n="8c0b9862">
              Utöver detta vill regeringen bygga ut förskollärarutbildningen
              i hela landet med 800 nybörjarplatser och har för avsikt att i
              samband med budgetpropositionen för 2015 föreslå medel för detta
              från 2015. Regeringens bedömning är att ökningen kan börja ske
              2014. Vi ökar därmed utbildningen med ytterligare knappt 25 procent
              från dagens ca 3 300 nybörjarstudenter. Även detta kommer att
              ingå i regeringens avsiktsförklaring i den ekonomiska vårpropositionen.
              Vidare vill vi satsa på personalens kompetens. Regeringen avser
              därför att föreslå att Förskolelyftet förlängs till och med 2018.
              För att utveckla förskolechefernas pedagogiska ledarskap avser
              regeringen att föreslå att ett förskolechefslyft införs 2015–2018.
            </seg>
            <seg n="628371fd">
              Sammanlagt omfattar satsningarna på förskolans kvalitet 650 miljoner
              kronor 2015–2018, exklusive fler utbildningsplatser till förskollärare.
            </seg>
          </u>
          <note type="speaker" n="3c164cb3">
            Anf. 54 IBRAHIM BAYLAN (S):
          </note>
          <u who="ibrahim_baylan_5ff931" xml:id="i-c0700f61d7b7ed76-0" n="4d9eb22a" next="i-2899a3d6cec4ccf5-0">
            <seg n="c0240f65">
              Fru talman! Jag tackar statsrådet för svaret. Tyvärr har jag
              dock inte fått svar på mina frågor, så jag börjar om igen.
            </seg>
            <seg n="346f77cd">
              Bakgrunden till min interpellation är att vi i dag ser en utveckling
              där antalet stora barngrupper ökar kraftigt. Enligt Skolverket
              har det ökat med närmare 50 procent de senaste sju åren. Statsrådet
              har självklart rätt i att det inte går att dra en generell gräns
              och säga att en viss lärartäthet är perfekt för verksamheten.
              Men statsrådet måste väl ändå hålla med om att om grupperna blir
              för stora är det svårt för förskollärare och barnskötare att kunna
              hävda kvaliteten i verksamheten, att se till att det är tryggt
              och att barnen är i en lärandemiljö där de med lek och lust får
              lära sig nya saker och lägga grunden för det som förhoppningsvis
              ska bli ett livslångt lärande.
            </seg>
            <seg n="c07fe155">
              I dag är förskolans verksamhet väldigt uppskattad bland föräldrar.
              Den är en av de mest uppskattade offentliga verksamheter vi har.
              Men risken är att detta urholkas om vi har en utveckling där ekonomin
              tvingar upp gruppstorlekarna i förskolan, särskilt i det läge
              som vi har nu, där det föds allt fler barn, någonting som i grund
              och botten är positivt.
            </seg>
            <seg n="8b011a9f">
              Det är mot den här bakgrunden jag har ställt min fråga om att
              Skolverket mitt i den här utvecklingen väljer att ta bort den
              rekommendation som funnits i de allmänna råden. Statsrådet svarar
              att det här är någonting som Skolverket helt och hållet både kommit
              på själv och avskaffar själv. Nu är det inte riktigt så. Det är
              inte en korrekt historiebeskrivning. Bakgrunden till de allmänna
              råden är en proposition som den dåvarande socialdemokratiska regeringen
              lämnade till riksdagen om att Skolverket skulle ta fram rekommendationer
              om kvaliteten i förskolan. Riksdagen beslutade också så. Det var
              i samband med detta som de allmänna råden kom fram.
            </seg>
            <seg n="0c4ec096">
              Det är mot den bakgrunden jag vill ställa en konkret fråga till
              Maria Arnholm. Eftersom rekommendationen togs fram efter ett regeringsbeslut
              om att Skolverket skulle ta fram sådana här kvalitetskriterier
              och rekommendationer är min fråga: Var det här beslutet förankrat
              i regeringen? Förankrade Skolverket detta i regeringen när man
              tog beslutet om att ta bort rekommendationen om 15 barn i småbarnsgrupperna?
              Det är min första fråga.
            </seg>
            <seg n="292b6eb1">
              Det andra som jag skulle vilja fråga statsrådet om gäller den
              utveckling som just nu pågår. Delar ministern vår oro över att
              grupperna kan bli mycket större nu när det inte heller finns någon
              nationell rekommendation om gruppstorlekarna? Vi vet, som sagt,
              att det föds väldigt många barn. Risken är stor, i ett läge när
              det saknas förskollärare, att man knökar in ett barn till i gruppen.
              Och det riskerar på sikt att urholka verksamheten.
            </seg>
            <seg n="7f9383ac">
              Den satsning som statsrådet nu redogör för i kammaren, i det
              här interpellationssvaret, nämligen att man satsar 125 miljoner
              per år från 2015 fram till 2018, kan låta imponerande. Men det
              är inte särskilt imponerande, för 125 miljoner per år räcker till
              en ny förskollärare per 40:e förskola, statsrådet. Det är inte
              mycket till kvalitetshöjning.
            </seg>
          </u>
          <note n="3044f62e">
            Anf. 55 GUNNAR ANDRÉN (FP):
          </note>
          <u who="ibrahim_baylan_5ff931" xml:id="i-2899a3d6cec4ccf5-0" n="4d9eb22a" prev="i-c0700f61d7b7ed76-0">
            <seg n="4cd334f0">
              Fru talman! Det kan vara bra att ha varit kommunalpolitiskt verksam
              i ett antal år, 15 år i fullmäktige, och att ha brottats med olika
              budgetar. Min ingång i denna debatt är inte i första hand den
              pedagogiska verksamheten, även om den är oerhört viktig, liksom
              att vi har en utbyggd barnomsorg. Detta initierades en gång i
              tiden av Bonnie Bernström och Birgitta Dahl, dels för att verksamheten
              för barnen skulle bli bra, dels för att många kvinnor skulle kunna
              bli ekonomiskt verksamma i arbetslivet. Det finns samverkande
              orsaker till detta och samverkande grunder. Det är väldigt bra.
            </seg>
            <seg n="94748233">
              Jag vill, fru talman, lyfta fram en annan aspekt på detta, nämligen
              hur det ser ut ute i kommunerna, inte minst efter maxtaxans införande.
            </seg>
            <seg n="2f88718c">
              Fru talman! Jag satt i någonting så fint som Utjämningskommittén.08
              och försökte diskutera den här saken. Det var omöjligt inför valet
              2010. Nu står vi inför valet 2014. Det är inte lättare nu.
            </seg>
            <seg n="5d05d5e2">
              Men kostnaderna för kommunerna för barnomsorgen har ökat något
              alldeles våldsamt. Jag tog mig friheten att ta fram de siffror
              som är relevanta, nämligen vad det kostar totalt sett för kommunerna.
              Jag valde då tre år: 2001, 2006 och 2012, som är det senaste året.
            </seg>
            <seg n="5bb50fe6">
              År 2001 kostade förskolan – nu tar jag bort all annan pedagogisk
              verksamhet – 27 344 000 000. Självfinansieringsgraden i kommunerna
              var 16 procent. 84 procent betalades direkt över kommunalskatten.
              År 2006, när maxtaxan hade fungerat ett antal år, hade kostnaderna
              vuxit till 40 947 000 000. Självfinansieringsgraden var nu 8 procent,
              det vill säga 92 procent var kostnader över kommunalskatten. År
              2012, det senaste året som jag känner till, hade kostnaderna ökat
              till 59 773 000 000. Nu var självfinansieringsgraden nere på 7
              procent, det vill säga 93 procent av barnomsorgen bekostades via
              kommunalskatten.
            </seg>
            <seg n="f676b749">
              Det här, fru talman, möter kommunerna på ett sätt som ingen av
              oss gillar, nämligen genom större barngrupper. Man är så pressad
              av att självfinansieringsgraden i barnomsorgen ständigt går nedåt.
            </seg>
            <seg n="598113e5">
              I mitt lilla parti, som även statsrådet tillhör, har jag länge
              pläderat för att vi åtminstone skulle få en indexreglering av
              maxtaxan. Annars blir resultatet att barngrupperna blir större
              – så är det i varje kommun – eller att man tar pengar från andra
              verksamheter, till exempel äldreomsorgen.
            </seg>
            <seg n="2d859cbc">
              Detta är en annan infallsvinkel, men jag ville fästa kammarens
              ledamöters uppmärksamhet på att det finns andra aspekter när det
              gäller att vi ska få en bättre barnomsorg. Det är bra för barnen.
              Och inte minst för jämställdheten är det oerhört viktigt att vi
              har en bra barnomsorg, som ger många kvinnor möjlighet till egen
              försörjning.
            </seg>
          </u>
          <note type="speaker" n="c54c8e02">
            Anf. 56 Statsrådet MARIA ARNHOLM (FP):
          </note>
          <u who="unknown" xml:id="i-006b74e77789627c-10" n="cd2dfa3e">
            <seg n="21fb0645">
              Fru talman! Jag vill tacka min partivän Gunnar Andrén för att
              han åskådliggör vilken satsning som sker från Sveriges kommuners
              sida på förskolan. Sedan 2006 har antalet barn i förskolan ökat
              från i runda slängar 400 000 till 500 000 – detta samtidigt som
              mycket nöjda föräldrar är ännu nöjdare. Nöjdhetssiffrorna har
              gått upp under den här perioden.
            </seg>
            <seg n="f84bd4ca">
              Vi har höjt andelen förskollärare. Vi har en ny läroplan för
              förskolan som har tagits väl emot i verksamheterna och som också
              – det har man mätt – är mycket känd och uppskattad av föräldrarna.
            </seg>
            <seg n="6fc8d808">
              Det avsätts mer resurser per barn i förskolan nu än vad det gjorde
              2006. Förskolan har mycket som talar för sig, men av skäl som
              bland annat Gunnar Andrén pekar på finns det en press på kommunerna
              att göra grupperna för stora. Den oron delar jag verkligen.
            </seg>
            <seg n="3676192b">
              Man kan titta på hur det ser ut i Skolverkets statistik. Barngrupperna
              har varit lika stora i genomsnitt sedan i början av 90-talet,
              och personaltätheten har varit lika hög. Men precis som Ibrahim
              Baylan påpekar har antalet stora grupper ökat på ett oroväckande
              sätt.
            </seg>
            <seg n="c05e03d0">
              Jag är ute och reser och besöker oerhört många förskolor. Ibland
              är de här grupperna, som är på 25, inte grupper, utan det är ett
              organisatoriskt sätt att tala om det. Detta går inte att säga.
              Det är det som är min och framför allt Skolverkets poäng. Det
              går inte att ha en siffra och säga att det är den siffran som
              gäller. Det är de facto så att siffran 15 inte ens har blivit
              ett golv, utan den är någonting som inte har spelat speciellt
              stor roll.
            </seg>
            <seg n="3659881e">
              Jag vet inte hur det gick till när Ibrahim Baylan satt i Utbildningsdepartementet,
              men det är Skolverket som bestämmer vad det ska stå i deras föreskrifter.
              Jag har inte varit en del av detta. Jag har fått förklarat för
              mig hur man från min myndighet har tänkt, och jag tycker att det
              är en mycket bra tanke.
            </seg>
            <seg n="50027161">
              Det här går inte att säga, för 15 kan absolut vara en för stor
              grupp, men det kan också vara en större grupp än 15. Jag menar
              att när vi ska styra det här från statsmakternas sida är det mycket
              rimliga föreskrifter man nu har tagit fram. Huvudmannen måste
              göra en barnkonsekvensanalys. Det är huvudmannens ansvar att barngrupperna
              har den storlek som skollagen föreskriver.
            </seg>
            <seg n="824073ac">
              Sedan ska vi ha en skolinspektion som följer upp att styrdokumenten
              följs. Därför kommer regeringen att avsätta särskilda medel för
              att Skolinspektionen ska kunna intensifiera arbetet. Det gäller
              de permanenta kontrollerna av förskolor. Men det är också i en
              särskild satsning extra mycket medel för att man även ska kunna
              göra tillräckligt med stickprov.
            </seg>
            <seg n="7c33cade">
              Därutöver, för att vi verkligen ska sätta ord och pengar på vår
              oro, tillförs det specialdestinerade bidraget för att man ska
              satsa på kvaliteten. Det räcker inte till allt, men ingenting
              kan räcka till allt. Det här är en tydlig satsning på en väl fungerande
              verksamhet som måste vara lika väl fungerande över hela landet.
            </seg>
          </u>
          <note type="speaker" n="cfb93cd5">
            Anf. 57 IBRAHIM BAYLAN (S):
          </note>
          <u who="ibrahim_baylan_5ff931" xml:id="i-7fd5d2b492992f3b-0" n="4d9eb22a">
            <seg n="9cfed9d6">
              Fru talman! Av statsrådets svar får man ett tydligt besked. Borttagandet
              av den här rekommendationen bygger på en bra tanke – för att citera
              statsrådet. Då tar jag för givet att detta var förankrat, i alla
              fall så pass att Utbildningsdepartementet var medvetet om att
              Skolverket höll på med den här förändringen.
            </seg>
            <seg n="83b25984">
              Då är min fråga till statsrådet: Tror statsrådet att grupperna
              blir större eller mindre efter beslutet om att ta bort rekommendationen
              om 15 barn i småbarnsgrupper ur de allmänna råden? Det är en konkret
              fråga.
            </seg>
            <seg n="c84d6944">
              Den andra fråga jag har är föranledd av Gunnar Andréns inlägg,
              som jag tolkar som något slags plädering eller argument för att
              höja maxtaxan. Är det också regeringens uppfattning att föräldrar
              ska betala mer för att ha barnen i förskolan? Det finns en bristande
              kvalitet, och statsrådet tillstår också att antalet stora barngrupper
              ökar kraftigt i den svenska förskolan. Är detta någonting som
              föräldrarna själva ska betala genom högre avgifter? Det är min
              andra konkreta fråga.
            </seg>
            <seg n="0196f08e">
              Statsrådet framhåller att kvalitetssatsningen på 125 miljoner
              inte kan räcka till allt. Nej, det är ett sanningens ord. Jag
              tror inte heller att det är någon som ställer krav på att regeringen
              ska komma med förslag som täcker allt. Men ni sänker först skatterna
              med i runda tal 135 miljarder kronor per år. Sedan, efter dessa
              åtta år, föreslår ni 125 miljoner för att stärka kvaliteten i
              förskolan och för att stimulera till mindre barngrupper. Då blir
              det lite lätt komiskt när man räknar fram – vilket går lätt att
              göra – att det räcker till att anställa en ny förskollärare på
              var 40:e förskola. Det är inte mycket till kvalitetssatsning,
              särskilt inte om man sätter det i relation till det som regeringen
              ändå har prioriterat i åtta års tid, nämligen skattesänkningar
              i varje budget.
            </seg>
            <seg n="f8382cba">
              Fru talman! Jag har två frågor. Eftersom statsrådet tyckte att
              det var en bra tanke som Skolverket hade när man tog bort rekommendationen
              är min första konkreta fråga: Blir grupperna större eller mindre
              efter detta beslut, tror statsrådet?
            </seg>
            <seg n="8586d934">
              Min andra fråga, efter Gunnar Andréns inlägg, är: Är det verkligen
              regeringens uppfattning att maxtaxan ska höjas så att föräldrar
              ska betala mer för att barnen ska vara i förskolan och för att
              vi ska kunna garantera en hög kvalitet i förskolan?
            </seg>
          </u>
          <note type="speaker" n="049744b8">
            Anf. 58 Statsrådet MARIA ARNHOLM (FP):
          </note>
          <u who="unknown" xml:id="i-006b74e77789627c-11" n="cd2dfa3e">
            <seg n="ac48fded">
              Fru talman! Jag kan börja med den sista frågan, Ibrahim Baylan:
              Nej, det är inte regeringens uppfattning. Jag tycker att det är
              en förmån i politiken att man kan ha ett samtal på det här viset.
              En ledamot kan berätta hur han ser det hela ur ett perspektiv
              – det kommunala. Det kan verkligen väcka en berättigad fråga eftersom
              Gunnar Andrén representerar Folkpartiet, som också finns i alliansregeringen.
              Jag kan alltså svara på detta: Nej, det är inte regeringens uppfattning.
            </seg>
            <seg n="01025d55">
              Eftersom jag är lite ny i politiken kan jag inte förstå vad det
              är som gör att Ibrahim Baylan inte hör vad jag säger. Jag ska
              upprepa det en gång till. Jag vet inte hur det var när du satt
              i Utbildningsdepartementet. Men Skolverket gör sina rekommendationer,
              och sedan informerar de oss i efterhand om vad de har gjort. Då
              händer det ibland, till exempel i det här fallet, att statsrådet
              tycker att det är en bra tanke.
            </seg>
            <seg n="d83157f5">
              Jag står fast vid detta. Jag tror – och det är därför jag tycker
              att det är en bra tanke – att om man har rekommendationer som
              man kan få möjlighet att implementera ordentligt och som kräver
              en barnkonsekvensanalys kan man parallellt med detta öka Skolinspektionens
              resurser och uppdrag att följa upp att detta blir av. Dessutom
              inför man ett stimulansbidrag på 125 miljoner. Jag har inte hört
              – jag kanske har missat det – vad Ibrahim Baylan och Socialdemokraterna
              föreslår i stället. Men vi har finansierat 125 miljoner som vi
              vill satsa på detta.
            </seg>
            <seg n="ec2b2d96">
              Mitt svar på den första frågan är att jag tror att allt detta
              kan samverka till att barngrupperna i längden blir mindre.
            </seg>
          </u>
          <note type="speaker" n="e3416075">
            Anf. 59 IBRAHIM BAYLAN (S):
          </note>
          <u who="ibrahim_baylan_5ff931" xml:id="i-7fd5d2b492992f3b-1" n="4d9eb22a">
            <seg n="e77007c7">
              Fru talman! Jag tackar statsrådet för konkreta svar. Det hör
              inte till vanligheterna i den här kammaren att man får svar från
              statsråd på de frågor som man ställer. Därför uppskattar jag detta.
            </seg>
            <seg n="5e0cacb7">
              Anledningen till att jag ställde frågan om förankring hos regeringen
              är naturligtvis att ordningen i regeringar – både i tidigare och
              jag antar också i den nuvarande – är att beslut som har tillkommit
              efter regeringsuppdrag inte tas bort utan att man har en dialog
              med regeringen, oavsett vilken färg den må ha för tillfället.
              Sådan har ordningen varit, och det är därför jag ställer frågan
              om huruvida det har varit så också vid det här tillfället.
            </seg>
            <seg n="f3c3a5bd">
              Jag har lite svårt att tolka statsrådet. Å ena sidan säger hon
              att man har haft en dialog, å andra sidan säger hon i det senare
              inlägget att det skedde efteråt. Betyder det alltså att det inte
              var förankrat hos regeringen?
            </seg>
            <seg n="95e5d723">
              Anledningen till att jag ställer frågan om maxtaxan är inte bara
              Gunnar Andréns plädering här i kammaren. Det är också föranlett
              av att ett av regeringens partier, Kristdemokraterna, har lagt
              fram detta som ett konkret förslag. Man vill höja maxtaxan för
              att kunna göra en kvalitetssatsning i förskolan.
            </seg>
            <seg n="ba956cc4">
              Det är en av anledningarna till att jag väcker frågan igen: Är
              detta någonting som regeringen står bakom eller inte? Jag fick
              ett konkret svar från statsrådet – att regeringen, i det här fallet
              statsrådet Maria Arnholm, avfärdar både Gunnar Andréns förslag
              och Kristdemokraternas förslag. Är det rätt uppfattat?
            </seg>
          </u>
          <note type="speaker" n="e4fc3ffd">
            Anf. 60 Statsrådet MARIA ARNHOLM (FP):
          </note>
          <u who="unknown" xml:id="i-14c5cda81774e5af-3" n="cd2dfa3e">
            <seg n="6f023234">
              Fru talman! Jag har svårt att förstå vad som är oklart i mitt
              svar, Ibrahim Baylan. Jag har fått information av Anna Ekström
              om hur Skolverket har utformat rekommendationerna när de var utformade.
            </seg>
            <seg n="8aef157d">
              Jag har stor respekt för att man måste resonera om sådant som
              Gunnar Andrén och Kristdemokraterna har lyft fram: Vi har en minskande
              självfinansieringsgrad på grund av att vi inte har indexerat maxtaxan.
              Samtidigt måste man i den andra vågskålen lägga det bekymmer det
              innebär för redan hårt pressade barnfamiljer om man skulle höja
              de avgifter som de nu betalar. I denna avvägning har regeringen
              tagit ställning för att inte indexreglera maxtaxorna.
            </seg>
            <seg n="22032c24">
              Jag tycker att det var kul att få stå här och prata om en fråga
              som jag verkligen brinner för. Svensk förskola, fru talman, är
              ett av flaggskeppen i det som vi har utvecklat i Sverige tillsammans.
              Den går på export, den är en förebild och den är något att drömma
              om för kvinnor och män och föräldrar runt om i hela världen –
              också i närliggande länder.
            </seg>
            <seg n="2b7e5f0a">
              Jag är stolt över att vara minister över förskolan, och jag känner
              mig övertygad om att med de 650 miljoner vi nu satsar på alltifrån
              25 procent fler förskollärarplatser i utbildningarna till en skarpare
              kontroll från Skolinspektionen kommer att göra den ännu bättre.
            </seg>
          </u>
          <note n="af4926a5">
            Överläggningen var härmed avslutad.
          </note>
          <note n="59601b51">
            Ajournering
          </note>
          <note n="c182896b">
            Kammaren beslutade kl. 15.57 på förslag av förste vice talmannen
            att ajournera förhandlingarna till kl. 18.00.
          </note>
          <u who="unknown" xml:id="i-33a4e56402d4214c-3" n="cd2dfa3e">
            <seg n="65b16fb8">
              Återupptagna förhandlingar
            </seg>
          </u>
          <note n="2cfe6eab">
            Förhandlingarna återupptogs kl. 18.00.
          </note>
          <note n="5be24545">
            12 § Svar på interpellation 2013/14:317 om kvotering till bolagsstyrelser
          </note>
          <note type="speaker" n="6d221999">
            Anf. 61 Statsrådet MARIA ARNHOLM (FP):
          </note>
          <u who="unknown" xml:id="i-006b74e77789627c-12" n="cd2dfa3e">
            <seg n="fb225955">
              Herr talman! Marie Nordén har frågat finansministern vad som
              krävs för att han ska återkomma till riksdagen med en proposition
              om en kvoteringslag om kvinnorepresentationen i bolagsstyrelser
              inom två år.
            </seg>
            <seg n="a833fb48">
              Interpellationen har överlämnats till mig att besvara och till
              Eva-Lena Jansson att ta emot.
            </seg>
            <seg n="384cc621">
              Regeringens inställning till lagstiftning om kvotering är den
              jag upprepade gånger, bland annat här i kammaren, har gett uttryck
              för. Det är ägarnas ansvar, inte politikernas, att se till att
              styrelsen präglas av mångfald och att den samlade kompetens som
              finns bland både kvinnor och män tas till vara.
            </seg>
            <seg n="387bb89e">
              För att lyckas med att få en jämn könsfördelning i ledningen
              måste ägare och företagsledningar bestämma sig för det. Det är
              vad staten som ägare gör, och det är därför som 49 procent av
              ledamöterna och 41 procent av ordförandena i de statligt helägda
              bolagen är kvinnor. Bland vd:ar i de statliga företagen är det
              i dagsläget nästan 33 procent kvinnor. Detta är resultatet av
              ett målmedvetet strategiarbete från ägarens, det vill säga statens,
              sida.
            </seg>
            <seg n="2de43786">
              En jämn representation av kvinnor och män i beslutande organ
              är en viktig demokratifråga. I det politiska ansvaret ligger att
              utforma en politik som gör det möjligt att kombinera karriär och
              familjeliv och ge fler kvinnor möjlighet att söka sig till ledande
              positioner.
            </seg>
            <seg n="c0891adf">
              Regeringen har tagit olika initiativ för att stärka kvinnors
              företagande och ledarskap. Som exempel kan jag nämna programmet
              Styrelsekraft, som drivs av Almi, och stödet till Golden Rules
              of Leadership.
            </seg>
            <seg n="afd2a8bf">
              Jag tycker att det är ett stort problem att utvecklingen går
              alltför långsamt i det privata näringslivet. Jag fortsätter därför
              dialogen med ägare och andra företrädare för näringslivet, för
              att diskutera strategier för hur bemanningen av styrelser och
              ledande positioner kan utvecklas, med en jämn könsfördelning som
              mål.
            </seg>
          </u>
          <note n="ec7e2a79">
            Då Marie Nordén, som framställt interpellationen, anmält att
            hon var förhindrad att närvara vid sammanträdet medgav tredje
            vice talmannen att Eva-Lena Jansson i stället fick delta i överläggningen.
          </note>
          <note type="speaker" n="1236b8eb">
            Anf. 62 EVA-LENA JANSSON (S):
          </note>
          <u who="eva-lena_jansson_c25f33" xml:id="i-fd2161d8f8d38054-0" n="c1019bcc" next="i-6a52db9dcdc3fe13-0">
            <seg n="d545da0b">
              Herr talman! Jag ska börja med att å Marie Nordéns vägnar tacka
              för svaret, även om hon har ställt frågan till Anders Borg. Jag
              ska citera från den interpellation som Marie Nordén ställde till
              finansministern:
            </seg>
            <seg n="13b15df3">
              I februari gick finansminister Anders Borg ut i medierna och
              menade att om inte näringslivet snart förbättrar den dåliga kvinnorepresentationen
              så kommer regeringen att överväga en kvoteringslag inom ett till
              två år. Det är inte första gången som finansministern skapat nyhetsrubriker
              med just det uttalandet. Finansministern har varje år sedan 2010
              gett denna varning till näringslivet. Men inget har hänt.
            </seg>
            <seg n="b9ee6289">
              Man får väl tolka det som någon sorts spel för gallerierna. Marie
              Nordén fortsätter:
            </seg>
            <seg n="66ef999a">
              De senaste två åren har andelen kvinnor i styrelserna till och
              med minskat, visar Andra AP-fondens kvinnoindex.
            </seg>
            <seg n="cf2e9fd5">
              Jag vill veta om det finns ett större mått av allvar i det uttalande
              som finansministern har gjort i år.
            </seg>
            <seg n="3a96fb5d">
              Vad krävs för att finansministern ska återkomma till riksdagen
              med en proposition om en kvoteringslag om kvinnorepresentationen
              i bolagsstyrelser inom två år?
            </seg>
          </u>
          <note n="f82ec37e">
            Det var Marie Nordéns interpellation.
          </note>
          <u who="eva-lena_jansson_c25f33" xml:id="i-6a52db9dcdc3fe13-0" n="c1019bcc" prev="i-fd2161d8f8d38054-0">
            <seg n="6b42e500">
              Finansministern har överlämnat interpellationen till jämställdhetsministern.
              Man kan läsa vad jämställdhetsministern har uttalat tidigare.
              Hon sade den 8 mars 2013: I dagsläget vill jag vänta. Men jag
              har inte stängt dörren till någonting. Det sade hon om kvotering.
            </seg>
            <seg n="adcc2eed">
              Egentligen är hon tveksam till kvotering. Man kan titta på vad
              Maria Arnholm säger 2014. Då säger hon: Jag och Peter Norman har
              haft möten med många näringslivsföreträdare. Hon fortsätter: Exakt
              vad vi har sagt, stannar på de mötena.
            </seg>
            <seg n="c01e3f9a">
              När man frågar vilket tidsperspektiv hon har på detta svarar
              Maria Arnholm: Jag har sagt att det måste ske en substantiell
              förändring under den här bolagsstämmeperioden, under våren.
            </seg>
            <seg n="29b4ebc1">
              Det är lite svårt att få ihop det, när man sedan läser svaret
              från jämställdhetsministern. Det jag har citerat nu är tidningsartiklar.
              I tidningen uttalar sig jämställdhetsministern och även finansministern
              ganska vitt och brett, men när de kommer till riksdagen är det
              inte alls samma positiva syn. Här skriver jämställdhetsministern
              att det är stora problem, att utvecklingen går för långsamt och
              att hon fortsätter dialogen med ägarna.
            </seg>
            <seg n="28a7023d">
              Då är min fråga: Leder de här mysmötena någonstans till något
              mer än att ni sitter och pratar? Tidsaspekten framgår inte, men
              det är det som Marie Nordén har frågat om: Kommer det någon proposition
              inom några år?
            </seg>
            <seg n="68efc281">
              Finansministern pratar om kvotering och en lagstiftning inom
              två tre år. Maria Arnholm pratar om att det handlar om hur den
              här våren kommer att se ut. Men det anges inte i svaret.
            </seg>
            <seg n="cfac6ec8">
              Min fråga är: Finns det någon tidsplanering för en kvoteringslag?
              De här åtta åren har det bara varit tv-soffor för Anders Borg
              och andra ministrar, och det har inte skett någon egentlig påverkan.
              När kommer det att hända något? Kommer det att hända något, eller
              är detta bara något som man ger uttryck för i medierna men inte
              i politiken?
            </seg>
          </u>
          <note type="speaker" n="368840db">
            Anf. 63 BORIANA ÅBERG (M):
          </note>
          <u who="boriana_aberg_f8b551" xml:id="i-8129b9521d684218-0" n="a304fb01">
            <seg n="28669458">
              Herr talman! När man lyssnar på Socialdemokraterna kan man få
              uppfattningen att det knappt är några kvinnor i bolagsstyrelserna
              i Sverige, men så är det inte. Sverige är faktiskt det fjärde
              bästa landet bland EU:s medlemsstater när det gäller andelen kvinnor
              i de stora börsnoterade bolagens styrelser, enligt kommissionens
              siffror för 2013. Sverige med sina 26,5 procent är inte långt
              bakom det första landet, Finland, som har en representation på
              29 procent. Sverige ligger mycket högre än genomsnittet i EU,
              som är 16,6 procent. För övrigt har Finland ingen kvotering.
            </seg>
            <seg n="a2950f4a">
              Jag håller med om att det behöver bli bättre – men inte genom
              tvång. Det är mycket smartare att underlätta för kvinnor att starta
              och driva företag och få utveckla sin kompetens och erfarenhet
              och göra dem attraktiva och eftertraktade som medlemmar och ordförande
              i styrelser.
            </seg>
            <seg n="3dbc5b6b">
              Regeringens reformer, som RUT-avdraget och öppnandet av den offentliga
              sektorn för privata utförare, har gjort just detta: Man har gett
              kvinnor en möjlighet att starta och driva företag. Det är dessa
              kvinnor som Socialdemokraterna motarbetar när de kräver att RUT-avdraget
              ska halveras och att kommunerna ska återta de välfärdssektorer
              som är öppna för privata utförare. På det sättet slår man undan
              benen på dessa kompetenta kvinnor och hindrar dem att utveckla
              sina kompetenser, som gör dem eftertraktade i styrelser.
            </seg>
          </u>
          <note type="speaker" n="d3993906">
            Anf. 64 ANN-CHARLOTTE HAMMAR JOHNSSON (M):
          </note>
          <u who="ann-charlotte_hammar_johnsson_545fc4" xml:id="i-ba6f3ab9b9bd52cd-0" n="ad2fd5b7">
            <seg n="d6a120fa">
              Herr talman! Jag tackar Maria Arnholm för svaret till Marie Nordén
              och Eva-Lena Jansson. Det är ett mycket viktigt arbete som regeringen
              har genomfört när man har gått i bräschen för att få en förändring
              till stånd i bolagen med detta målmedvetna arbete.
            </seg>
            <seg n="0f2bb583">
              Sverige har nio miljoner människor, och hälften av dem är kvinnor.
              Ibland kan man få uppfattningen att näringslivet är enögt när
              man tittar på hur de väljer ut vilka som ska sitta i bolagsstyrelserna.
              Det landar i att jag gärna tittar på valberedningarna och tänker
              på hur de söker. De borde börja arbetet med att berätta för valberedningen
              att de ska söka efter lämplig kompetens som finns i hela befolkningen.
              Det borde vara ett bredare arbete än i dag. Det känns lite grann
              som att de tittar i inre cirklar och tittar på redan kända personer
              som har uppdrag på flera ställen.
            </seg>
            <seg n="87494434">
              Eva-Lena Jansson nämnde artiklar i medierna om att Maria Arnholm,
              Peter Norman och Anders Borg har varit ute och diskuterat frågan
              om kvotering och sade att det inte är samma positiva syn här inne
              i riksdagens kammare som det är där ute. Frågan är vad som är
              en positiv syn. Jag skulle önska att man inte behöver kvotera.
              Det är inte den lösning som jag vill se. Det borde finnas ett
              engagemang, och man borde se på tillväxt och Sveriges möjligheter
              framåt genom att säga att det finns otroligt många bra kvinnor
              som har samma kompetens och ofta kanske mer kompetens än flera
              män har som får dessa uppdrag.
            </seg>
            <seg n="6ae646da">
              När det gäller Anders Borg är det klart att han menar allvar.
              Men jag hoppas att det aldrig kommer så långt att han ska behöva
              komma till kammaren med dessa förslag, utan jag hoppas verkligen
              att vi ska kunna se en förändring som gör att våra bolag tar sig
              själva i kragen och söker vidare. Det tror jag är lösningen för
              att hitta bra kompetens.
            </seg>
          </u>
          <note type="speaker" n="fbe110e9">
            Anf. 65 Statsrådet MARIA ARNHOLM (FP):
          </note>
          <u who="unknown" xml:id="i-006b74e77789627c-13" n="cd2dfa3e">
            <seg n="4ef9c0af">
              Herr talman! Jag tycker att jag både som jämställdhetsminister
              och som folkpartist har en rätt konsekvent hållning i dessa frågor
              och att jag är rätt tydlig. Jag tycker att kvotering är en utomordentligt
              bra metod. Det tycker jag att regeringen har visat när man har
              använt sitt ägande i de statliga bolagen till att få 50–50 i styrelser
              och nu är på väg mot det när det gäller ordförande, och nu tittar
              man på vd:ar och har ägardirektiv när det gäller ledningsgrupperna.
            </seg>
            <seg n="acb8d532">
              Det har inte funkat lika väl i de kommunala bolag som vi tillsammans
              på olika sätt är ansvariga för. Där har kvoteringen som metod
              inte haft sitt totala genomslag. Det har den däremot i de flesta
              av den här kammarens partier och i alla de partier som är närvarande
              i salen just nu.
            </seg>
            <seg n="c15ab1cb">
              Också i fackförbund, i idrottsorganisationer, i civilsamhällsorganisationer
              och i företag är kvotering en jättebra metod. Det finns många
              företag som använder kvotering för att öka mångfalden redan i
              dag.
            </seg>
            <seg n="3d468b4a">
              Jag är också konsekvent i att jag tycker att kvotering ska vara
              en självvald metod. Jag tror att det funkar bäst när det kommer
              inifrån. Därför har jag sedan jag blev jämställdhetsminister på
              alla frågor svarat just att jag är mycket principiellt tveksam
              till att införa lagstiftad kvotering i börsbolagens styrelser.
            </seg>
            <seg n="acf1ea5e">
              Sedan har jag också sagt att det finns en gräns för hur länge
              man kan vänta på att de stora bolagen lever som de säger att de
              lär och tar sitt ansvar. Då tycker jag att det är jättebra att
              göra det som Ann-Charlotte Hammar Johnsson pekar på, nämligen
              att vi ska dela med oss av det som vi har funnit när vi jobbar
              med vårt valberedningsarbete och det som vi har lärt oss av att
              tvingas söka efter kompetens på ett bredare sätt.
            </seg>
            <seg n="65dbc142">
              Vi har fört samtal både om detta och om vilket ansvar vi anser
              att de stora bolagen har i dessa frågor. Om det ger resultat eller
              inte, Eva-Lena Jansson, det återstår att se under denna bolagsstämmeperiod.
            </seg>
          </u>
          <note type="speaker" n="b40c07e4">
            Anf. 66 EVA-LENA JANSSON (S):
          </note>
          <u who="eva-lena_jansson_c25f33" xml:id="i-429e07b10c986199-2" n="c1019bcc">
            <seg n="d26159b2">
              Herr talman! Jag noterar att jag inte får något svar på frågan.
              Jag får försöka upprepa den som Marie Nordén har skrivit till
              finansministern men som hon inte fick svar på, alltså: Vad krävs
              för att finansministern ska återkomma till riksdagen med en proposition
              om en kvoteringslag om kvinnorepresentation i bolagsstyrelser
              inom två år? Krävs det att det är ett oförändrat läge? Krävs det
              att det inte blir någon förbättring? Vi vet att Norge har stiftat
              en sådan lag och faktiskt har genomfört den.
            </seg>
            <seg n="167d7e8f">
              När det gäller kommunala bolag och landstingskommunala bolag
              skrev jag en motion om att jag ville att vi skulle ha kvotering
              både till de kommunala och landstingskommunala bolagen och till
              de privata börsbolagen. Jag försöker vara konsekvent i den frågan
              eftersom jag ser precis samma problem i kommuner och landsting
              där det ofta är den främsta företrädaren på varje lista som hamnar
              i dessa bolag, och det är ofta män. Då blir det en majoritet av
              män.
            </seg>
            <seg n="7987044c">
              Det som jag kan konstatera är att de uttalanden som Anders Borg
              har gjort i flera år – i minst fyra år – och säkert kommer att
              fortsätta med bara är tomt prat. Han får en ny rubrik där det
              står att han vill kvotera. Men det vill han ju inte. När jag läser
              vad han har sagt är detta bara något som han målar upp, ungefär
              som när han säger att han är för kvotering när det gäller föräldraförsäkring.
              Det är bara någonting som man pratar om men som man inte tänker
              genomföra. Det ser snyggt ut, det låter bra, man får nya rubriker
              och det blir en positiv stämning kring en finansminister som säger
              sig vara feminist. Jag är därför lite förvånad över att man inte
              kan svara på vad som krävs för att det ska komma en sådan proposition.
            </seg>
            <seg n="7d27d264">
              Om vi vinner valet till hösten kan både finansministern och Maria
              Arnholm vara beredda på att det kommer en proposition när det
              gäller kvotering. Det är jag ganska säker på. Det kanske är därför
              som man väljer att inte svara på frågan, alltså därför att man
              inte ser att man kommer att fortsätta att ha makten. Eller också
              är man egentligen inte intresserad av en kvoteringslag.
            </seg>
            <seg n="23b3c0ae">
              När det gäller att leta efter dessa personer kan jag konstatera
              att man för några år sedan hade en artikel i en tidning från ett
              kvinnligt nätverk där man redovisade väldigt många kompetenta
              kvinnor. Problemet är inte att det inte finns kompetenta kvinnor.
              Problemet är att dessa män väljer män. Ordföranden sitter ofta
              i valberedningen och utser sina kompisar.
            </seg>
            <seg n="6dc324bd">
              Rättviseförmedlingen är en fantastisk organisation som ser till
              att bidra till att få ett mycket mer jämställt innehåll på olika
              sätt. Min fråga är om statsrådet inte borde ta med sig Rättviseförmedlingen
              till nästa möte med näringslivet, kanske till regeringen också
              för att se om det är utbildningsinsatser som behövs. Det kan man
              också se till att man kräver. Jag har ställt frågan till den tidigare
              jämställdhetsministern om hon inte tyckte att det skulle vara
              bra att utbilda till exempel regeringen i frågan så att man skulle
              inse hur bra det skulle vara med en kompetent regering som kan
              frågorna och därmed kan se till att det genomsyrar politiken.
              Den frågan är inte uppe nu, utan det är Marie Nordéns fråga: Vad
              krävs det för att man ska kunna återkomma till regeringen med
              en proposition i frågan? Den frågan vidhåller jag. För övrigt
              vill jag gärna ha svar på de andra frågorna också.
            </seg>
          </u>
          <note type="speaker" n="8d4c7fa7">
            Anf. 67 BORIANA ÅBERG (M):
          </note>
          <u who="boriana_aberg_f8b551" xml:id="i-8129b9521d684218-1" n="a304fb01">
            <seg n="4713861e">
              Herr talman! Socialdemokraterna föreslog i sin budgetmotion förra
              hösten en lagstiftad könskvotering till bolagsstyrelserna. Ingen
              styrelse ska ha en representation med mindre än 40 procent kvinnor
              står det där.
            </seg>
            <seg n="0ab45259">
              Men hur är det i det egna ledet? LO:s styrelse består av 13 män
              och 2 kvinnor. Det är långt ifrån den jämna könsfördelning som
              eftersträvas. Varför föregår inte LO med gott exempel? LO är en
              viktig opinionsbildare. Varför gör man inte det och ser till att
              man har hälften kvinnor och hälften män i LO:s styrelse?
            </seg>
            <seg n="cc5aa62c">
              Jag tycker att det är upp till företagens ägare att bestämma
              vem som ska sitta i styrelsen eftersom det är ägaren som i slutändan
              sitter med ansvaret för företaget. Men jag tycker också att näringslivet
              behöver en mångfald av människor med olika erfarenheter, bakgrund,
              ursprung, kön, sexuell läggning, etnicitet och så vidare. En ägare
              som tackar nej till kvinnors kompetens och erfarenhet får skylla
              sig själv när han blir lämnad kvar på perrongen och tåget har
              gått.
            </seg>
          </u>
          <note type="speaker" n="a7f6bb12">
            Anf. 68 ANN-CHARLOTTE HAMMAR JOHNSSON (M):
          </note>
          <u who="ann-charlotte_hammar_johnsson_545fc4" xml:id="i-ba6f3ab9b9bd52cd-1" n="ad2fd5b7">
            <seg n="637192df">
              Herr talman! Jag delar jämställdhetsministerns syn när det gäller
              lagstiftning. Det är den sista vägen jag skulle vilja gå.
            </seg>
            <seg n="66c175a1">
              Eva-Lena Jansson jämförde med Norge, men där har det ju visat
              sig att de börsnoterade bolag som har tagit in kvinnor genom kvotering
              har fått en sämre utveckling än de bolag som har gått före på
              sitt eget sätt. Jag tycker alltså att kvotering är långt ifrån
              den bästa idén. Jag tycker att man får ta upp också det när man
              pratar om Norge, för det utelämnas – man säger att det har gått
              så bra och att de införde kvotering, men det har egentligen inte
              gått så bra. Antingen lämnar de börsen eller också har de sett
              att andra bolag, som inte har tvingats till detta utan gjort det
              på egen hand, har kommit mycket längre i utvecklingen.
            </seg>
            <seg n="d9a661fb">
              Jag tänker på Maud Olofssons projekt ihop med Almi, där kvinnor
              utbildades för att sitta i bolagsstyrelser och där så många sökande
              var helt överkvalificerade. Det visade sig att den kompetens vi
              talar om redan finns där ute. Om man nu talar om alla artiklar
              som finns kan man uppmana pressen – kanske Dagens Industri – att
              fylla sina sidor med alla de kvinnor som finns där ute, för att
              få i gång debatten rejält.
            </seg>
            <seg n="3755e48a">
              Angående vad Boriana Åberg sade håller jag med om att det finns
              en bredd som också behöver diskuteras – vi talar just nu om bolagsstyrelser
              och kvotering, men vi behöver även prata om hur vi får kvinnor
              att växa upp längs vägen. Det gäller både bolag och ute i företagen,
              och det gäller sist men inte minst LO. Varför stöttar S-kvinnorna
              LO i det här med att begränsa kvinnors möjligheter? Det skulle
              jag vilja ha svar på. Jag tänker bland annat på den offentliga
              sektorn och möjligheterna där.
            </seg>
          </u>
          <note type="speaker" n="214c18c9">
            Anf. 69 Statsrådet MARIA ARNHOLM (FP):
          </note>
          <u who="unknown" xml:id="i-006b74e77789627c-14" n="cd2dfa3e">
            <seg n="970722a8">
              Herr talman! Nej, jag är inte intresserad av kvoteringslagstiftning,
              Eva-Lena Jansson. Jag är intresserad av kvotering som arbetsmetod,
              och jag tycker att Boriana Åbergs exempel från LO visar på samma
              svårighet jag tycker att det är att tala om för män och kvinnor
              som startar och driver företag hur de ska styra och leda dem.
              Det är min principiella invändning, och den kvarstår jag vid.
            </seg>
            <seg n="f18be384">
              Jag har dock ett slut på mitt tålamod. Jag följer med stort intresse
              och har mycket kontakter med Rättviseförmedlingen och Allbrightstiftelsen,
              som jobbar mycket med att kartlägga, upplysa och berätta om hur
              företagen sköter sig. Jag följer projektet Battle of the numbers,
              där tio av Sveriges viktigaste företag har engagerat sig i de
              här frågorna. Det pågår alltså en massa arbete som jag tycker
              att det är värt att följa och stötta, och regeringens – ursprungligen
              Maud Olofssons – projekt om styrelsekraft är bara ett exempel
              på det.
            </seg>
            <seg n="199ec6eb">
              Jag tror att vi alla är överens om att det inte är kompetens
              som fattas utan att det handlar om strukturer – män väljer män,
              precis som Eva-Lena Jansson säger. Frågan är vilken metod för
              att ändra på det man tycker är den bästa.
            </seg>
            <seg n="f6137d1d">
              Jag tycker ändå att man kan använda Norge som exempel på att
              en kvoteringslagstiftning är möjlig. Det har inte blivit sämre
              i Norge. Jag tycker att det också är något att hålla i minnet
              när jag säger att jag som folkpartist är beredd att komma med
              förslag om en kvoteringslagstiftning om det inte sker substantiella
              förbättringar under den här bolagsstämmoperioden.
            </seg>
            <seg n="0dd02407">
              För att även svara på frågan om jämställdhetskunskapen tror jag
              att alla ledningsorganisationer och alla företag mår bra av jämställdhetsutbildning
              och av att jobba med jämställdhetsintegrering. Jag tror också
              att vi kan säga att vi såväl i våra partier, organ och riksdagsgrupper
              som i regeringen tar alla steg i den riktningen. Alldeles nyligen
              har Regeringskansliet publicerat en liten skrift som heter Jämställdhet
              – hela regeringens ansvar , där alla ministrar berättar om sitt
              jämställdhetsarbete under de här två mandatperioderna. Det är
              ett led i arbetet med att det inte bara ska vara en speciellt
              ansvarig, utan alla ska jobba med jämställdhet – från en allt
              högre kunskapsnivå.
            </seg>
          </u>
          <note type="speaker" n="c19e6028">
            Anf. 70 EVA-LENA JANSSON (S):
          </note>
          <u who="eva-lena_jansson_c25f33" xml:id="i-429e07b10c986199-3" n="c1019bcc">
            <seg n="b1d0640e">
              Herr talman! Det är välkommet att statsrådet talar om kunskapsnivå,
              för det är precis det jag tror behövs. Det är inte vänta-och-se-metoden
              som behövs, och det behövs inte fler uttalanden av Anders Borg.
              Dem kan nämligen man riva sönder, om man har dem på papper, för
              de betyder ingenting.
            </seg>
            <seg n="25b07711">
              Det var någon som tog upp att det norska exemplet inte var så
              positivt. Jag kan säga att regeringen har varit med och bidragit
              till vem som ska rekryteras till statliga bolag, och jag kan konstatera
              att Vattenfall är ett statligt bolag där styrelsens bedömningar
              när det gäller de ekonomiska värdena inte har varit helt till
              fyllest – framför allt inte om vi tittar på ordföranden och hur
              han har hanterat frågan.
            </seg>
            <seg n="56c3aab4">
              Till dem som tvivlar på att Socialdemokraterna tycker att det
              är viktigt att se till att det finns pengar där kvinnor jobbar
              kan jag säga att offentlig sektor är till nästan 100 procent subventionerad
              med hjälp av skattemedel. Det jobbar väldigt många kvinnor där,
              och de har alltså sin utkomst från skattemedel. Det är klart att
              vi tycker att det viktigt att den delen ska finnas där.
            </seg>
            <seg n="dd875143">
              Jag tror på fria medier – vi kan inte tvinga tidningarna att
              skriva saker. Däremot kan vi informera dem. Jag tycker att medierna
              och affärsmedierna tar frågan på allvar när finansministern uttalar
              sig, men problemet är att det inte är någon substans när han säger
              att det kanske blir om två år. Det är i stället vänta-och-se-metoden.
              Det är egentligen inget hot, och det förstår de ju.
            </seg>
            <seg n="39dd82e3">
              Herr talman! Jag tror inte att vi kommer så mycket längre i den
              här debatten. Det kanske blir en ny debatt; vad vet jag. Frågan
              är dock hur vi ska komma till rätta med de strukturer som finns
              i samhället.
            </seg>
            <seg n="6710596d">
              Jag tror att de bolag där det finns mycket pengar är väldigt
              viktiga. Det är nämligen dem det handlar om – jag pratar inte
              om föreningslivet i allmänhet, som en del andra vill göra, utan
              jag pratar om näringslivet. Där hanterar man miljarder, och man
              släpper inte in kvinnor. Det tycker jag är ett stort problem.
              Det är ett samhällsproblem, och det påverkar också utvecklingen
              i de här företagen vilket naturligtvis har negativ effekt på jobben.
            </seg>
            <seg n="38a36317">
              Herr talman! Jag hoppas återkomma med ett förslag till hösten,
              när vi har vunnit valet.
            </seg>
          </u>
          <note type="speaker" n="200c90a6">
            Anf. 71 Statsrådet MARIA ARNHOLM (FP):
          </note>
          <u who="unknown" xml:id="i-006b74e77789627c-15" n="cd2dfa3e">
            <seg n="b3c1ecf0">
              Herr talman! Jag var på väg att säga att jag till skillnad från
              Eva-Lena Jansson tycker att det är viktigt med jämställdhet också
              i fackföreningsrörelsen, men det är klart att Eva-Lena Jansson
              också tycker det. Som Eva-Lena Jansson nu uttryckte sig lät det
              dock som att det är viktigare att politiken ingriper i vissa bolag.
            </seg>
            <seg n="9307d00d">
              Det är klart att det i ett jämställt och rättvist samhälle är
              viktigt att alla makteliter – också de stora organisationerna
              på arbetsmarknaden – i sina egna medlemsled återspeglar hur det
              ser ut i befolkningen. För mig är det en fråga om val av metod,
              där jag står fast vid uppfattningen att det är tveksamt och dåligt
              att gå in och styra hur självständiga organisationer och företag
              ska ledas.
            </seg>
            <seg n="d2c11070">
              Jag står dock även fast vid mina uttalanden om att jag är beredd
              att återkomma med förslag om kvotering till börsbolagens styrelser
              om det inte händer någonting substantiellt under den här bolagsstämmoperioden.
            </seg>
          </u>
          <note n="af4926a5">
            Överläggningen var härmed avslutad.
          </note>
          <note n="37de03c7">
            13 § Svar på interpellationerna 2013/14:375 och 385 om vinstintresset
            och kvaliteten i förskolan
          </note>
          <note type="speaker" n="2a3d1d3b">
            Anf. 72 Statsrådet MARIA ARNHOLM (FP):
          </note>
          <u who="unknown" xml:id="i-006b74e77789627c-16" n="cd2dfa3e">
            <seg n="9ed2dc4e">
              Herr talman! Monica Green har frågat mig vad jag avser att göra
              dels för att komma till rätta med de överdrivna och okontrollerade
              vinstintressena inom förskolan, dels för att kontrollera att barn
              får äta sig mätta och får en fin pedagogisk verksamhet på landets
              förskolor. Vidare har hon frågat mig vad jag avser att göra för
              att få insyn hos privata utförare.
            </seg>
            <seg n="ba275100">
              Ann-Christine Ahlberg har frågat mig vilka åtgärder jag avser
              att vidta för att förhindra att fler förskolor bedriver en verksamhet
              med så stora brister som det rapporterats om i Uppdrag Granskning
              och vilka åtgärder jag avser att vidta för att se till att välfärdspengarna
              inte går till oseriösa företagare. Slutligen har hon frågat mig
              vilka konkreta förslag eller åtgärder jag avser att vidta för
              att förskolebarn inte ska drabbas av oseriösa företagare.
            </seg>
            <seg n="ac8c6d56">
              Låt mig börja med att säga att jag givetvis anser att alla barn
              i landets samtliga förskolor ska få äta sig mätta varje dag. Detta
              är lika självklart som att de ska få ta del av en pedagogisk verksamhet
              av god kvalitet. I skollagen står att förskolan ska erbjuda barnen
              en trygg omsorg. Enligt förarbetena ingår det i begreppet omsorg
              att barnen serveras måltider och att dessa måltider ska vara varierade
              och näringsriktiga. Vidare står det i skollagen att kommunens
              bidrag till huvudmannen för en fristående förskola bland annat
              ska täcka utgifter för måltider. För mig är det uppenbart att
              det inte går att uppfylla de allmänna kvalitetsbestämmelserna
              i skollagen och förskolans uppdrag i läroplanen när det gäller
              såväl omsorg som pedagogisk verksamhet om inte barnen erbjuds
              tillräckligt med mat.
            </seg>
            <seg n="ac13619a">
              Det är kommunen som ansvarar för tillsynen av fristående förskolor.
              Att kommunerna kontrollerar att förskolornas verksamhet uppfyller
              de krav som följer av lagar och andra föreskrifter är därför avgörande.
              Kommunen har i sin tillsyn rätt att på plats granska verksamheten,
              och den fristående förskolan är skyldig att på begäran lämna upplysningar
              samt tillhandahålla handlingar och annat material som behövs för
              tillsynen. I tillsynen ingår att fatta de beslut om åtgärder som
              kan behövas för att den huvudman som bedriver verksamheten ska
              åtgärda de brister som upptäckts vid granskningen. Skolinspektionen
              har i sin tur tillsyn över hur kommunen uppfyller sitt tillsynsansvar
              när det gäller fristående förskolor. Även detta är betydelsefullt
              i vår strävan för en förskola av hög kvalitet.
            </seg>
            <seg n="53ece98e">
              För att erbjuda en förskola dit föräldrar tryggt kan lämna sina
              barn och som stimulerar alla barns utveckling och lärande är det
              av yttersta vikt att kvalitetsbestämmelserna följs. I Uppdrag
              Granskning framkommer dock uppgifter som gör att jag vill titta
              närmare på förutsättningarna.
            </seg>
            <seg n="67f6e826">
              Slutligen vill jag nämna de satsningar som syftar till att höja
              kvaliteten i förskolan och som presenteras i regeringens ekonomiska
              vårproposition. En viktig förutsättning för att förskolan ska
              bidra till barns allsidiga utveckling och till att skapa likvärdiga
              förutsättningar inför skolstarten är att barngrupperna, särskilt
              för de yngsta barnen, har en lämplig storlek. Det är huvudmännens
              ansvar att se till att så är fallet. För att stödja huvudmännen
              avser regeringen att föreslå att riktade resurser om 125 miljoner
              kronor per år tillförs 2015–2017.
            </seg>
            <seg n="c9a79227">
              Regeringen avser också att föreslå en förstärkning av Skolinspektionens
              tillsyn över förskolan. Nuvarande tillsyn ska kompletteras med
              regelmässiga stickprov genom besök på ett antal förskolor när
              man gör den regelbundna tillsynen i varje kommun. Vidare vill
              vi satsa på personalens kompetens, och regeringen avser att föreslå
              att förskolelyftet förlängs till och med 2018 och att ett förskolechefslyft
              införs 2015–2018 för att utveckla förskolechefernas pedagogiska
              ledarskap. Utöver detta kommer regeringen att bygga ut förskollärarutbildningen
              i hela landet för att tillgodose behovet av fler förskollärare.
            </seg>
            <seg n="628371fd">
              Sammanlagt omfattar satsningarna på förskolans kvalitet 650 miljoner
              kronor 2015–2018, exklusive fler utbildningsplatser till förskollärare.
            </seg>
          </u>
          <note type="speaker" n="683dd7e5">
            Anf. 73 MONICA GREEN (S):
          </note>
          <u who="monica_green_650948" xml:id="i-570a20d47159cf84-0" n="41b05d52">
            <seg n="68741fd8">
              Herr talman! Jag tackar förskoleministern för svaret.
            </seg>
            <seg n="8aaa0d4c">
              Det är väldigt många som har reagerat kraftigt på tv-programmet
              senast och på hur privata vinstintressen går före barns uppväxtvillkor
              och deras möjlighet att äta sig mätta. Privata vinstintressen
              är så starka att man hellre stoppar pengarna i egen ficka än ser
              till att det finns en bra och fungerande förskola. Så här kan
              vi inte ha det.
            </seg>
            <seg n="fb4e5c5f">
              Vi måste se till att vi stoppar profitintresset inom förskolan
              och över huvud taget inom den verksamhet i vår fina välfärd som
              vi egentligen har i Sverige. Nu ser vi avarterna av det som sker
              när alltför många utan kontroll startar privata alternativ.
            </seg>
            <seg n="2f5985d3">
              Jag sade att det är många som har reagerat kraftigt. Och en organisation
              som har reagerat kraftigt är Handels avd. 2, en fackförening som
              finns i min del av landet, i Skaraborg och norra Älvsborg. De
              gjorde ett kraftfullt uttalande i går på sitt årsmöte. De kräver
              nu att vi politiker tar vårt ansvar och ser till att det blir
              mer kontroll, bättre riktlinjer och lättare för kommunerna att
              följa riktlinjerna så att man kan göra kontroller, för det är
              till syvende och sist vi politiker som har ansvaret.
            </seg>
            <seg n="e3a51fa4">
              Man kan naturligtvis skylla på de profithungriga kapitalisterna
              som stoppar pengarna i egen fick hellre än att låta barnen äta
              sig mätta. Men det är faktiskt så, enligt aktiebolagslagen, att
              privata bolag ska tjäna pengar. Det är deras huvuduppgift. Då
              förstår vi ju att de egentligen inte passar i en verksamhet som
              ska bedrivas med en väl fungerande omsorg för våra gamla, våra
              barn och våra skolbarn, eftersom det ligger i själva intresset
              att de ska bedriva verksamhet med vinst.
            </seg>
            <seg n="0760fc86">
              Det är upp till oss politiker att se till att de här företagen
              sköter sig och sätta upp riktlinjer som gör att det inte går att
              bedriva verksamhet på det här sättet, för vi måste vara överens
              om att det här inte får fortsätta.
            </seg>
            <seg n="e3961c25">
              En annan som har reagerat starkt sitter på läktaren i dag. Det
              är min praoelev Julia Fridell som är 15 år. Hon kan inte förstå
              hur det kan förekomma sådana verksamheter i Sverige i dag där
              barn inte får äta sig mäta, att barnen ska äta hårt bröd trots
              att de inte har några tänder. Att det över huvud taget förekommer
              i vår värld och får fortsätta är skamlöst. Och jag håller med
              Julia Fridell när hon säger: Det måste ni stoppa.
            </seg>
            <seg n="fc7e0b0c">
              På vilket sätt ska vi då stoppa detta, förskoleministern? Hur
              ska vi se till att de profithungriga kapitalisterna försvinner
              från vår fina verksamhet inom välfärdssektorn? Hur ska vi göra,
              förskoleministern?
            </seg>
            <seg n="d56220b5">
              Jag vet att det finns sådana som säger att vi ska förbjuda allt.
              Jag vill inte gå så långt. Jag vill se till att det fungerar,
              att vi har kontroller och att vi ser till att vinsten går tillbaka
              dit den hör hemma, nämligen till dem som ska ha vården, till omsorgen
              och den pedagogiska verksamheten eller för den delen till att
              man ska kunna äta sig mätt.
            </seg>
            <seg n="822a6083">
              Jag undrar hur förskoleministern anser att vi ska komma till
              rätta med dessa fruktansvärda problem.
            </seg>
          </u>
          <note type="speaker" n="a847b4cd">
            Anf. 74 ANN-CHRISTIN AHLBERG (S):
          </note>
          <u who="ann-christin_ahlberg_4406d0" xml:id="i-ad05ce3147a23016-0" n="3c8af5ed">
            <seg n="d39cc7c6">
              Herr talman! Jag tackar ministern för svaret.
            </seg>
            <seg n="118770ec">
              När jag ser rubriken Barnen fick knäckebröd och vatten till frukost
              eller rubriken Folkpartitopp gav barnen vatten och knäckebröd
              och tog pengarna till vinst reagerar jag reflexmässigt. Först
              tror jag inte att det är sant. När jag sedan läser om eller hör
              personalen som vittnar om att det faktiskt är så blir jag både
              arg och besviken. Jag känner en så stor frustration över att det
              är vuxna som utsätter så här mycket små barn för detta för ett
              egenintresse, att stoppa vinstpengar i egen ficka. Vatten och
              bröd serverade vi till fångarna i fängelserna på 1800-talet, men
              det hör inte hemma i dagens förskolor.
            </seg>
            <seg n="610f2a8f">
              Herr talman! Det här handlar om ettåringar som inte kan berätta.
              Det handlar om tvååringar som inte vet om den mat de äter är nyttig
              eller ej. Det handlar om att föräldrar lämnar sina barn just på
              en förskola där de tror att deras barn har det bra, för det finns
              ju en läroplan som ska följas där. Personalen berättar och en
              del föräldrar har sett att det pågår brister, och även ägaren
              vet det. Trots det ger ägaren och dess styrelse direktiv till
              personalen att fortsätta ge små barn knäckebröd och vatten. Och
              trots att det är personalbrist tar man in ännu fler barn, för
              företaget har som målsättning att vara så kostnadseffektivt att
              man på fem år ska ha 50 förskolor.
            </seg>
            <seg n="39f602ea">
              Åren 2011–2012 gick den här förskolan med 8 miljoner i vinst.
              Det är 8 miljoner av våra skattemedel som är avsatta för våra
              små barn som giriga medelålders män helt oacceptabelt har stoppat
              på sig. Dessa oseriösa aktörer måste vi stoppa, oavsett politik,
              för det handlar om våra barn och den trygghet och kvalitet i förskolan
              som vi är stolta över här i Sverige.
            </seg>
            <seg n="263ea48f">
              Att stoppa de giriga ägarna, eftersom små barns hälsa och utveckling
              är i fara, har regeringen i allra högst grad ett ansvar för.
            </seg>
            <seg n="d6939ef8">
              I sitt svar hänvisar ministern till att kommunerna har ett ansvar.
              Ja, kommunerna har ett ansvar, och det måste man också kräva.
              Men regeringen har också ett ansvar när vi ser sådana här stora
              brister. Det handlar ju om våra skattemedel, och det finns möjlighet
              att stoppa de kranar som läcker ut till helt fel insatser för
              våra barn.
            </seg>
            <seg n="d6209b27">
              I detta fall är det en ägare som är väl medveten om att 9 kronor
              inte räcker till näringsriktig mat för en hel dag åt ett barn
              som växer och ska utvecklas. Ändå fick personalen frågan om det
              gick att dra ned ännu mer. Det dråpligaste var att förskolan sade
              sig fokusera på hälsa, rörelse och bra mat.
            </seg>
            <seg n="f90ec9d7">
              Som förälder är man maktlös när man upptäcker sådana här brister.
              Det finns också en skam i att ha satt sitt barn där. Samtidigt
              är det inte så lätt att ta barnen därifrån, för det finns kanske
              inga andra förskoleplatser.
            </seg>
            <seg n="f1fb1be5">
              Det är viktigt att vi får stopp på detta missbruk av våra skattemedel.
              Det handlar om små barn som inte kan göra sig hörda, så vi måste
              ta det på största allvar.
            </seg>
          </u>
          <note type="speaker" n="ae5e7bc2">
            Anf. 75 Statsrådet MARIA ARNHOLM (FP):
          </note>
          <u who="unknown" xml:id="i-006b74e77789627c-17" n="cd2dfa3e">
            <seg n="75caac12">
              Herr talman! Jag delar Ann-Christin Ahlbergs och Monica Greens
              förtvivlan, avsky och ilska över varje förskola som inte serverar
              barnen mat så att de blir mätta och som inte erbjuder den utveckling
              och det innehåll fysiskt och pedagogiskt som de ska göra. Jag
              håller med om att vi måste göra allt som står i vår makt för att
              förhindra det.
            </seg>
            <seg n="f7754ea4">
              Efter ett långt förhandlande i Friskolekommittén har vi kommit
              fram till ett regelverk som vi gemensamt tror ska hjälpa oss att
              behålla den nödvändiga valfriheten och mångfalden genom ett säkrat
              kvalitetsmedvetande, både när det gäller mat och pedagogik.
            </seg>
            <seg n="cb6a6ce7">
              En rimlig tanke vore att utöka regelverket så att det inte gäller
              bara friskolor utan också förskolor. Då skulle sådant som Friskolekommittén
              föreslog, såsom tillståndsprövning för att få lov att starta och
              ökade möjligheter för kommunerna att vid uppenbart missbruk ingripa
              och göra det på ett tidigare stadium, också gälla för förskolor.
            </seg>
            <seg n="2942d04b">
              Det är också viktigt att inrätta ett larmsystem mellan kommuner
              så att andra kommuner får vetskap om när det inte fungerar i en
              kommun och kan vara vaksamma på det. Jag bereder just nu i Regeringskansliet
              ett förslag om att vi ska titta närmare på det.
            </seg>
            <seg n="b4f4737b">
              Jag vill gärna lägga det bredvid de förslag som regeringen lämnar
              i vårpropositionen om kraftigt ökat stöd till Skolinspektionen
              för att de ska kunna göra fler stickprovsinspektioner i landets
              förskolor.
            </seg>
            <seg n="6952cb44">
              I slutet av 80-talet och början av 90-talet satt jag i en parlamentarisk
              daghems- och förskoleutredning som jag tror hette En förskola
              för alla barn. Det var det första politiska arbete jag gjorde.
              Då var jag den enda som tyckte att det skulle finnas något annat
              än kommunala förskolor. Det fanns ingen majoritet eller känsla
              i den rådande svenska politiken för att kyrkan, föräldrakooperativ,
              ideella föreningar eller företag skulle kunna driva förskola.
            </seg>
            <seg n="f4a5d832">
              Det är ett stort framsteg att vi har lyckats öppna det offentliga
              monopolet för spännande, intressant och högkvalitativ förskola
              i olika format. Det är till stor glädje för många föräldrar och
              barn som får en fantastisk förskola i både offentligt och privat
              drivna förskolor.
            </seg>
            <seg n="2603c1e4">
              Jag hoppas att vi ska hitta sätt att reglera avarterna så att
              vi kan behålla den mångfald som betyder så mycket för svenska
              barnfamiljer.
            </seg>
          </u>
          <note type="speaker" n="a7211a18">
            Anf. 76 MONICA GREEN (S):
          </note>
          <u who="monica_green_650948" xml:id="i-570a20d47159cf84-1" n="41b05d52">
            <seg n="614fe7c3">
              Herr talman! Jag är inte lika säker på att mångfalden är nödvändig.
              När jag ser hungriga och svultna barn och barn som far illa är
              det inte värt det. Jag kan tänka mig mångfald i form av non profit-företag,
              personaldrivna företag och så vidare, men om vi ser mer av dessa
              avarter i Sverige är jag inte beredd att offra våra barns framtid.
              Då får barnen sitta i kläm för att vissa ska få en tjusig förskola.
              Så långt är jag inte beredd att gå.
            </seg>
            <seg n="45767a0c">
              Ser vi till att ha regler för och insyn i företagen så att vi
              kan kontrollera dem och göra oanmälda besök när som helst för
              att titta på verksamheten är jag beredd att stå upp för mångfalden.
              Men om barn ska behöva svälta för att andra ska ha fina förskolor
              är det inte värt det. Så långt ska vi inte gå i ett ojämlikt Sverige.
              Då är det bättre att vi har en bra gemensam förskola för alla.
            </seg>
            <seg n="b0a3c9fd">
              Sverige är ett bra land att leva i, men utvecklingen oroar. Resurserna
              till välfärden räcker inte till. Det är färre anställda per barn
              och äldre eftersom vi har blivit fler. Regeringen brukar skryta
              med att de har höjt anslagen till kommuner och landsting, men
              på grund av löneutveckling och inflation och eftersom vi är betydligt
              fler som bor i Sverige i dag är det färre anställda som måste
              ta hand om fler barn och äldre. Så kan vi inte ha det.
            </seg>
            <seg n="92a8609a">
              Vi vill ha nationella kvalitetslagar och skarpa bemanningskrav
              för ordning och reda i välfärden. Vinstintresset ska inte vara
              styrande i välfärden.
            </seg>
            <seg n="6d65f89e">
              Vi måste ha in nya resurser. Det måste gå före skattesänkningar.
              Ni har sänkt skatterna med 134 miljarder. Det säger sig självt
              att då kan kvaliteten inte hållas uppe.
            </seg>
            <seg n="0d715344">
              När vi ser sådana här avarter blir jag allvarligt oroad när förskoleministern
              säger att hon är stolt över mångfalden. Så mycket är mångfalden
              inte värd, inte för mig i alla fall.
            </seg>
            <seg n="6ec8fdf5">
              Jag vill att vi har mycket skarpare regler, kvalitetslagar, som
              jag sade, och spelregler för privata utförare inom välfärden.
              Personaltäthet och andra kvalitetsrelaterade kostnader ska inte
              kunna tummas på. I de få alternativ som ska finnas ska det vara
              ordning och reda och fullständig insyn om de ska leva på skattebetalarnas
              pengar. Det är ändå skattebetalarna som har betalat för detta
              och som nu får se hur barn svälter och hur skrupelfria kapitalister
              stoppar pengar i egen ficka. Så kan vi inte ha det. Det måste
              stoppas.
            </seg>
          </u>
          <note type="speaker" n="2d3b5765">
            Anf. 77 ANN-CHRISTIN AHLBERG (S):
          </note>
          <u who="ann-christin_ahlberg_4406d0" xml:id="i-ad05ce3147a23016-1" n="3c8af5ed">
            <seg n="649640f0">
              Herr talman! I ministerns svar står mycket som kan vara bra för
              en väl fungerande förskola där vi har insyn. Men när det gäller
              de oseriösa aktörerna på förskolans område litar jag inte på att
              det kommer i goda händer, utan det kommer snarare i fickan på
              någon som inte alls gynnar det.
            </seg>
            <seg n="f217fd95">
              Om satsningarna ska gå till några privata aktörer hoppas jag
              att man har stenkoll på att det går till verksamheten. Gör man
              så här med kost eller personalantal när det gäller så små barn
              gör man nog inget bättre här, för här är det ju ännu allvarligare
              brister.
            </seg>
            <seg n="ff7017ff">
              Jag har själv en bakgrund i förskolans värld. Jag vet hur det
              är om man som ensam barnskötare skulle råka ha 35 barn. Detta
              vittnade en förälder om. När hon kom och skulle hämta sitt barn
              hade en ensam barnskötare hand om 35 barn under hela eftermiddagen.
              Detta är orimligt för en ettåring eller tvååring. Kanske var det
              någon som var fyra fem år.
            </seg>
            <seg n="89b3641d">
              Alla vi här och alla som har småbarn vet att ett, två och tre
              barn går ganska bra att hantera, även om det kan vara tufft. Men
              35 barn på en barnskötare är helt orimligt, och detta är en förskola
              som haft stora vinstuttag.
            </seg>
            <seg n="f1ee75b6">
              Jag kan inte med ord beskriva hur besviken jag är på de vuxna
              människor som äger och driver en sådan förskola. Det är inte bara
              ägaren utan också styrelsen som har ställt krav på att man ska
              göra det ännu mer kostnadseffektivt.
            </seg>
            <seg n="7f969c67">
              Jag tror inte att de åtgärder ministern beskriver kommer barn
              i sådana här verksamheter till gagn, utan de kommer de seriösa
              verksamheterna och barnen i dem till gagn.
            </seg>
            <seg n="24853c7a">
              Jag tänker på de små ettåringar som kanske fick det där knäckebrödet
              och fick sitta med det i gommen tills det hade löst upp sig. De
              var kanske tillfreds med det för att de inte visste om något annat.
            </seg>
            <seg n="90fa9aaf">
              Som vuxen är det enormt att bara tänka på att en ettåring ska
              behöva leva på detta kanske under en hel dag. Om det var så torftigt
              till frukost tror man att det var lika torftigt till lunch och
              mellanmål också. De fick inte köpa hur mycket frukt som helst
              heller, så det var väl inte mycket vitaminer barnen fick.
            </seg>
            <seg n="6b3db31f">
              De svar ministern har är bra för dem som är seriösa, men de oseriösa
              får vi inte stopp på. Det blir bara ytterligare resurser de kan
              lägga i sin egen ficka. Man ser över och reglerar avarterna, men
              vi måste stänga kranarna till de vinstuttag som blir så enorma
              och lukrativa att man utsätter små barn för stor risk och fara.
              Om man erbjuder en sådan kost får de en bristfällig omsorg och
              omvårdnad.
            </seg>
            <seg n="0d112a6c">
              Barn utsätts varje dag och kan inte säga ifrån. Det behövs mer
              än det som har föreslagits.
            </seg>
          </u>
          <note type="speaker" n="a98977bc">
            Anf. 78 Statsrådet MARIA ARNHOLM (FP):
          </note>
          <u who="unknown" xml:id="i-006b74e77789627c-18" n="cd2dfa3e">
            <seg n="347f8537">
              Herr talman! Det finns ingenting Ann-Christin Ahlberg eller Monica
              Green kan säga om den förtvivlan de känner inför det vi har fått
              veta om Hälsans Förskola som jag inte instämmer i. Låt oss enas
              om att vi vill ta avstånd från det vi har fått veta. Vi tycker
              inte att sådant ska få förekomma.
            </seg>
            <seg n="81cfcb66">
              Frågan är vad vi ska göra åt det. I svaret passade jag på att
              berätta om saker jag tror är bra för förskolans kvalitet. Jag
              tror faktiskt att stödet till Skolinspektionen att göra fler och
              mer genomgripande inspektioner verkligen kommer att hjälpa också
              dem som går på dåliga förskolor.
            </seg>
            <seg n="10061b54">
              Jag hade också tankar om hur man skulle kunna använda de regler
              Friskolekommittén kommit fram till när det gäller förskolan. Jag
              undrar vad Ann-Christin Ahlberg och Monica Green har för ytterligare
              idéer, om det inte handlar om att helt förbjuda de privata alternativen.
              Jag tar gärna emot andra idéer om hur detta kan regleras på ett
              bra sätt.
            </seg>
            <seg n="9ae908ae">
              De misstag och fel som har begåtts är förskräckliga på många
              sätt. När vi diskuterar detta blir det lite för lätt kritik som
              faller mot alla som inte är kommunala. Det är inte riktigt rättvist.
              Den stora majoriteten av de privat drivna förskolorna är mycket
              bra, och det tycker jag förtjänar att sägas. Om det inte vore
              så skulle detta vara enkelt.
            </seg>
            <seg n="f887e525">
              Vi vill ha kvar alla de bra privat drivna förskolor som finns.
              Jag håller med Monica Green om att det är lätt att peka finger
              mot dem som skor sig. Men det är kanske ännu viktigare att se
              sig själv i spegeln som kommunal och statlig politiker.
            </seg>
            <seg n="bca4183d">
              Vad har vi gjort för misstag, hur naiva har vi varit för att
              detta ska kunna ske och vad ska vi göra för att få stopp på det?
              Jag tycker att jag har bidragit med några bra idéer när det gäller
              detta.
            </seg>
          </u>
          <note type="speaker" n="f12d80ee">
            Anf. 79 MONICA GREEN (S):
          </note>
          <u who="monica_green_650948" xml:id="i-570a20d47159cf84-2" n="41b05d52">
            <seg n="b536acf2">
              Herr talman! Om Maria Arnholm var naiv eller ej när hon drev
              att det skulle vara alternativ inom förskolan vet jag inte, men
              hon säger själv att hon var det. Det är möjligt eftersom vi nu
              ser avarterna.
            </seg>
            <seg n="c4458d59">
              Maria Arnholm är stolt över att det finns bra förskolor och att
              det är stora skillnader. För det blir det när det finns många
              som är bra och ett antal som är dåliga. Då har skillnaderna ökat.
            </seg>
            <seg n="8510327d">
              Vi socialdemokrater vill införa nationella kvalitetslagar som
              reglerar vilka spelregler som ska gälla för privata utförare inom
              välfärden, eftersom det är skattebetalarnas pengar och det handlar
              om människor. Det är anställda, små barn, skolbarn, äldre och
              så vidare.
            </seg>
            <seg n="603fe748">
              Vi ska ha personaltäthet och andra kvalitetsrelaterade kostnader
              som inte ska kunna vara väsentligt lägre i privata verksamheter
              än i offentliga. Vi ska införa en offentlighetsprincip med meddelarfrihet
              för personalen i hela välfärden och ställa krav på långsiktigt
              ägande – minst tio år för att äga och driva offentligt finansierade
              välfärdstjänster. Vi ska ställa krav på öppna böcker och på att
              ekonomin ska redovisas öppet på såväl koncern- som enhetsnivå
              och uppdra åt stat och kommun att stoppa överetablering av skolor
              och möjligheten att köpa sig förtur, gräddfiler och så vidare.
            </seg>
            <seg n="2f230189">
              Det är sådana åtgärder vi socialdemokrater har föreslagit. Maria
              Arnholm efterlyste idéer. Ta gärna dessa socialdemokratiska idéer.
              Vi kommer att genomföra dem efter höstens val när vi har vunnit.
              Men Maria Arnholm kan sätta i gång redan nu, för det är tyvärr
              barn som lider på förskolor i dag för att politiker, som Maria
              Arnholm själv sade, har varit naiva tidigare. Så kan vi inte hålla
              på.
            </seg>
          </u>
          <note type="speaker" n="c0e3c57b">
            Anf. 80 ANN-CHRISTIN AHLBERG (S):
          </note>
          <u who="ann-christin_ahlberg_4406d0" xml:id="i-ad05ce3147a23016-2" n="3c8af5ed">
            <seg n="5f99fc87">
              Herr talman! Ministern hade frågor, men nu har Monica Green svarat
              på de flesta. Jag hoppas att ministern är nöjd med svaren.
            </seg>
            <seg n="49b27ca2">
              För oss socialdemokrater är det oerhört viktigt att vinsterna
              går tillbaka till verksamheten. I detta fall hade det blivit ofantligt
              mycket pengar till att anställa mer personal, till näringsriktig
              kost och – det är jag helt övertygad om – till en helt annan pedagogisk
              verksamhet.
            </seg>
            <seg n="4956f291">
              Erbjuder man barn knäckebröd och vatten till frukost är jag övertygad
              om att man inte erbjuder en så hög kvalitet på det pedagogiska
              innehållet heller.
            </seg>
            <seg n="6ee86825">
              Personaltätheten är oerhört viktig, men personalen är också viktig
              – att man utbildar barnskötare och förskollärare. Jag är övertygad
              om att det finns stora brister där också.
            </seg>
            <seg n="aae1fd23">
              Kvalitetslagarna är oerhört viktiga, och självklart är kontroll
              viktigt. Men det är precis som att det är för enkelt och lätt
              för oseriösa aktörer att komma in på en marknad där man vet att
              man kan tjäna pengar på andras bekostnad. Det får inte vara barn
              som bekostar det.
            </seg>
            <seg n="e682fc13">
              Det som är olyckligt här är att seriösa aktörer också får en
              skopa ovett. Frågan är vad konsekvenserna blir för den ägare som
              utsatt barn och familjer för detta. Jag tror inte att det får
              någon som helst konsekvens för den här ägaren. Antagligen har
              han nya förskolor, och man kan undra hur mycket kontroll det blir
              på dem. Han har i och för sig fått negativ reklam efter den granskning
              som gjordes.
            </seg>
            <seg n="14d8bfae">
              Vad blir det alltså för konsekvenser för dem som är så oseriösa
              som i de här exemplen?
            </seg>
          </u>
          <note type="speaker" n="a32b00ff">
            Anf. 81 Statsrådet MARIA ARNHOLM (FP):
          </note>
          <u who="unknown" xml:id="i-006b74e77789627c-19" n="cd2dfa3e">
            <seg n="6c966854">
              Herr talman! Jag känner inte till mer om den där förskolan än
              vad Monica Green och Ann-Christin Ahlberg gör. Det jag har hört,
              och som framgick av programmet, är att den förskola där det serverades
              vatten och bröd är stängd och inte fick fortsätta verka.
            </seg>
            <seg n="885aa2e0">
              Det finns faktiskt kommunalpolitiker som stänger förskolor. Här
              i Helsingfors har 14 förskolor stängts under de senaste åren,
              så det finns verktyg för politiker som inte är naiva.
            </seg>
            <seg n="ee5200db">
              Jag tycker att det är viktigt, som jag sade i mitt första svar,
              att man hittar mekanismer så att det inte ska gå att flytta omkring
              i olika kommuner utan att det ska finnas en bra informations-
              och larmfunktion mellan kommuner och också att den som är vitesförelagd
              inte ska få nya tillstånd.
            </seg>
            <seg n="46499432">
              Jag tror att det finns mycket att göra både för kommunalpolitiker
              och för oss rikspolitiker för att stävja avarterna av det som
              jag är stolt över, nämligen den ökade, stora mångfalden i välfärden
              både när det gäller förskolor, skolor och annan skattefinansierad
              viktig verksamhet.
            </seg>
          </u>
          <note n="af4926a5">
            Överläggningen var härmed avslutad.
          </note>
          <note n="1c67a649">
            14 § Svar på interpellation 2013/14:388 om energieffektivisering
            inom industrin
          </note>
          <note type="speaker" n="e62737d0">
            Anf. 82 Statsrådet ANNA-KARIN HATT (C):
          </note>
          <u who="unknown" xml:id="i-006b74e77789627c-20" n="cd2dfa3e">
            <seg n="0bbed2d6">
              Herr talman! Ingemar Nilsson har frågat mig när jag och regeringen
              avser att för riksdagen presentera ett förslag till nytt energieffektiviseringsprogram
              för svensk industri.
            </seg>
            <seg n="4aedfbad">
              Energieffektivisering är ett nyckelområde för att minska utsläppen
              av växthusgaser. Det kan även bidra till ökad försörjningstrygghet
              och har förutsättningar att sänka energikostnaderna och på så
              sätt öka konkurrenskraften för svenskt näringsliv.
            </seg>
            <seg n="d9923624">
              Det stämmer att EU-kommissionen fann att nuvarande PFE-program
              stred mot statsstödsreglerna, då dessa inte tillåter att företag
              medges total elskattebefrielse, utan att minimiskattenivån på
              el, ca 0,5 öre per kilowattimme, i EU:s energiskattedirektiv måste
              respekteras från och med den 1 januari 2013. De åtgärder som företagen
              vidtagit inom ramen för PFE, till exempel energikartläggning,
              hade dock inte kommissionen några synpunkter på.
            </seg>
            <seg n="b2e26087">
              Regeringen överlämnade för några veckor sedan propositionen Genomförande
              av energieffektiviseringsdirektivet till riksdagen. I propositionen
              föreslår regeringen ett antal viktiga åtgärder som kommer att
              leda till ökad energieffektivisering i svenska företag i alla
              branscher. Särskilt viktigt är förslaget till ny lag om att alla
              stora företag ska göra en energikartläggning och förslaget om
              att främja insatser för energikartläggning i små och medelstora
              företag.
            </seg>
            <seg n="d998f6e1">
              Energikartläggningarna kommer att ge företagen kunskap om vilka
              åtgärder som de kan och bör vidta för att effektivisera sin energianvändning
              och minska sina energikostnader. Nu i vår har jag och regeringen
              också överlämnat ett förslag till riksdagen om att ta till vara
              industrins spillvärme i fjärrvärmenäten, vilket leder till att
              energin används mer effektivt samtidigt som det kan bli en intäktskälla
              för företagen.
            </seg>
            <seg n="279595a5">
              För mindre än två veckor sedan beslutade regeringen dessutom
              om hur EU:s regionalfondsmedel ska användas i Sverige under de
              kommande sju åren. Sammanlagt 17 procent av de samlade medlen
              riktas till åtgärder inom energiområdet, vilket är en femdubbling
              jämfört med tidigare programperiod.
            </seg>
            <seg n="570b588e">
              Totalt satsas 2,7 miljarder kronor, varav hälften är EU-medel
              och hälften är statlig medfinansiering. Av detta satsas totalt
              650 miljoner kronor på ett nationellt program för energieffektivisering
              riktat till näringslivet, särskilt små och medelstora företag.
              Vidare satsas drygt 1,4 miljarder kronor på energieffektivisering
              inom åtta regionala program.
            </seg>
            <seg n="675c075f">
              Slutligen kommer en fjärdedel av pengarna att gå till en grön
              investeringsfond som kommer att investera i tidiga skeden i duktiga
              svenska miljöteknikföretag. Som framgår av svaret har regeringen
              gjort mycket för att främja energieffektivisering inom energiintensiv
              industri, och frågan om hur detta ytterligare kan främjas i framtiden
              bereds inom Regeringskansliet.
            </seg>
          </u>
          <note type="speaker" n="05808632">
            Anf. 83 INGEMAR NILSSON (S):
          </note>
          <u who="ingemar_nilsson_e9c916" xml:id="i-93bf7609390a3a79-0" n="008fabd5">
            <seg n="683d2e6f">
              Herr talman! Jag vill inleda med att tacka statsrådet för svaret.
              Det var ett ganska omfattande och mångfasetterat svar, om än kanske
              inte riktigt på den fråga som jag hade ställt. Jag får väl försöka
              återkomma och specificera frågan lite längre fram.
            </seg>
            <seg n="cf789097">
              Svensk industri, som i mångt och mycket är den ekonomiska basen
              i den svenska modellen och i det svenska välfärdsbygget, är bland
              mycket annat en energiintensiv verksamhet. Det gäller inte minst
              den del som vi kanske lite slarvigt brukar benämna som basindustrin.
              Den elintensiva industrin står i runda tal för en tredjedel av
              den svenska elförbrukningen. Det är lite varierande beroende på
              säsong och konjunktur.
            </seg>
            <seg n="6d99ab86">
              Den här industrin är nästan undantagslöst föremål för tuff internationell
              konkurrens. Det har också lett fram till att de här branscherna
              inom den svenska industrin i mångt och mycket är världsledande
              när det gäller både effektivitet och produktivitet. Det är också
              orsaken till att merparten av dem har klarat en lång rad konjunktursvängningar,
              konjunkturförändringar och strukturförändringar. Det handlar i
              huvudsak om den svenska skogsindustrin, stålindustrin, en stor
              del av gruvnäringen och kemiindustrin. Det finns ytterligare några,
              men det här är de stora.
            </seg>
            <seg n="f7bf5712">
              År 2005 införde den dåvarande socialdemokratiska regeringen det
              så kallade PFE-programmet för just de här industrigrenarna. Syftet
              var då att öka energieffektiviteten och därmed också konkurrenskraften
              i den svenska industrin, precis som statsrådet nämnde. Programmet
              innebar att den svenska elintensiva industrin efter att ha uppfyllt
              en rad krav befriades från energiskatt på det som benämns som
              processrelaterad el.
            </seg>
            <seg n="79f23119">
              Herr talman! Programmet hade och har för dem som fortfarande
              omfattas – det pågår ju fortfarande – en rad fördelar och har
              givit många positiva effekter. Jag vill nämna några. Energieffektiviseringsfrågorna
              lyftes upp till en helt annan prioriteringsnivå i de berörda företagen
              och kom upp på koncernledningsnivå. Det är många som har vittnat
              om det. Effekten av programmets insatser har summerats till ungefär
              två terawattimmar i minskad elkonsumtion. Det har lett fram till
              avsevärda investeringar på det här området som annars sannolikt
              inte skulle ha kommit till stånd.
            </seg>
            <seg n="2efa53d9">
              I den rapport som Riksrevisionen har lämnat har man uppskattat
              det till ungefär 700 miljoner kronor bara under programmets första
              period, det vill säga 2005–2009. Samtidigt har statens kostnader
              för programmet inte varit större än 150 miljoner kronor per år.
            </seg>
            <seg n="d24e1637">
              Sedan en längre tid har vi alltså känt till att EU-kommissionen
              ansett att det svenska PFE-programmet strider mot EU:s statsstödsregler.
              Det är beklagligt, men vi tvingas acceptera det. Från årsskiftet
              2013/14 kan inga nya företag komma in i programmet.
            </seg>
            <seg n="82264134">
              I den efterföljande debatten har det rått en relativt stor enighet
              om att programmet har varit framgångsrikt och att det därför måste
              efterföljas av en ersättning som kan accepteras av EU-kommissionen.
              Regeringens företrädare har också vid många tillfällen bedyrat
              att ett sådant arbete pågår.
            </seg>
            <seg n="0a3b8ea0">
              Min fråga till statsrådet Anna-Karin Hatt i den här interpellationen
              var således: När avser regeringen att för riksdagen presentera
              ett förslag till ett nytt energieffektiviseringsprogram för den
              svenska industrin? Hon har bland annat hänvisat till den proposition
              som nu är lämnad. Men om jag specificerar frågeställningen lite
              ytterligare och snävar in den till att gälla den elintensiva industrin,
              kvarstår ändå frågan: När kommer regeringen med förslag till ersättning
              av PFE-programmet?
            </seg>
          </u>
          <note type="speaker" n="0f637cbb">
            Anf. 84 Statsrådet ANNA-KARIN HATT (C):
          </note>
          <u who="unknown" xml:id="i-006b74e77789627c-21" n="cd2dfa3e">
            <seg n="56eef887">
              Herr talman! Sverige är ett energiintensivt land, mycket beroende
              på vår basindustri. Vi har en utmaning i att ständigt effektivisera
              vår energianvändning, inte bara för miljöns och klimatets skull
              utan också för att fortsätta stärka vår konkurrenskraft. Det är
              klart att en industri som kan göra mer med mindre energiinsats
              kan hävda sig bättre mot sina konkurrenter. För vår basindustri
              är energin en av de insatsvaror som de förädlar i vårt land.
            </seg>
            <seg n="40f475d5">
              Samtidigt är det också tydligt att ökad energieffektivisering
              kan stärka vår försörjningstrygghet. Det understryks av det som
              nu händer i Ukraina och av Europas stora beroende av rysk gas
              och olja. Effektivare energianvändning kan bidra till att vi kan
              minska vår ibland ganska osäkra import av dyr, miljöskadlig fossil
              energi.
            </seg>
            <seg n="9a837cfc">
              Det är glädjande att vi i Sverige är framgångsrika. Den svenska
              ekonomins energiintensitet har minskat sedan 2008, vilket är basåret
              för det 2020-mål som vi har satt upp. Den svenska industrin har
              en hög grad av energieffektivitet, och trots att den svenska industrin
              har vuxit de senaste tio åren kan vi glädjande nog se att industrins
              energiförbrukning inte har behövt öka.
            </seg>
            <seg n="71754ce6">
              Vi ser en trend i vår ekonomi där de fossila bränslena minskar
              och den förnybara energin ökar. Det i kombination med att vi nu
              har historiskt låga elpriser ger industrin i Sverige väldigt goda
              förutsättningar både för att bli grönare och för att hävda sig
              ännu bättre internationellt.
            </seg>
            <seg n="5614082c">
              Att vi blir bättre på energieffektivisering behöver samtidigt
              inte automatiskt leda till att energianvändningen i Sverige går
              ned. När man blir bättre på något, när man gör något mer effektivt,
              får man en konkurrensfördel och kan öka sin produktion. Det blir
              en slags rekyleffekt. Det ska vi inte rädas – tvärtom. Min och
              alliansregeringens tydliga uppfattning är att om svensk verkstadsindustri,
              svensk stålindustri, svensk skogsindustri och svensk massaindustri
              kan hävda sig gentemot andra länders mindre energi- och klimateffektiva
              industrier bidrar det till effektivare energianvändning och resursanvändning
              och till minskade utsläpp ur ett globalt perspektiv.
            </seg>
            <seg n="548a61d8">
              Det som gläder mig med interpellationen är att det finns en viss
              samsyn mellan mig och Ingemar Nilsson eftersom Ingemar Nilsson
              ser energieffektiviseringens betydelse. Det gör mig däremot bekymrad
              att Socialdemokraterna när det gäller målet för energieffektivisering
              i Sverige har yrkat på och hävdat att vi i Sverige inte alls ska
              jobba med det energiintensitetsmål som vi har utan att vi tvärtom
              ska sätta ett tak för energianvändningen i Sverige. Med det synsättet
              är det inte klimat- och miljöpåverkan som är i främsta fokus utan
              energianvändningen som sådan. Och det skulle i Socialdemokraternas
              värld vara något negativt. Ingemar Nilssons kritik och oro för
              basindustrin klingar rätt ihåligt om Socialdemokraterna samtidigt
              är beredda att lägga ett tak för hur mycket effektiv industri
              vi kan ha i Sverige.
            </seg>
            <seg n="b1aec467">
              Regeringens syn är den motsatta. Det är väldigt bra om vi kan
              använda energin mer effektivt i våra industrier, vilket gör att
              de tar fler konkurrens- och marknadsandelar internationellt. Därför
              kommer regeringen att fortsätta prövningen och beredningen och
              se om vi kan hitta en bra modell som i samklang med EU:s statsstödsregler
              gör det möjligt för oss att fortsätta stödja energieffektiviseringen
              i svensk industri.
            </seg>
          </u>
          <note type="speaker" n="394359e8">
            Anf. 85 INGEMAR NILSSON (S):
          </note>
          <u who="ingemar_nilsson_e9c916" xml:id="i-93bf7609390a3a79-1" n="008fabd5">
            <seg n="9a3f7d15">
              Herr talman! Det gläder även mig att det finns en samsyn mellan
              mig och statsrådet Anna-Karin Hatt. Sedan kan vi säkert diskutera
              detaljerna.
            </seg>
            <seg n="7f5b11ff">
              Låt mig bara konstatera att energieffektivisering – och där har
              vi nog samma uppfattning – utan tvekan är en av de absolut viktigaste
              delarna i en framtida energi- och klimatpolitik. Energieffektivisering
              beskrivs ibland som det glömda bränslet.
            </seg>
            <seg n="fc4edb0b">
              Att öka energieffektiviseringen är också ett av de viktigaste
              bidragen i arbetet med att klara klimatmålen även på kort sikt,
              om vi nu väljer att använda 2020 som ett sådant mål. Det finns
              mål också för 2030 och 2050. Därför är tydliga och långsiktiga
              spelregler viktiga, inte minst för industrigrenar – som vi talar
              om här – som ofta har långa investeringshorisonter och som behöver
              veta vad som gäller.
            </seg>
            <seg n="5a1503db">
              Att regeringen nu också föreslår åtgärder – om än mest regelverk
              – för små och medelstora företag tycker både jag och Socialdemokraterna
              är alldeles utmärkt. Det har vi nämligen efterlyst länge eftersom
              det kanske enbart är fokus på det som vi brukar benämna den elintensiva
              industrin och för lite fokus på övrig verksamhet. Det är alltså
              bra. Tyvärr är det som jag kan se i propositionen och det som
              jag har kunnat läsa av det som har presenterats den här veckan
              inte speciellt mycket nyheter, vare sig när det gäller åtgärder
              eller pengar. Till exempel har möjligheterna till de så kallade
              energicheckarna funnits i flera år, och de kan i varje fall inte
              påstås ha blivit någon överdriven succé. Och vad jag kan se av
              de pengar som aviseras i propositionen som nu lämnas till riksdagen
              är det samma ekonomiska utrymme som lämnades i förra höstens budget.
              Det är alltså inte mycket nytt.
            </seg>
            <seg n="f529bc34">
              Svaret innehöll inte det besked som jag efterlyste när det gäller
              den elintensiva industrin. I sammanhanget vill jag också säga
              att det finns en distinktionsskillnad. Vi använder begreppet energi,
              och jag talar om den elintensiva industrin. I huvudsak kan jag
              ge statsrådet rätt i att den totala energiförbrukningen – då är
              energi mycket mer än bara el – kan och måste sänkas på sikt. Det
              innebär inte att elkonsumtionen måste minska. Jag tror att el
              är en del av ersättningen för andra delar inom energisektorn.
            </seg>
            <seg n="c85ed1e3">
              Vad är då statsrådets svar till de elintensiva industrier som
              efterlyser ett svar? De efterlyser faktiskt ett svar. Jag har
              ganska mycket kontakter med dem, och de efterlyser efterträdaren
              till PFE-programmet. Vad är alternativen till PFE-programmet?
            </seg>
            <seg n="b966deed">
              Svensk elintensiv industri konkurrerar i många fall i första
              hand med annan europeisk industri. Näringslivet och den elintensiva
              industrin har fört fram förslag om undantag från EU:s utsläppshandel.
              Det är undantag som finns, enligt den lista som EU-kommissionen
              har upprättat branschvis, och som är godkända för undantag från
              statsstödsreglerna. Tyskland har valt att fatta beslut om att
              göra den typen av undantag. Storbritannien har gjort det, och
              våra vänner i EES-landet Norge har också gjort det. Är det en
              svensk väg? Om inte – jag hoppas inte att så blir fallet – vilka
              alternativ ser statsrådet för den elintensiva industrin?
            </seg>
            <seg n="1d20b167">
              Flera aktörer, som näringslivet naturligtvis men också Kungliga
              Ingenjörsvetenskapsakademien, IVA, har tagit fram en rad konkreta
              förslag för vad som skulle kunna ingå i ett nytt sådant program.
              Om det är bristen på inspiration som saknas i Regeringskansliet
              kan jag rekommendera att läsa dessa förslag. Det finns flera som
              förtjänar att funderas över. Jag tror att en del av dem kan bidra
              till ett nytt sådant program. De skulle kunna utgöra ett bra underlag
              för jobbet med ett effektiviseringsprogram som skulle stärka den
              svenska konkurrenskraften, vilket jag tror är nödvändigt.
            </seg>
            <seg n="6df591c5">
              Den något njugga inställningen till den svenska industrin som
              ibland framskymtar från delar av Regeringskansliet är väl inte
              orsaken till bristen på förslag? Det har nämligen talats länge
              om att det finns förslag och att de är på väg. Eller är det så
              att det är Finansen som varje gång är vinnare i kampen om det
              utrymme som finns mellan Finansdepartementet och Näringsdepartementet?
              I så fall är den svenska elintensiva industrin och de viktiga
              jobb som finns där förlorare.
            </seg>
            <seg n="153e643f">
              Jag hoppas att så inte är fallet. Men det känns som att det är
              lite bråttom. Därför frågar jag återigen: Vilka delar kan komma
              att ingå i ett framtida program för energieffektivisering för
              den svenska elintensiva industrin?
            </seg>
          </u>
          <note type="speaker" n="501fabb2">
            Anf. 86 Statsrådet ANNA-KARIN HATT (C):
          </note>
          <u who="unknown" xml:id="i-006b74e77789627c-22" n="cd2dfa3e">
            <seg n="39da3ddc">
              Herr talman! Det är lite intressant när Ingemar Nilsson säger
              att det är bra att vi är överens om mycket och att vi sedan kan
              diskutera detaljerna. Om man har uppfattningen att Sverige borde
              sätta ett absolut tak för vilken energianvändning vi ska ha är
              det inte en detalj. Det är en absolut grundläggande förutsättning
              för hur den svenska tillväxten och utvecklingen av vår industri
              kan se ut. Elen ingår som en del i den energianvändningen.
            </seg>
            <seg n="901be57c">
              Om Ingemar Nilsson och Socialdemokraterna får som de vill, om
              vi sätter ett sådant tak – vi vet att svenska pappersföretag,
              svenska skogsföretag, svenska verkstadsföretag är jätteduktiga
              på att energieffektivisera, vilket gör att de kan erbjuda sina
              produkter till ett bättre pris och ta marknadsandelar internationellt
              – och så slår vi i taket när det gäller energianvändningen för
              att vi förbrukar mindre energi än vad andra gör, vad ska hända
              då? Ska de industrierna flytta utomlands? Ska vi tacka nej till
              svenska jobb för att svenska företag har blivit för bra? Det blir
              den krassa konsekvensen om man väljer Socialdemokraternas modell
              när det gäller energieffektivisering.
            </seg>
            <seg n="2f1a6efb">
              Alliansregeringen anser att för varje bil och varje rulle papper
              som produceras är det viktigare att vi kan producera den med mindre
              energi. Om det sedan leder till att svenska industrier kan ta
              order för att industrier i andra länder förbrukar mer energi och
              har högre kostnader är det mycket bra. Därför ska vi inte ha något
              absolut tak för vår energianvändning.
            </seg>
            <seg n="ad15c567">
              Vi har i Sverige mycket goda förutsättningar att nå de 2020-mål
              som vi har satt upp. Vi ligger i linje med klimatmålet. Vi har
              redan överträffat förnybartmålet. När det gäller energieffektiviseringen
              behöver vi göra mer. Det är just därför som vi har pekat ut en
              rad nya åtgärder i den energieffektiviseringsproposition som just
              nu behandlas i riksdagen, där inte minst förslaget om obligatorisk
              energikartläggning i alla större företag är en viktig insats.
            </seg>
            <seg n="2ccdbd61">
              Det är också därför som regeringen ger besked om hur vi ska fördela
              strukturfonderna. Det stämmer att vi avsatte 16 miljarder i budgeten
              i höstas, men det är nu som regeringen satt ned foten och bestämt
              sig för att femdubbla de gröna satsningarna i strukturfonderna.
              Vi satsar totalt 2,7 miljarder kronor under de kommande åren.
              Lejonparten kommer att gå till energieffektivisering på nationell
              nivå men också till energieffektivisering regionalt, i de regionala
              programmen. Där kommer att finnas energikartläggningscheckar,
              där kommer att finnas investeringsstöd för energieffektiva åtgärder,
              där kommer att finnas nätverk för innovations- och teknikupphandling
              samt insatser för samverkan och spridning av resultat.
            </seg>
            <seg n="78ae8baa">
              När Ingemar Nilsson säger att det inte är så mycket nytt i det
              som presenterades vad gäller de gröna satsningarna i strukturfonderna
              stämmer det inte. Varenda sak där är en nyhet, och nu ger vi besked
              om att de kan göras under de kommande sju åren.
            </seg>
            <seg n="e7d8837f">
              Mitt svar till de industrier som jag för en tät dialog med är
              att vi vet att PFE har varit mycket uppskattat. Vi uppskattar
              också de resultat som PFE har lett till, och jag är den första
              att beklaga att det inte var möjligt att fortsätta med PFE:n i
              den formen på grund av EU:s statsstödsregler.
            </seg>
            <seg n="31208310">
              Jag ger samma besked till Ingemar Nilsson som jag ger till företagen,
              nämligen att jag är mån om att vi ska hitta en modell där vi kan
              fortsätta med PFE 2.0. Men lika mån som jag är om det, lika mån
              är jag om att vi måste få fram en modell som vi kan lita på håller
              i förhållande bland annat till EU:s statsstödsregler. Då ska vi
              också ta hänsyn till de synpunkter och den konstruktiva kritik
              som vi fått på delar av det gamla PFE-programmet, bland annat
              från Riksrevisionen. Så snart regeringen är färdig med det kommer
              vi att återkomma till riksdagen med förslag i den delen.
            </seg>
          </u>
          <note type="speaker" n="a4e0ddd8">
            Anf. 87 INGEMAR NILSSON (S):
          </note>
          <u who="ingemar_nilsson_e9c916" xml:id="i-93bf7609390a3a79-2" n="008fabd5">
            <seg n="c111bdae">
              Herr talman! Jag kan konstatera att det sker någon sorts medveten
              eller omedveten sammanblandning av begreppen energi och el. Om
              vi påstår att industrin är förbrukare av ungefär en tredjedel
              av den totala konsumtionen, transportsektorn av en tredjedel och
              bostads- och lokalsektorn av en tredjedel är det min bestämda
              uppfattning att de stora potentialerna för energieffektivisering
              naturligtvis fortfarande ligger i industrin men framför allt i
              transportsektorn.
            </seg>
            <seg n="f6ef9abc">
              Om vi kan minska den totala energianvändningen genom att minska
              importen av fossila bränslen, fossil energi, tycker jag inte att
              det ska vara något problem. Jag tycker snarare att det är en framgång.
              Om vi behöver öka användningen av el som produceras på ett klimatsmart
              sätt är det också en framgång. Jag ser inte den motsättning som
              statsrådet försöker göra gällande finns. Att det skulle vara ett
              hinder för svensk industri är inte sant; det vet Anna-Karin Hatt
              lika bra som jag.
            </seg>
            <seg n="9df0f5ac">
              När jag hör statsrådet räkna upp de så kallade nyheterna har
              jag fortfarande svårt att se att något av det som uppräknas är
              sådant som kommer att medföra att man gör vågen i den elintensiva
              industrin. Det ger inte den effekt som man eftersträvar och som
              skulle stärka den konkurrenskraft som så väl behöver stärkas.
            </seg>
            <seg n="72b8c4f8">
              När det gäller Riksrevisionens rapport om det tidigare programmet
              tror jag att vi där har en viss samsyn. Jag tycker att den skjuter
              lite grann bredvid målet för den gör gällande att man inte har
              uppnått saker och ting, sådant som inte ens var syftet med programmet.
              Jag tycker att det är en något egendomligt formulerad rapport,
              men det må så vara.
            </seg>
            <seg n="5342c841">
              Nej, jag är inte nöjd med det som presenteras. Jag är inte helt
              nöjd med svaret, men jag tror att det är viktigt att vi forcerar
              den här diskussionen så mycket som möjligt. Regeringen har under
              ganska lång tid känt till vad som skulle hända. Man har haft åtminstone
              ett till ett och ett halvt år på sig. De signaler jag får från
              näringen är att de förväntat sig att regeringen skulle ha nått
              fram. Det är just bristen på svar, vad det är som händer, eller
              rättare sagt varför det inte händer mer än det gör, som är problemet.
              Industrin frågar efter besked. Vi frågar efter besked. Svenskt
              näringsliv behöver besked.
            </seg>
          </u>
          <note type="speaker" n="fb9cfd42">
            Anf. 88 Statsrådet ANNA-KARIN HATT (C):
          </note>
          <u who="unknown" xml:id="i-006b74e77789627c-23" n="cd2dfa3e">
            <seg n="8907fee1">
              Herr talman! Den elintensiva industri som Ingemar Nilsson tar
              upp i sin interpellation är viktig, men den är långt ifrån den
              enda som behöver agera. Faktum är att med sina stora processer
              och sitt stora elberoende har den elintensiva industrin jämfört
              med många andra faktiskt kommit ganska långt i sitt effektiviseringsarbete.
              Den har god kännedom om sin förbrukning och möjlighet att påverka
              den.
            </seg>
            <seg n="0c586f93">
              Det är klart att det spelar roll när vi nu inför krav på en obligatorisk
              energikartläggning, som dessutom ska ske återkommande och revideras.
              Om det finns en energitjuv eller eltjuv – vilken energiform du
              än använder dig av – som du som företagare ännu inte fått upp
              ögonen för så hjälper obligatoriet till.
            </seg>
            <seg n="6e2630df">
              Dessutom syftar de åtgärder som vi nu får på plats till att bredda
              perspektivet. Det ska inte bara gälla den elintensiva industrin,
              utan det finns verksamheter i alla sektorer som har potential
              att energieffektivisera. Därför är angreppssättet i energieffektiviseringspropositionen
              väldigt viktigt. Vi ska inte bara begränsa oss till den elintensiva
              industrin utan lägga obligatoriet alldeles oavsett vilken typ
              av industri det råkar handla om. På samma sätt är det med de andra
              insatserna. Energikartläggningscheckarna och stödet till nätverken
              kan nu användas av olika typer av företag för att energieffektivisera
              verksamheten.
            </seg>
            <seg n="0f41c27e">
              Det finns många insatser att göra för en effektivare energianvändning.
              Ofta är det kunskapen som saknas. Programmet för energieffektivisering
              i industrin var en framgång, och det finns nog få som inte instämmer
              i det. Regeringen har lyft fram dess resultat, liksom oppositionen,
              miljörörelsen och industrin själv. Jag är som energiminister mån
              om att vi ska försöka hitta en modell som kan ersätta dagens PFE
              och som kan fungera bättre framöver. När vi är färdiga med den
              beredningen kommer jag att återkomma till Ingemar Nilsson och
              riksdagen.
            </seg>
          </u>
          <note n="af4926a5">
            Överläggningen var härmed avslutad.
          </note>
          <note n="01c47738">
            15 § Bordläggning
          </note>
          <note n="6bfb972b">
            Följande dokument anmäldes och bordlades:
          </note>
          <note n="8771988a">
            16 § Anmälan om interpellationer
          </note>
          <note n="6dce3bf0">
            Följande interpellationer hade framställts:
          </note>
          <note n="608442ac">
            den 4 april
          </note>
          <note n="0bd8278d">
            Lars Johansson
          </note>
          <note n="aba3e19e">
            Thomas Strand
          </note>
          <note n="aba3e19e">
            Thomas Strand
          </note>
          <note n="4486e986">
            Annika Lillemets
          </note>
          <note n="119f6a36">
            Jens Holm
          </note>
          <note n="80d5dc76">
            Isak From
          </note>
          <note n="dc6fa9c3">
            den 7 april
          </note>
          <note n="58848ea5">
            Pyry Niemi
          </note>
          <note n="c6ef655b">
            Peter Persson
          </note>
          <note n="5c42fdb3">
            Anna-Lena Sörenson
          </note>
          <note n="c6ef655b">
            Peter Persson
          </note>
          <note n="275d3f6e">
            Monica Green
          </note>
          <note n="63740f2e">
            Catharina Bråkenhielm
          </note>
          <note n="b52c9b58">
            Meeri Wasberg
          </note>
          <note n="3102e035">
            17 § Anmälan om frågor för skriftliga svar
          </note>
          <note n="fadfc11d">
            Följande frågor för skriftliga svar hade framställts:
          </note>
          <note n="608442ac">
            den 4 april
          </note>
          <note n="edd18f1a">
            Anders Karlsson
          </note>
          <note n="8e3427c2">
            Hans Olsson
          </note>
          <note n="edd18f1a">
            Anders Karlsson
          </note>
          <note n="6677b08d">
            Johan Löfstrand
          </note>
          <note n="b5e9654b">
            Mats Pertoft
          </note>
          <note n="fe6ee8da">
            Lena Olsson
          </note>
          <note n="2bf8dab2">
            Fredrik Lundh Sammeli
          </note>
          <note n="78539491">
            18 § Anmälan om skriftliga svar på frågor
          </note>
          <note n="75b2a6bb">
            Skriftliga svar på följande frågor hade kommit in:
          </note>
          <note n="608442ac">
            den 4 april
          </note>
          <note n="2bf8dab2">
            Fredrik Lundh Sammeli
          </note>
          <note n="bf0f7b90">
            Gunilla Svantorp
          </note>
          <note n="183c8a06">
            19 § Kammaren åtskildes kl. 19.26.
          </note>
          <note n="d78b1fb1">
            Förhandlingarna leddes
          </note>
          <note n="c9318bbc">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
