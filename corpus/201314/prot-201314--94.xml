<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2013</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2013</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201314--94</head>
          <docDate when="2013-04-02">2013-04-02</docDate>
        </div>
      </front>
      <body>
        <div>
          <note n="7713264b">
            ﻿
          </note>
          <note n="6b8f2051">
            Riksdagens protokoll
          </note>
          <note n="7184996a">
            2013/14:94
          </note>
          <note type="date" n="a97e19bd">
            Onsdagen den 2 april
          </note>
          <note n="5b216adf">
            Kl. 09:00 - 21:44
          </note>
          <note n="21f334cd">
            1 § Justering av protokoll
          </note>
          <note n="36ca863e">
            Protokollet för den 27 mars justerades.
          </note>
          <note n="3d348d82">
            2 § Meddelande om debatt med anledning av vårpropositionens avlämnande
          </note>
          <note n="560e7c86">
            Tredje vice talmannen meddelade att debatt med anledning av vårpropositionens
            avlämnande skulle äga rum onsdagen den 9 april kl. 13.00.
          </note>
          <note n="cc76f6d5">
            3 § Anmälan om fördröjda svar på interpellationer
          </note>
          <note n="c19f1770">
            Följande skrivelser hade kommit in:
          </note>
          <note n="c1dfac13">
            Interpellation 2013/14:380
          </note>
          <note n="f0715d36">
            Interpellation 2013/14:380 Rymdturism
          </note>
          <note n="5e2ac497">
            Interpellationen kommer att besvaras tisdagen den 15 april 2014.
          </note>
          <note n="e5c3e873">
            Skälet till dröjsmålet är tidigare inbokade resor och arrangemang.
          </note>
          <note n="c2c87595">
            Fredrik Ahlén
          </note>
          <note n="f7b03287">
            Interpellation 2013/14:392
          </note>
          <note n="c393cc7f">
            Interpellation 2013/14:392 Institutet för språk och folkminnen
          </note>
          <note n="5e2ac497">
            Interpellationen kommer att besvaras tisdagen den 15 april 2014.
          </note>
          <note n="40c9fad3">
            Skälet till dröjsmålet är sedan länge inplanerade externa engagemang
            för statsrådet.
          </note>
          <note n="d6b40284">
            Maria Eka
          </note>
          <note n="41432329">
            Interpellation 2013/14:396
          </note>
          <note n="6c36d2c2">
            Interpellation 2013/14:396 Införandet av en rätts- och patientsäker
            process för trafikskadade med nackskador
          </note>
          <note n="45e22ca1">
            Interpellationen kommer att besvaras tisdagen den 6 maj 2014.
          </note>
          <note n="438251f1">
            Skälet till dröjsmålet är redan inplanerade aktiviteter.
          </note>
          <note n="98104ca2">
            Kjell Rempler
          </note>
          <note n="1faa3276">
            4 § Anmälan om granskningsrapport
          </note>
          <note n="a75af3f2">
            Tredje vice talmannen anmälde att följande granskningsrapport
            hade kommit in från Riksrevisionen:
          </note>
          <note n="bcc5a9a1">
            5 § Ärenden för hänvisning till utskott
          </note>
          <note n="2a52a0fc">
            Följande dokument hänvisades till utskott:
          </note>
          <note n="e853d8ed">
            den 23 maj
          </note>
          <note n="534c31b9">
            6 § Ärenden för förnyad bordläggning
          </note>
          <note n="19965c07">
            Följande dokument bordlades för andra gången:
          </note>
          <note n="b834c151">
            7 § Tekniska och affärsmässiga krav för betalningar och autogireringar
            i euro
          </note>
          <note n="185bed09">
            Tredje vice talmannen konstaterade att ingen talare var anmäld.
          </note>
          <note n="55ca75ea">
            8 § Bank-, försäkrings- och kreditupplysningsfrågor
          </note>
          <note type="speaker" n="65918baa">
            Anf. 1 BO BERNHARDSSON (S):
          </note>
          <u who="bo_bernhardsson_b292df" xml:id="i-5f99378eb8f3aa75-0" n="6efdec43">
            <seg n="ade5ed02">
              Herr talman! Jag ska börja med att säga att vi socialdemokrater
              naturligtvis står bakom samtliga våra reservationer, men för tids
              vinnande nöjer vi oss med att yrka bifall till reservationerna
              1 och 2.
            </seg>
            <seg n="81cfaece">
              Banker är inte vilka företag som helst. Banksystemet och finansmarknaden
              är ekonomins blodomlopp. Om flödet bromsas eller stannar upp riskerar
              samhällsekonomin att lida skada. Affärer och projekt, stora som
              små, försenas eller ställs in. Tillväxten saktar in, arbetslösheten
              ökar.
            </seg>
            <seg n="79abdd10">
              Europa lider fortfarande svårt av sviterna efter den senaste
              finanskrisen. Vi kan se tillbaka på flera år av recession i de
              värst drabbade länderna – massarbetslöshet, inte minst bland ungdomar,
              förlorad framtidstro, växande ohälsa och massiv resursförstöring
              i spåren av de stora åtstramningsprogrammen.
            </seg>
            <seg n="a97e1da0">
              Allt kan inte skyllas på bristerna i bank- och finansmarknaden,
              men åtskilligt. Det var på grund av ansvarslösa utsvävningar i
              finanssektorn som krisen triggades, och det var delvis därför
              som den blev så djup.
            </seg>
            <seg n="7587166e">
              Varje gång finanskriser drabbar oss påminns vi om att samhället
              till sist måste gripa in, rädda verksamheten och se till att den
              ekonomiska infrastrukturen fungerar. Staterna, politiken – det
              är där problemen till sist landar. Jag säger detta för att understryka
              att det är relevant att vi faktiskt lägger oss i, reglerar och
              aktivt deltar på bankmarknaden.
            </seg>
            <seg n="90be803b">
              Sedan en tid pågår ett omfattande arbete för att få ordning på
              bank- och finanssektorn, inte minst på europeisk nivå. Det handlar
              om att förbättra tillsynen och inrätta fungerande krishanteringsmekanismer,
              om skärpta kapitalkrav och om strukturåtgärder för att förbättra
              bankernas motståndskraft, som det heter, det vill säga att försöka
              isolera den riskabla verksamheten från den mer samhällsnyttiga.
              Det kommer in som en fråga om bankdelning.
            </seg>
            <seg n="55b2439b">
              Banker är inte vilka företag som helst. Vad de gör och inte gör
              är en demokratisk angelägenhet, även om bankernas ägare och direktörer
              ibland ger uttryck för den uppfattningen att vi gärna får socialisera
              förlusterna, bara vi lämnar vinster och bonusar i fred.
            </seg>
            <seg n="9000f823">
              Herr talman! Det här principiella resonemanget om samhället,
              bankerna och vårt demokratiska ansvar är i högsta grad relevant
              också i de frågor jag kommer till även om de är mer jordnära,
              eller kanske just därför att de är mer jordnära har resonemanget
              relevans.
            </seg>
            <seg n="c895945d">
              Kravet på att bankerna ska åläggas att upprätthålla en viss kontanthantering
              är en sådan jordnära fråga som tas upp i en rad motioner. Det
              handlar om att medborgare, företag och föreningsliv, inte minst
              i glesbygden, måste kunna fortsätta använda kontanter, även om
              kontanthanteringen minskar och kommer att fortsätta minska.
            </seg>
            <seg n="0d25c5a2">
              Den borgerliga utskottsmajoriteten menar att krav som innebär
              att vi vill ålägga bankerna att upprätthålla en viss kontanthantering
              är riskabla eftersom de riskerar att leda till att banker på affärsmässiga
              grunder lägger ned bankkontor på landsbygden.
            </seg>
            <seg n="f7ba54ed">
              Men detta är exakt poängen i mitt tidigare resonemang. Banker
              kan inte tillåtas att enbart handla på affärsmässiga grunder som
              de själva definierar. I så fall har de missuppfattat sitt uppdrag.
              De har ett samhällsuppdrag, och det är därför samhället inte kan
              låta banksystemet gå under när det hamnar i djup kris. Det är
              därför vi måste styra bankerna med de medel som krävs. Det här
              är egentligen ett väldigt konkret exempel.
            </seg>
            <seg n="0101f700">
              Herr talman! Liberala fundamentalister eller de som lyssnat för
              mycket på dem menar att marknaden på egen hand kan se till att
              allt utvecklas i gynnsammast möjliga riktning. Den kris Europa
              genomlider har väl gett den föreställningen rätt hårda törnar,
              men minnet är kort. Regeringen och den borgerliga majoriteten
              hyllar den föreställningen att staten ska nöja sig med att ange
              spelregler för bankmarknaden men inte själv vara en aktör på densamma,
              det vill säga att äga banker eller driva bankverksamhet.
            </seg>
            <seg n="ae2f16c0">
              Vi socialdemokrater delar inte den uppfattningen. Man måste vara
              beredd till bådadera. Inte minst har det visat sig när bankkriser
              drabbat oss. Då blir staten plötsligt en stor aktör.
            </seg>
            <seg n="51dc832a">
              Vi vill se en mångfald av ägare, pluralism och ökad konkurrens
              på bankmarknaden. Vi vill se affärsbanker, privata banker, kundägda
              banker, sparbanker och föreningsbanker, och vi vill också se statligt
              ägarengagemang. Det är därför vi motsatte oss utförsäljningen
              av Nordea och SBAB.
            </seg>
            <seg n="b65040a0">
              Staten bör använda sin ägarroll, inte minst för att skapa stabilitet
              på marknaden och för att främja exempel på hur banker kan och
              ska uppträda när det gäller service, vinstnivåer och bonusar.
            </seg>
            <seg n="2c13d523">
              Herr talman! Sparbanksrörelsen är ett viktigt bidrag till mångfalden
              och konkurrensen på bankmarknaden. Sparbankerna är unika, och
              särskilt viktiga i lokalsamhället, för föreningslivet och näringslivet.
              Sparbankerna kan däremot inte som andra banker ta in nytt kapital
              genom nyemissioner. Vi menar att sparbankerna måste få likvärdiga
              möjligheter med andra banker till kapitalisering utan att behöva
              ombilda sig till aktiebolag.
            </seg>
            <seg n="556629ac">
              Därför har vi återkommande, med viss envishet, framhållit behovet
              av att utreda frågan och peka ut lösningar för sparbankerna.
            </seg>
            <seg n="aec93bc0">
              Förra året i debatten konstaterade jag att regeringen hade funderat
              och fortsatt att fundera. Den hade då kommit fram till att frågan
              var rätt svår, och att man skulle fortsätta att utreda den. Regeringen
              lovade alltså att tillsätta en utredning, och vi lät oss den gången
              nöja med detta, eftersom vi egentligen är rätt snälla. Men med
              tanke på tempot ditintills lovade vi också att vi skulle följa
              arbetet noga och se vad det blev av det.
            </seg>
            <seg n="48de1abf">
              Nu kan vi konstatera att frågan har hamnat i den berömda långbänken,
              som jag tror att Thorbjörn Fälldin uppfann, men det var länge
              sedan. Nu låter vi oss därför inte längre nöja oss med att vänta,
              utan vi reserverar oss till förmån för kravet att frågan skyndsamt
              ska utredas och att utredningen ska vara färdig till hösten 2014.
            </seg>
          </u>
          <note type="speaker" n="65a6cda4">
            Anf. 2 PER BOLUND (MP):
          </note>
          <u who="per_bolund_61c5be" xml:id="i-0f920860d8839064-0" n="d2e362b0">
            <seg n="c3cbd569">
              Herr talman! Bankväsendet är, precis som Bo Bernhardsson tidigare
              påpekade, av väldigt stor vikt för samhället. Bank- och finansverksamhet
              bidrar i hög grad positivt till att göra viktiga investeringar
              i vårt samhälle. Men det medför också, som vi har sett många exempel
              på, stora risker för länder och världsdelar – ja, till och med
              för hela världsekonomin.
            </seg>
            <seg n="94a156fb">
              Ibland kan man fråga sig vad det är som driver bank- och finanssektorn.
              När man ser hur ersättningar för ledande personer på ett år stiger
              med över 70 procent genom ett enda beslut, undrar man ibland om
              det inte är ren och skär girighet som styr. Vi hoppas ju att det
              finns fler drivkrafter än bara det, och vi vill gärna att det
              ska finnas banker som drivs av andra skäl än att bara tjäna så
              mycket pengar som möjligt på sin verksamhet.
            </seg>
            <seg n="0f4edd03">
              Därför har vi sett att sparbankerna fyller en viktig funktion
              i vårt land och i vår ekonomi. Framför allt i många lokalsamhällen
              runt om i vårt land har sparbankerna en viktig funktion att fylla.
              De kompletterar de stora banker som finns på de övriga marknaderna.
              De har ofta en stor lokalkännedom och ett brett kontaktnät i de
              lokalsamhällen där de verkar, och de bidrar också till att ge
              kapital till det lokala näringslivet. De har också ett väldigt
              stort samhällsengagemang för orterna där de bedriver sin verksamhet.
              Därför anser vi att sparbankerna behöver ha goda förutsättningar
              för att verka, och vi oroar oss därför över att man inte har gett
              sparbankerna de instrument som behövs för att de ska kunna arbeta
              på liknande sätt som de stora bankerna gör i dag.
            </seg>
            <seg n="45869a93">
              Vi ser nu hur många stora bankkedjor, i stället för att utveckla
              sin verksamhet, lägger ned bankkontor runt om i landet. Sparbankerna
              skulle nog kunna fylla en viktig funktion genom att minska de
              samlade finansiella riskerna i banksektorn just för att de har
              en helt annan nisch och verksamhet än vad de stora bankerna har.
            </seg>
            <seg n="e65359ee">
              Därför anser vi att sparbankerna behöver ha bättre förutsättningar
              och möjligheter att verka och också att sprida sig till nya regioner
              och kommuner där man i dag inte har någon lokal sparbank.
            </seg>
            <seg n="ebb391a8">
              Ett av de stora problem som sparbankerna har i dag är att man
              inte har möjlighet att ta in externt kapital på liknande villkor
              som de stora bankerna har. Där andra banker helt enkelt kan ge
              ut nya aktier när de behöver kapital har sparbanker i dag inte
              den möjligheten, utan man tvingas till att antingen använda sig
              bara av intjänade medel eller att konvertera till att bli ett
              bankaktiebolag. Vi är ju ett parti som inte anser att lagstiftningen
              ska styra bolag till vissa typer av ägande, utan bolaget ska kunna
              välja den modell som ägaren själv anser är lämplig.
            </seg>
            <seg n="e63f8c47">
              Därför anser vi att sparbankerna ska få samma möjligheter att
              ta in kapital som sina konkurrenter utan att de ska tvingas till
              att till exempel ombildas till aktiebolag.
            </seg>
            <seg n="3ffbf510">
              Här har vi i finansutskottet i väldigt bred enighet flera gånger
              uppmanat regeringen att utreda den här frågan för att hitta en
              snabb lösning på hur sparbankerna ska kunna få tillgång till kapital
              på bättre villkor än i dag. Vi i finansutskottet är bekymrade
              över att regeringen hittills inte har hörsammat de önskemålen
              och kraven. Processen från regeringens sida har varit väldigt
              långsam, och man frågar sig om man inte ser behovet av åtgärder
              på det här området.
            </seg>
            <seg n="c5dc03ff">
              Nu tar vi återigen nya tag. Vi föreslår att regeringen snabbt
              ska utreda frågan om sparbankers tillgång till kapital och att
              man också ska undersöka möjligheterna till att ge sparbankerna
              rätt att utfärda egenkapitalbevis eller förlagsinsatser som ett
              sätt att få in nytt kapital. Eftersom det har tagit väldigt lång
              tid och frågan är akut anser vi att utredningen måste göras skyndsamt,
              och vi vill gärna att den ska vara klar redan hösten 2014.
            </seg>
            <seg n="b5642dc8">
              Herr talman! I dessa tider med svåra finansiella kriser som orsakats
              av oansvarig utgivning av finansinstrument och oansvarig spekulation
              i ofta oprövade finansiella produkter är det lätt att man glömmer
              bankernas historia och vad som egentligen drev fram ett bankväsen
              i världen.
            </seg>
            <seg n="4bd98c17">
              Ursprungligen kom ju banker till för att sköta in- och utlåning
              och därmed ge dels trygghet åt sparare, dels kapital till investerare.
              Det är kärnan i bankverksamhet. Nu har i stället handeln med värdepapper
              och olika typer av ganska komplicerade finansiella innovationer
              vuxit fram och utgör en allt större del av många bankers verksamhet
              och omsättning.
            </seg>
            <seg n="312960ca">
              Staten stöder banker som hamnar i kris, eftersom banker har en
              väldigt viktig funktion i våra samhällen för att få ekonomin att
              fungera. Om banker är på väg att gå under har man ofta ett ansvar
              för att gå in och stötta dem. Vi har sett detta ske under 1990-talet
              under den svåra ekonomiska krisen i Sverige. Vi har sett det under
              den senaste finanskrisen i Spanien och Irland. Det här brukar
              ibland kallas för en implicit bankgaranti. Har man en stor verksamhet
              kan man känna sig ganska trygg med att staten går in och stöttar
              verksamheten om man hamnar i ekonomisk osäkerhet.
            </seg>
            <seg n="2599f501">
              Bankgarantin är i praktiken värd många miljarder kronor. Vi anser
              att det inte är rimligt att en sådan här implicit garanti från
              skattebetalarna ska utgå även till de banker som har spekulerat
              oförsiktigt och tagit stora risker för att få till snabba vinster.
            </seg>
            <seg n="074bc42c">
              Även om EU och Sverige nu höjer kapitaltäckningskraven för bankerna
              är vi inte alls övertygade om att det kommer att utgöra något
              verkligt skydd mot nya bankkriser. Vi anser att det behövs mer
              genomgripande strukturreformer i finanssektorn för att vi ska
              få ett skydd mot upprepningar av den typen av finanskriser som
              Europa har sett, framför allt under de senaste åren.
            </seg>
            <seg n="daa3af7d">
              De starka kopplingar som i dag finns mellan traditionell bankverksamhet
              – in- och utlåning – och spekulation och oförsiktig trading utgör
              en stor risk för bankerna i Sverige. Vi anser att skattebetalarna
              inte än en gång ska tvingas att gå in och rädda banker som hamnat
              i kris på grund av att man har tagit för stora risker, att man
              har varit för oförsiktig i sin tradingverksamhet.
            </seg>
            <seg n="2f68600c">
              Vi föreslår därför att regeringen ska tillsätta en utredning
              som ska föreslå en ny lagstiftning som separerar affärsbankernas
              traditionella in- och utlåningsverksamhet från tradingverksamhet
              och investmentbanker. Vi tror att det skulle vara ett sätt att
              höja skyddsvallarna mot en finansiell kris och mot att skattebetalarna
              återigen ska tvingas att gå in och täcka upp för oförsiktiga bankspekulationer.
            </seg>
            <seg n="d5391bae">
              Vi tycker därför att den statliga bankgarantin ska begränsas
              till att bara gälla för affärsbankernas traditionella in- och
              utlåning och inte för vidlyftig spekulation. Det skulle vara ett
              sätt att skydda skattebetalarna från konsekvenserna av nya finansiella
              kriser i framtiden.
            </seg>
            <seg n="59d2ada4">
              Man brukar ibland säga att mångfald ger styrka och enfald ger
              sårbarhet, och vi är övertygade om att det gäller även på finansmarknaden.
              I Sverige domineras finansmarknaden av fyra storbanker som utgör
              en väldigt stor del på den svenska finansmarknaden. Detta medför
              såklart risker. Om en av bankerna skulle få ekonomiska problem
              kan det drabba hela den svenska ekonomin. I många andra länder
              i vår omvärld finns det en större mångfald av kreditinstitutioner.
              I till exempel Storbritannien, Frankrike, Tyskland och USA finns
              det olika exempel på investmentbanker där kapital från staten
              eller delstaten går in för att se till att det blir en större
              mångfald på finansmarknaden.
            </seg>
            <seg n="05dd77be">
              Från Miljöpartiet anser vi att det behövs en ny typ av finansinstitut
              som främjar en grön omställning i vårt land. Vi har sett exempel
              på det från bland annat Storbritannien, där man har inrättat en
              green investment-bank som används för att finansiera och stimulera
              investeringar i framtidens gröna teknik och gröna innovationer.
              Vi tycker att det skulle behövas en sådan grön investeringsbank
              även i Sverige just för att få fart på innovationer och företagande
              i gröna branscher.
            </seg>
            <seg n="0ff1626e">
              Miljöpartiet gör stora offentliga investeringar för omställning
              genom skattesystemet, men det behövs även stimulanser till de
              privata marknaderna. I dag ser vi hur många företag med verkligen
              innovativa och miljövänliga idéer inte får kapital därför att
              kapitalmarknaderna är för försiktiga. Här behövs det nya källor
              för kapital för att vi inte ska få en stagnerande näringslivssektor.
              Vi föreslår därför att regeringen ska tillsätta en utredning som
              undersöker hur en grön investeringsbank skulle kunna etableras
              i Sverige.
            </seg>
            <seg n="bfa50f23">
              Herr talman! Vi i Miljöpartiet står självklart bakom alla våra
              reservationer, men för att vinna tid vill jag yrka bifall bara
              till reservation nr 2.
            </seg>
          </u>
          <note type="speaker" n="1c0bf5b2">
            Anf. 3 SVEN-OLOF SÄLLSTRÖM (SD):
          </note>
          <u who="sven-olof_sallstrom_d28bdc" xml:id="i-3702b58fd63125fc-0" n="a7373126">
            <seg n="e83443dd">
              Herr talman! Jag tycker att situationen med den höga skuldsättningen
              på den svenska bolånemarknaden är oroväckande, och jag tycker
              att det är oroande att vi i alltför hög grad förlitar oss på frivilliga
              branschöverenskommelser och lösningar. I den bästa av världar
              skulle det naturligtvis vara tillräckligt, men när så inte är
              fallet måste vi från politikens håll vara beredda att ta ansvar
              och tvinga fram lösningar.
            </seg>
            <seg n="68831d8a">
              Sverigedemokraterna är positivt inställda till Bankföreningens
              rekommendation om att nya bostadslån ska amorteras ned till 75
              procent. Vi är också positivt inställda till om man från branschens
              sida skulle komma fram till överenskommelser om amorteringar på
              lägre nivåer än så. Vi vill dock förtydliga att gränsen på 75
              procent inte bör vara någon frivillig nivå, vare sig för bolånekunderna
              själva eller för bankerna, och vi vill därför reglera detta i
              lag. Det är helt enkelt nödvändigt att vi kommer till skott med
              tydligare regelverk kring bolånemarknaden.
            </seg>
            <seg n="386e16dd">
              Riksbanken har vid ett flertal tillfällen det senaste året framhållit
              att man håller reporäntan på en högre nivå än vad som är motiverat
              med hänsyn tagen till inflationen och resursutnyttjandet. Detta
              har man motiverat med att man vill minska riskerna med en alltför
              hög skuldsättning hos hushållen.
            </seg>
            <seg n="668309d4">
              Såväl Riksbanken som Konjunkturinstitutet påpekar dock att reporäntan
              inte är något effektivt verktyg för att påverka hushållens skuldsättning,
              och i Riksbankens egna analyser framhåller man att det krävs stora
              förändringar av reporäntan för att påverka skuldkvoten. Riksbanken
              själv säger att de vill men inte vågar föra en mer expansiv politik
              och tvingas i stället använda ett trubbigt vapen i form av reporäntan
              därför att politiker och banksektorn inte har förmått att ta sitt
              ansvar.
            </seg>
            <seg n="ae32d889">
              Vi tror inte att ett lagstiftat amorteringskrav är lösningen
              på finansmarknadens alla problem, men vi tror att det är ett steg
              på vägen till en mer sund bolånekultur och till en mindre riskfylld
              tillvaro för de svenska hushållen.
            </seg>
            <seg n="4d2a425e">
              Herr talman! Gällande kreditupplysningar tycker vi att det är
              obefogat och omotiverat att juridiska personers betalningsförelägganden
              registreras utan att vederbörlig myndighet har fastställt eller
              ens prövat ärendet.
            </seg>
            <seg n="5266f969">
              För fysiska personer gäller att kreditupplysningar inte får ange
              uppgifter om betalningsförsummelser med mindre än att de slagits
              fast på vederbörligt sätt, exempelvis genom domstols avgörande.
              Det är också den rimliga ordningen.
            </seg>
            <seg n="3a92d49d">
              Att detta inte gäller också för juridiska personer, exempelvis
              småföretagare eller mindre näringsidkare, är för oss ett mysterium.
              Det innebär att den som ställer ut oseriösa så kallade bluffakturor
              mot dessa bolag många gånger också får betalt för dem, helt enkelt
              för att man vill undvika att dyka upp i ett kreditregister, trots
              att man vet att fakturan inte är seriös och trots att man vet
              att man skulle få rätt efter en mer eller mindre krånglig process.
            </seg>
            <seg n="fc71c0df">
              Detta är inte skäligt, och det är direkt orättvist gentemot många
              företag, framför allt de mindre företagen.
            </seg>
            <seg n="e9804ff2">
              Sverigedemokraterna vill att samma regler ska gälla för fysiska
              som för juridiska personer och att betalningsförsummelser ska
              registreras och anges av kreditupplysningsföretag först när det
              har fastställts att de är riktiga och att det inte rör sig om
              så kallade bluffakturor.
            </seg>
            <seg n="848eb362">
              Vi tycker också att inkassoföretag borde ställa ut längre betalningstider
              än vad som i dag är fallet. I dag anges i den interna branschöverenskommelsen
              att åtta dagar är en lämplig tidsfrist från det att man skickar
              själva fakturan. Detta kan naturligtvis skapa stora problem för
              den enskilde, i synnerhet om fakturan i sig är oriktig och man
              vill bestrida den. Vi tycker att 30 dagar är en mer lämplig period,
              och detta bör fastställas på lämpligt sätt.
            </seg>
            <seg n="3cae10a3">
              Herr talman! Vi står naturligtvis bakom samtliga våra reservationer,
              men för tids vinnande yrkar jag bifall enbart till reservation
              5.
            </seg>
          </u>
          <note type="speaker" n="fc123638">
            Anf. 4 ULLA ANDERSSON (V):
          </note>
          <u who="ulla_andersson_c170b8" xml:id="i-f609152543e7a961-0" n="ca41ad7a" next="i-ad6fa840e6636ce1-0">
            <seg n="02535241">
              Herr talman! Allt fler banker har helt upphört med kontanthantering.
              Och utvecklingen har gått oerhört snabbt. Så sent som år 2009
              hade alla bankkontor kvar kontanthanteringen i Sverige. År 2012
              hade över 500 kontor som tog emot kontanter försvunnit, det vill
              säga knappt hälften av alla bankkontor. Lite mer än en tredjedel
              av de tre storbankernas kontor hade kontanthantering år 2012.
              En av tre storbanker har valt att behålla all kontanthantering.
              Samtidigt har antalet bankomater minskat.
            </seg>
            <seg n="80f489c1">
              I Gävle, där jag bor, finns nästan 100 000 invånare, och vi kommer
              att ha två banker som hanterar kontanter. I grannkommunen Hofors
              finns det ingen bank kvar som tar emot kontanter, och i Sandviken
              med 30 000 invånare finns det en. I Gävleborg har nästan 2 000
              personer mer än tre mil till närmaste bankomat eller uttagsställe.
              Drygt 7 000 måste åka lika långt om de vill gå in på ett bankkontor
              och få hjälp. Många av dem är över 80 år.
            </seg>
            <seg n="3f27b9ba">
              Så här ser det ut inte enbart i Gävleborg utan runt om i landet.
              Många betalar ett högt pris för bankernas agerande och för regeringens
              bristande vilja att agera. Vi har inte beslutat att kontanthanteringen
              ska upphöra, och därför åligger det politikerna att ta ett ansvar
              i frågan. Det är ju bankerna själva som inte längre vill ta emot
              och hantera kontanter.
            </seg>
            <seg n="bd73c091">
              Stora delar av landets befolkning har alltså svårt att kunna
              ta ut och sätta in kontanter på landets banker. De har fått rätten
              till sina egna pengar inskränkt, och detta utan att någon med
              politiskt ansvar har ingripit.
            </seg>
            <seg n="cfc5a103">
              Människor är upprörda över detta, av olika anledningar såklart.
              För en del är det viktigt att kunna ha kontanter för att det är
              lättare att se hur den egna ekonomin ser ut. Andra vill inte ha
              kort av integritetsskäl – de vill helt enkelt inte ha sina liv
              kartlagda. En del har problem med tekniken. Många affärer tar
              fortfarande inte kort. Och kort kostar. Många företag har faktiskt
              högre kostnader för korthantering än för kontanthantering, visar
              en nyligen gjord undersökning av Säkerhetsföretagen.
            </seg>
            <seg n="3549fd17">
              Det blir svårt för många att betala sina räkningar om de inte
              får sätta in kontanter eller inte har täckning med mobilnät. Företag
              och föreningar har svårt att bli av med sina dagskassor och tvingas
              förvara dem på olika ställen. Många får oerhört långt till ett
              bankkontor där de kan ta ut sina egna pengar eller sätta in dem.
              Andra blir upprörda över att de inte får bestämma över sina egna
              pengar, sätta in dem och ta ut dem i kontanter, trots att det
              är deras egna pengar. Men banken verkar tro att det är deras.
            </seg>
            <seg n="e652e98e">
              Bankerna motiverar sitt agerande med att bankkontor är säkrare
              utan kontanter och hänvisar i stället bankkunderna till livsmedelsaffärerna.
              Jag menar att det är direkt felaktigt och osolidariskt. Bankerna
              har trots allt en mycket högre säkerhet. Statistik visar att butiksrån
              är mycket vanligare än bankrån. Antalet butiksrån ökade med hela
              17 procent i fjol, enligt statistik från Brottsförebyggande rådet.
            </seg>
            <seg n="f875e9c4">
              Bankerna kan självklart styra över människor till att i större
              utsträckning undvika kontanter, vilket är bra: billiga eller gratis
              kortavgifter, sänkta kostnader för handlare, högre ränta på konton
              där man väljer att inte ta ut kontanter eller sätta in och så
              vidare. Men det väljer inte bankerna, för då får de själva betala
              för den minskade kontanthanteringen.
            </seg>
            <seg n="6a4a4241">
              Vi menar att Finansinspektionen genom föreskrifter kan ålägga
              bankerna att upprätthålla viss kontanthantering, och vi tycker
              att det vore en rimlig väg.
            </seg>
            <seg n="8fb41128">
              Detta berör väldigt många människor. Jag har fått många mejl
              efter att jag har debatterat frågan i flera år. En person skrev
              till mig att om bankerna slutar med kontanter är det som att apoteken
              skulle sluta med medicin. Det ligger faktiskt någonting i det.
            </seg>
          </u>
          <note n="7ca16bd5">
            Därför yrkar jag bifall till reservation nr 1.
          </note>
          <u who="ulla_andersson_c170b8" xml:id="i-ad6fa840e6636ce1-0" n="ca41ad7a" prev="i-f609152543e7a961-0">
            <seg n="d1815317">
              Herr talman! Sparbankernas betydelse för landsbygdens utveckling
              kan inte nog betonas. Vänsterpartiet har lyft upp deras betydelse
              och lagt fram förslag för att stärka dem i deras arbete för lokal
              och regional utveckling sedan sex år tillbaka. I dag är det allt
              fler partier som har ställt sig bakom våra förslag och driver
              dem, vilket vi tycker är mycket bra.
            </seg>
            <seg n="d91dd2da">
              Våra förslag handlade bland annat om att införa egenkapitalbevis,
              en särskild aktieform som gör att de som äger sådana aktier inte
              har tillgång till bankens förmögenhet. De ger också lägre utdelning
              än en vanlig aktie. Egenkapitalbevis eller sparbanksaktier, som
              Sparbanken har valt att kalla dem, är ett sätt att låta dem som
              bor i bygden vara med och bidra till att stärka banken och bli
              delägare i den.
            </seg>
            <seg n="7bc614c7">
              En annan fråga vi har lyft fram i flera års tid är att de administrativa
              kraven på de små lokala bankerna blir allt tyngre och behöver
              ses över. Till slut fick vi faktiskt respons från regeringen,
              och en utredning skulle tillsättas. Jag tror att den skulle vara
              klar i början av 2012.
            </seg>
            <seg n="49b4ae5f">
              Den utredningen visade sig vara en hägring, för ingen utredning
              tillsattes. Efter press från framför allt oss gjorde Finansdepartementet
              en egen liten snabbutredning och lade fram ett förslag – två år
              efter att den riktiga utredningen som aldrig tillsattes skulle
              ha varit klar.
            </seg>
            <seg n="caea0f9a">
              Snabbutredningen kom fram till att den modell vi hade föreslagit
              med egenkapitalbevis, en modell som man framgångsrikt infört i
              Norge, inte var något för Sverige. Här krävdes helt andra insatser
              för att stärka sparbankernas kapitalbas. Det skulle regeringen
              återigen hugga tag i direkt, fick vi besked om.
            </seg>
            <seg n="80ea9084">
              Ett år senare hade fortfarande ingenting hänt mer än att regeringen
              nu meddelade att en utredning skulle tillsättas för att se över
              om sparbankernas kapitalbas kunde stärkas på något annat sätt
              och för att underlätta deras regelbörda.
            </seg>
            <seg n="611ec362">
              Efter ungefär fyra år har vi alltså inte kommit någonstans i
              denna fråga som är så viktig för landsbygden utveckling. Det verkar
              som att om folk på landsbygden ska få bättre tillgång till lokala
              banker måste de vänta på ett regeringsskifte i höst. Därför yrkar
              jag bifall till reservation 2, där vi också har lagt fram ett
              datum i höst då vi tycker att den utredning som nu återigen ska
              tillsättas ska vara klar.
            </seg>
            <seg n="700dffd0">
              Herr talman! Jag tänker nu ta upp en mycket central fråga för
              hela Sveriges ekonomi, och det är frågan om de fyra storbankernas
              omsättning.
            </seg>
            <seg n="7caadaaa">
              Sverige har nämligen hamnat i en gisslansituation. Sveriges banksektor
              växer sig allt större och utgör nu fyra gånger vår bnp, vilket
              är ohållbart.
            </seg>
            <seg n="f3d26140">
              Samtidigt vet vi att en grundläggande orsak till att Sveriges
              banksektor vuxit sig så stor är att staten garanterar dess verksamhet.
              Med staten i ryggen lånar de fyra storbankerna själva billigare
              på marknaden och blir dessutom mindre granskade av sina långivare.
              Statens garantier innebär alltså en direkt subvention av storbankernas
              verksamhet motsvarande ca 30 miljarder kronor per år, enligt Riksbanken.
              Det motsvarar hälften av bankernas vinster efter skatt under de
              här åren.
            </seg>
            <seg n="9d043412">
              Vår gemensamma verklighet är numera sådan att vi har en banksektor
              som är för stor för att tillåtas gå omkull och för stor för att
              rädda, en banksektor som med statsstöd i ryggen snedvrider konkurrensen
              och utgör ett hot mot den finansiella stabiliteten oavsett hur
              strikt reglerad den är.
            </seg>
            <seg n="84302bc1">
              Att vi har en oligopolistisk bankmarknad – det vill säga en marknad
              där fyra banker är helt dominerande – får konsekvenser för dessa
              bankers agerande, vilket påverkar hushållens möjligheter att påverka
              sina kostnader för lån och avgifter. Ja, till och med en så grundläggande
              sak som att kunna ta ut kontanter – sina egna pengar – påverkas
              av den bristande konkurrensen.
            </seg>
            <seg n="724df4b8">
              Bankerna kan utnyttja sin ställning och gör det. Bankernas vinster
              är enorma. I fjol var de ca 90 miljarder före skatt. Det betyder
              att de fyra bankerna gör en vinst på 246 miljoner kronor per dag.
              Samtidigt har aktieutdelningen ökat med 40 procent, och bonusfesten
              pågår för fullt. Med avkastningskrav på 15 procent från ägarna
              medan vi har en tillväxt på 2–3 procent per år utgör bankerna
              ett direkt hot mot den finansiella stabiliteten. Det får vi alla
              betala ett högt pris för, inte minst bankkunderna.
            </seg>
            <seg n="40934c30">
              Det syns inte minst på de lånemarginaler bolånekunderna tvingas
              betala. Räntenettot, det vill säga skillnaden mellan det banken
              själv betalar för att låna pengar och det kunden får betala, har
              successivt ökat sedan 2010 trots den intensiva debatt som pågått
              om hur bankerna ökar sina vinster på bolåntagarnas bekostnad.
              Bolånen ger bankerna ungefär dubbla vinsten jämfört med övriga
              banktjänster.
            </seg>
            <seg n="c7584c74">
              Medan bankerna gnuggar händerna av förtjusning sliter de högt
              belånade bolånekunderna sitt hår i förtvivlan över hur de ska
              få det här att gå ihop. Var tredje bolåntagare känner oro för
              sina höga kostnader. Men var och en av oss blir nog upprörd över
              bankernas oansvariga beteende och utsugning av sina kunder.
            </seg>
            <seg n="ac3bc28a">
              Även företagen drabbas hårt av bankernas höga räntenetto och
              ovilja att låna ut till företagens investeringar. Företagarnas
              vd menar att småföretagen diskrimineras av bankerna. De har gjort
              undersökningar som visar på orimliga skillnader i räntenettot
              regionalt men också mellan företag av olika storlek.
            </seg>
            <seg n="3e25e215">
              Finanssektorns huvudsakliga uppgift måste vara att se till att
              in- och utlåning fungerar så att nödvändiga investeringar kommer
              till stånd. Så är det tyvärr inte i dag, vilket inte minst Företagarnas
              rapport visar.
            </seg>
            <seg n="802d54e6">
              Det är inte heller så lätt att byta bank som regeringen gärna
              vill påskina. Bolåne- och företagskunder knyts upp på alla sätt
              och vis för att få det så svårt som möjligt att byta bank.
            </seg>
            <seg n="f1ce8f32">
              Med statsstöden i ryggen påverkar de fyra bankerna även konkurrensen
              på bankmarknaden. Ingen annan bank än de fyra stora kan räkna
              med att staten garanterar dess verksamhet. Med subventionen på
              ungefär 30 miljarder per år har de mycket större möjligheter att
              låna billigare än sina konkurrenter. Därmed får konkurrenterna
              sämre möjligheter att ge sina kunder bättre villkor. Det är inte
              rimligt att staten agerar på ett sådant sätt att konkurrensen
              på bankmarknaden snedvrids.
            </seg>
            <seg n="9cf3afaa">
              Vi menar att detta inte kan fortgå. Det behövs en politik som
              tar ett helhetsgrepp om situationen. De statliga garantierna måste
              bort eller åtminstone minska kraftigt. Samtidigt måste vi få fler
              lokala banker och banker som sätter samhällsuppdraget före vinsten.
            </seg>
            <seg n="66c20298">
              Vi föreslår därför att man ska ha en bankdelningslag som tvingar
              bankerna att dela upp sin verksamhet i en samhällsnyttig del med
              in- och utlåning till företag och hushåll och en särskild del
              där spekulation får ingå. På så sätt skulle skattebetalarna inte
              behöva garantera den spekulativa verksamheten.
            </seg>
            <seg n="c7382911">
              Ett annat förslag vi har är att låta bolåne- och företagskunder
              förhandla utifrån reporäntan. Alla eventuella påslag ska redovisas
              för sig, och banken och kunden ska komma överens om dem.
            </seg>
            <seg n="cf6aa0d2">
              Vi menar dessutom att staten ska underlätta byte av bank och
              starta upp nya banker genom till exempel lånegarantier. Inte minst
              borde det statliga bankägandet öka för att garantera medborgarnas
              inflytande.
            </seg>
            <seg n="a4a63759">
              Vänsterpartiet har också föreslagit en finansskatt på bankerna,
              som vi presenterade i fredags. Bankernas vinster plus löner ska
              beskattas med 15 procent. Det skulle skapa finansiell stabilitet.
            </seg>
            <seg n="8d6930c5">
              Herr talman! Det finns alltså saker vi kan göra. Vi skulle kunna
              börja med att tillsätta en bankkommission, införa en bankdelningslag,
              tvinga bankerna att förhandla utifrån reporäntan samt införa statliga
              lånegarantier för att öka bankkonkurrensen.
            </seg>
          </u>
          <note type="speaker" n="fec216a0">
            Anf. 5 JÖRGEN ANDERSSON (M):
          </note>
          <u who="jorgen_andersson_b53b44" xml:id="i-e547453055cc8e17-0" n="df74dba0" next="i-e4bfef47c3c9f95b-0"/>
          <note n="8242f12f">
            Herr talman! Vi behandlar alltså bank-, försäkrings- och kreditupplysningsfrågor.
            Betänkandet innehåller 34 motioner, 41 yrkanden och 9 reservationer.
            Låt mig för ordningens skull börja med att yrka bifall till utskottets
            förslag till beslut.
          </note>
          <u who="jorgen_andersson_b53b44" xml:id="i-e4bfef47c3c9f95b-0" n="df74dba0" prev="i-e547453055cc8e17-0">
            <seg n="e0e15f38">
              Det här är ett årligt återkommande motionsbetänkande, och det
              innehåller en rad angelägna frågor. Jag har tänkt lyfta fram några
              av dem men lämnar ett antal andra utan vidare diskussion, mest
              av tidsskäl.
            </seg>
            <seg n="450d06d1">
              Den första frågan gäller kontanthanteringen. Det är väl uppenbart
              för alla att vi befinner oss i en brytningsperiod och har gjort
              det under lång tid, där teknikutvecklingen har inneburit en väsentlig
              nedgång i tillgången till kontanter i samhället. Det innebär en
              omställning som inte är helt oproblematisk.
            </seg>
            <seg n="411c153e">
              Å ena sidan innebär det en positiv utveckling med både enklare
              och säkrare hantering av betalningsmedel. Trenden och processen
              ska nog inte heller anses avslutad; tvärtom tror jag att den här
              utvecklingen fortsätter och att ytterligare teknikutveckling sannolikt
              kommer att anammas. Men, som sagt: Det skapar också problem och
              bekymmer för andra, och det är nog helt klart att kontanter i
              form av sedlar och mynt fortsatt kommer att ha en viktig funktion
              som betalningsmedel.
            </seg>
            <seg n="cfaf8907">
              Riksdagen har beslutat om ett mål att alla ska ha grundläggande
              tillgång till betaltjänster. Post- och telestyrelsen har regeringens
              uppdrag att arbeta för regionala stöd och utvecklingsinsatser
              för att säkerställa detta. Utskottets mening är dock inte att
              införa tvång för banker och näringsidkare att hantera kontanter
              – risken finns nämligen att det kan ha motsatt effekt och att
              till exempel bankerna väljer att lägga ned lokalkontor.
            </seg>
            <seg n="1450dee6">
              Själv tror jag på konsumentmakt. Finns det en bank som väljer
              att som konkurrensfördel faktiskt tillhandahålla den här servicen,
              ja, då är det kanske naturligt att välja just den banken. Jag
              tror att kundens krav kan förändra bankernas inställning och beteende
              väsentligt. Med andra ord måste målen om servicen när det gäller
              betalningsmedel i form av sedlar och mynt i första hand tillgodoses
              via marknadskrafter.
            </seg>
            <seg n="3d93aa45">
              När det gäller värdetransportföretagens del i kontanthanteringskedjan
              och regelverket omkring detta med anledning av Panaxias konkurs
              pågår en utredning som väntas vara klar den 1 september innevarande
              år. Jag har inte tänkt gå in på detta och föregripa den utredningen.
            </seg>
            <seg n="75b3830a">
              När det gäller sparbankernas möjligheter att kapitalisera sig
              har det under ett antal år motionerats om så kallade egenkapitalbevis,
              vilket vi också behandlat tidigare. En utredning har tittat på
              hur dessa egenkapitalbevis skulle kunna införas på liknande sätt
              som gjorts i till exempel Norge. Vi är många som otåligt väntar
              på ett sådant förslag. Det skulle redan ha kunnat presenteras,
              då vi är många som insett det värde och den betydelse som sparbankerna
              har för stora delar av landet. Dess värre fick vi under förra
              årets behandling beskedet att just egenkapitalbevis visat sig
              vara svårt att införa i svensk lagstiftning och att det helt enkelt
              inte skulle vara förenligt vare sig associationsrättsligt eller
              med sparbankslagen.
            </seg>
            <seg n="9d6cad9a">
              Det som många av oss trodde skulle vara en välsignelse för lokala
              sparbanker visade sig således vara en återvändsgränd. Däremot
              fick utskottet nytt hopp i och med att Finansdepartementet i samråd
              med sparbanksrörelsen tittade på alternativa lösningar för sparbankernas
              möjligheter att kapitalisera sig. Detta är nu ett arbete som breddas
              och utvecklas till att också omfatta en översyn av små bankers
              förutsättningar utifrån till exempel regelbördans och rapporteringsskyldighetens
              betydelse i relation till storbankerna. Det här är ett angreppssätt
              jag välkomnar och som jag tror är viktigt och relevant ur ett
              konkurrensperspektiv. Kan vi i samråd med sparbankerna hitta både
              nya finansieringslösningar och en bättre konkurrenssituation för
              mindre banker gynnar det hela det finansiella systemet, enligt
              min uppfattning.
            </seg>
            <seg n="2d2f6f63">
              Delning av banker är något som förespråkas av många enligt en
              modell som har grund i 30-talets Glass-Steagall Act. Det har naturligtvis
              också sin grund i den senaste finanskrisen, som skakade om och
              visade på en systemkris som med all önskvärd tydlighet synliggjorde
              obalanserna i finanssystemet. Framför allt skakade den om oss
              när det gäller den utsatthet för hela staters ekonomier som stora
              finanssektorer kan innebära. Det finns en rimlig tanke i att skattekollektivet
              inte ska täcka upp för överdrivet risktagande i en svällande finanssektor.
            </seg>
            <seg n="2b59d8f4">
              Det finns en rimlig tanke i att banker inte med hjälp av implicita
              statliga garantier ska ägna sig åt spekulativ verksamhet. I den
              bästa av världar vore det en enkel sak att helt enkelt dela upp
              verksamheterna i nyttig och onyttig finansiell verksamhet, där
              bankernas in- och utlåning som betraktas som systemviktig kan
              komma att backas upp av statsfinanserna när så krävs, medan de
              onyttiga investmentdelarna inte ska räkna med samma stöd. Det
              finns starka krafter som verkar i en sådan riktning, och det kan
              säkert uppfattas som rimligt och nödvändigt. Vi vet till exempel
              att det finns ett förslag från kommissionen som ska förhandlas
              i närtid. Utskottet har naturligtvis inte för avsikt att föregripa
              dessa förhandlingar.
            </seg>
            <seg n="58df169e">
              Personligen vill jag ändå problematisera lite runt tanken på
              en bankdelning. Först och främst tror jag att det möjligen är
              en aning naivt att tro att en sådan åtgärd löser problemen; detta
              av flera anledningar. Jag tror att det är en väldigt svår gränsdragning
              när det gäller vad som är normal bankverksamhet och inte: Här
              finns många komplikationer. Gränsdragning mellan vad som i dag
              är normal bankverksamhet och vad som inte är det är svår. Att
              sätta en gräns för vad som är förväntad kundservice och som är
              integrerad i normal in- och utlåning i dagens bankverksamhet är
              komplicerat. Till exempel kan marknadslikviditeten i vissa fall
              hämmas och försämra både för bankerna och för kunderna.
            </seg>
            <seg n="172b5516">
              Jag tror också att den uppenbara sammanflätning som finns mellan
              olika verksamheter, framför allt också genom den globala sammanflätningen
              inom den finansiella sektorn, i sig gör att det är svårt att begränsa
              en spridning av en kris bara genom att dela upp bankernas verksamheter.
              Tvärtom finns det en risk för att det försvagar vissa institut
              genom försvagade balansräkningar. Jag tror att det är svårt att
              hitta stöd för att finanskrisens effekter i någon större utsträckning
              skulle ha kunnat undvikas genom en bankdelning.
            </seg>
            <seg n="6d3dada2">
              Jag tror att vi fortsatt måste hålla finanssektorn i herrans
              tukt och förmaning. Jag tror att vi måste fortsätta ställa höga
              krav på ansvarstagande och verka för stabila finansiella system
              och att till exempel bankerna fortsatt måste hålla en hög kapitaltäckning.
              Dessa åtgärder ska företrädesvis också baseras på och utgå ifrån
              vilken riskprofil man har. Det tror jag är en effektiv metod.
              Sannolikt är den långsiktigt mer effektiv än vad en bankdelning
              skulle tänkas vara, utan att jag personligen för den skull helt
              vill utesluta en bankdelning som åtgärd.
            </seg>
            <seg n="e7b3a52e">
              Vi måste också förstå att finanssektorn spelar en viktig roll,
              och vi måste nog inse att skruvar vi tillräckligt mycket på finanssektorns
              möjligheter att agera enligt de förväntningar vi har på dess roll
              för tillväxt, kommer vi sannolikt till slut att hamna i ett läge
              där vi i stället för att undvika en kris kan komma att skapa en
              kris. Med andra ord finns det anledning att fundera över hur vi
              på bästa sätt balanserar åtgärderna och noga utvärderar effekterna
              av alla åtgärder, var och en för sig och alla åtgärder sammantaget.
            </seg>
            <seg n="502bb689">
              Till sist låt mig bara säga ett par ord om frågan om betalningsanmärkningar
              och försäkringspremier. Jag har tagit upp detta tidigare men vill
              ändå belysa den frågan igen. Jag vill börja med att säga att jag
              inte kan avfärda teorin om att den som dragit på sig betalningsanmärkningar
              också har en större riskbenägenhet, men samtidigt kan jag inte
              hävda att det är en direkt felaktig teori heller. Jag kan bara
              konstatera att det finns många exempel på individer som av den
              ena eller andra anledningen fått en betalningsanmärkning men som
              har till exempel både 10, 20 och 30 skadefria år i bilförsäkringen
              bakom sig. Det förefaller orimligt att man då skulle belastas
              med en högre premie än någon utan betalningsanmärkning som kanske
              har nytaget körkort och flera försäkringsärenden bakom sig. Detta
              nämner jag som ett exempel på hur konstigt det kan te sig.
            </seg>
            <seg n="fb19ecd8">
              Jag frågar mig om det verkligen finns något stöd för teorin om
              högre riskbenägenhet. Icke desto mindre har jag svårt att se varför
              man skulle lagstifta i frågan. Återigen förespråkar jag en större
              kundmakt och att marknadskrafterna ska styra i den frågan. Jag
              förespråkar större transparens och tydlighet gentemot kunderna
              om på vilket sätt försäkringsbolagen sätter sina premier. Samtidigt
              kan jag konstatera att det finns ett stort utbud av bolag på marknaden
              och att det bör finnas aktörer som passar för respektive kunds
              önskemål och förväntningar. Det är dock viktigt att belysa denna
              fråga och uppmärksamma frågeställningens existens.
            </seg>
            <seg n="fd9d698f">
              Herr talman! Det finns många fler intressanta perspektiv och
              frågeställningar och mycket att säga om dessa. Jag har bara berört
              några av de avvägningar vi måste göra när vi behandlar dessa frågor.
              Vi får med största sannolikhet anledning att återkomma i en del
              av dessa frågor, inte minst i samband med nästa års motionsbetänkande
              men säkert också innan dess.
            </seg>
          </u>
          <note type="speaker" n="b9f1aba0">
            Anf. 6 ULLA ANDERSSON (V) replik:
          </note>
          <u who="ulla_andersson_c170b8" xml:id="i-e511516c91045585-0" n="ca41ad7a">
            <seg n="344d3d18">
              Herr talman! Jag vet inte hur det ser ut hemma hos Jörgen Andersson.
              Men jag kan i alla fall veta hur det ser ut hemma hos mig och
              även ge bilder från andra delar av landet som jag har tagit del
              av. Man kan säga att det pågår ett uppror runt om i landet på
              grund av att bankerna har slutat hantera kontanter.
            </seg>
            <seg n="346067e9">
              Det är företagare som inte får möjlighet att göra sig av med
              sina dagskassor – de får förvara dem på ett sätt som medför en
              ökad rånrisk. När de väl får tillgång till en bank blir det väldigt
              dyrt att bli av med dagskassorna. Det är föreningar som har lotterier
              och som inte heller blir av med sina kontanter. Det är pensionärer
              som har svårt med tekniken. Men det är också så att vi bor i olika
              delar av landet och har lite olika förutsättningar när det gäller
              fiber, mobiltäckning och så vidare. Det är alltså inte lätt att
              göra bankärenden via nätet. Ibland måste man dessutom besöka en
              bank.
            </seg>
            <seg n="8a39e1dc">
              Samtidigt som bankkontoren slutar att hantera kontanter ser vi
              att antalet bankomater minskar kraftigt. Det är alltså ett dubbelt
              problem. Människor har i dag väldigt långt till ett bankkontor.
              Bankerna finns inte där människor lever och verkar i samma utsträckning
              som tidigare.
            </seg>
            <seg n="5db29c0b">
              Det här har gått väldigt fort. På bara några år har ungefär hälften
              av alla bankkontor slutat med kontanthantering. Det är ett problem
              i sig. Då hänvisar Jörgen Andersson till en utredning som pågår.
              Men enligt finansmarknadsministern hanterar inte den utredningen
              frågan om hur bankerna hanterar kontanter och den bristande tillgängligheten
              till kontanter. Jag har lite svårt att förstå hur ni kan hänvisa
              till en utredning som inte hanterar den frågan. Problemet finns
              på vårt bord, och ett politiskt ansvarstagande måste till. Därför
              undrar jag: Vad tänker Jörgen Andersson göra?
            </seg>
          </u>
          <note type="speaker" n="150c8355">
            Anf. 7 JÖRGEN ANDERSSON (M) replik:
          </note>
          <u who="jorgen_andersson_b53b44" xml:id="i-638ce01fbb244ce1-0" n="df74dba0">
            <seg n="c0faa0a7">
              Herr talman! Låt mig först försöka ge en bild av hur det ser
              ut hemma hos mig, eftersom Ulla Andersson tydligt frågade. Jag
              ska gärna beskriva den situationen. Jag bor nämligen på landsbygden,
              och jag bor på en ort där bankkontoret har lagt ned och där man
              har tagit bort bankautomaten.
            </seg>
            <seg n="a2705a61">
              Jag tvingas åka rätt långa sträckor för att få kontanter över
              huvud taget. När jag behöver kontanter beror det i huvudsak på
              att jag ska stödja den lokala ridklubben och köpa lotter och kaffe
              och vad det nu är man säljer. Det här är definitivt ett problem.
              Jag inser den problematiken, och jag inser att problematiken kanske
              är allra störst för dem som är lite äldre och som inte har anammat
              den teknik som finns.
            </seg>
            <seg n="1012a8eb">
              I motsats till Ulla Andersson bejakar jag den teknikutveckling
              som finns. Jag har inte på något sätt för avsikt att gå tillbaka
              till en svunnen tid. Jag tror att det skulle vara väldigt besvärligt
              att ställa krav på bankerna om etableringar och att tvinga dem
              att hantera kontanter i form av sedlar och mynt. Hur det än är
              med den saken måste även Ulla Andersson förstå att det här inte
              kommer utan en kostnad, och den kostnaden skulle i så fall övervältras
              på konsumenterna.
            </seg>
            <seg n="7f369b10">
              Nej, jag tror tvärtom att vi ska anamma den teknikutveckling
              som finns. Det finns faktiskt lösningar. Man kan till exempel
              betala i dag via sina mobiltelefoner. Det är någonting som jag
              hoppas att föreningarna också kan börja använda sig av. Jag tror
              att teknikutvecklingen kommer att göra att det underlättar, särskilt
              för oss på landsbygden.
            </seg>
          </u>
          <note type="speaker" n="04352df8">
            Anf. 8 ULLA ANDERSSON (V) replik:
          </note>
          <u who="ulla_andersson_c170b8" xml:id="i-e511516c91045585-1" n="ca41ad7a">
            <seg n="09ea935e">
              Herr talman! Nu försöker Jörgen Andersson påstå något som jag
              aldrig har sagt. Jag är också för teknikutveckling. Kom inte och
              påstå någonting annat. Det jag däremot inte gillar är att vi lämnar
              många människor i sticket i det skeende som är just nu. Många
              människor har faktiskt inte tillgång till sina egna pengar längre,
              och man får stora problem på landsbygden. Det är det jag vill
              problematisera.
            </seg>
            <seg n="33c5b1a4">
              Bankerna gjorde vinster på 90 miljarder i fjol. 30 miljarder
              av dem kommer från att staten subventionerar bankernas verksamhet.
              Jag tycker därmed att staten kan ålägga bankerna ett visst ansvar
              i den här frågan och ge föreskrifter som tvingar dem att upprätthålla
              kontanter så länge vi har kontanterna kvar i samhället.
            </seg>
            <seg n="195b1825">
              Jag tycker inte att Jörgen Andersson gav något bra svar på frågan.
            </seg>
            <seg n="e80f9dd0">
              Jag vill också ta upp frågan om sparbankerna, som jag har drivit
              hårt i många år. Jag kan säga att jag ibland har känt visst hopp.
              Sedan har jag bara ramlat ned igen, för regeringen har inte hanterat
              frågan bra. Man lovade att tillsätta en utredning. Den utredningen
              kom aldrig. Till slut blev det en enskild tjänsteman på Finansdepartementet
              som i all hast fick tvinga fram ett svar till oss i finansutskottet
              efter att vi ställt krav på regeringen. Det var flera år efter
              det att man först sade att en utredning skulle komma.
            </seg>
            <seg n="7064da22">
              Svaret var: Nej, det är inte möjligt enligt sparbankslagen att
              införa det som föreslås. Nej, det var just därför man skulle utreda
              det, för att göra det möjligt. Då kom man igen och sade: Ja, men
              vi ska utreda det här igen. Ett år senare hade man fortfarande
              inte utrett frågan. Då fick vi återigen ett svar: Nej, nu ska
              vi utreda frågan. Där står vi i dag, flera år senare, utan att
              någonting konkret har hänt.
            </seg>
            <seg n="2f8b650e">
              Det är bra att man håller kontakt med sparbanksrörelsen. Men
              det måste också ske någonting. Det måste vara en verkstad, helt
              enkelt. Jag tycker inte att man hanterar den här frågan bra. Man
              har skött den med yttersta kanten på lillfingernageln. Jag tycker
              inte att det är respektfullt mot alla dem som bor på landsbygden
              och som behöver en fungerande bankverksamhet. Det kan till exempel
              gälla utlåning till företag så att man kan skapa fler arbetstillfällen
              på landsbygden.
            </seg>
          </u>
          <note type="speaker" n="b1ad9144">
            Anf. 9 JÖRGEN ANDERSSON (M) replik:
          </note>
          <u who="jorgen_andersson_b53b44" xml:id="i-638ce01fbb244ce1-1" n="df74dba0">
            <seg n="d2945954">
              Herr talman! Låt mig först avsluta den tidigare diskussionen
              om kontanthanteringen. Naturligtvis ser vi inte inom överskådlig
              tid att hanteringen av sedlar och mynt på något sätt kommer att
              försvinna. Naturligtvis bejakar vi och vill att alla ska ha tillgång
              till betaltjänster. Det säger jag bara för att vara tydlig.
            </seg>
            <seg n="2f09d4e4">
              När det gäller sparbankerna tror jag att Ulla och jag egentligen
              är rätt överens om sparbankernas roll. Det råkar vara så att jag
              är kund i en sparbank, så jag har stor förståelse för Ullas frustration.
              Jag kan dela den. Men om man nu har sett att det här inte är en
              framkomlig väg måste man väl ändå försöka hitta en väg som fungerar,
              så att man gör saker så att det blir rätt.
            </seg>
            <seg n="051d84cf">
              Man kan lyssna på sparbankerna. De ser att problemet med konkurrensneutraliteten
              och proportionaliteten i regelbördan och rapporteringsskyldigheten
              kanske är ett ännu större problem än just finansieringen. Därför
              tycker jag att det är jättebra om man nu breddar utredningen och
              förslagen som ska komma, så att även det perspektivet omfattas.
              Det måste på något sätt gynna sparbankerna och alla småbanker
              i förlängningen.
            </seg>
            <seg n="dcd0d19c">
              Att utredningen blir breddad så att den inte bara omfattar just
              egenkapitalbevis, som visade sig vara en återvändsgränd, tycker
              jag är bra. Vi får väl tillsammans se till att sätta tillräckligt
              hård press på regeringen så att utredningen kommer framåt i närtid.
            </seg>
          </u>
          <note type="speaker" n="a0a83acd">
            Anf. 10 BO BERNHARDSSON (S) replik:
          </note>
          <u who="bo_bernhardsson_b292df" xml:id="i-5f99378eb8f3aa75-1" n="6efdec43">
            <seg n="ec3ab7b0">
              Herr talman! Också jag ska anlägga några synpunkter på det här
              med teknikutveckling. Jörgen Andersson säger att han är för teknikutveckling.
              Ja, det får jag väl tro på, även om jag i andra sammanhang är
              lite tveksam till om teknikutveckling är regeringens och Moderaternas
              huvudspår. När det gäller ekonomisk politik i stort är det sänkta
              trösklar, sänkta skatter och sänkta löner – inte produktivitetsutveckling,
              kompetenshöjning och teknikutveckling – som är den bärande tanken.
              Men det är delvis en annan diskussion.
            </seg>
            <seg n="7c711e72">
              När det gäller teknikutveckling i det här sammanhanget vill jag
              understryka något. Vi är inte heller mot teknikutveckling, tvärtom.
              Vi är verkligen för det. Men det är egentligen inte den frågan
              det handlar om, utan det handlar om att det är ett vinstintresse.
              Det är ett orimligt högt vinstkrav som lämnar människor utanför
              i de här sammanhangen. Det är inte tekniken. Det är klart att
              den är en möjlighet för alla. Tekniken får inte heller lämna människor
              bakom sig – det tycker jag inte. I det här sammanhanget är det
              bankernas orimliga krav på vinster, samtidigt som de skyddas av
              samhället och skattebetalarna, som lämnar människor i glesbygden
              och på andra ställen bakom sig. Det är inte tekniken som är hotet.
            </seg>
            <seg n="02e8803e">
              Det egentliga skälet till att jag begärde replik var när jag
              hörde Jörgen Anderssons långa och omständliga utläggning om hur
              man på allvar ska utreda frågan om sparbankernas finansiering.
              Den utläggningen gjorde mig orolig just för att den var så lång.
              Nu breddar man uppdraget. Ulla Andersson har tydligt beskrivit
              hur uppdraget har förhalats i fyra år. Nu är svaret att uppdraget
              ska breddas och att en rad andra aspekter ska tas med, bland annat
              europeiska regelverk. Det gör mig inte lugnare utan ännu mer oroad
              för att uppdraget ska förhalas i ytterligare fyra år.
            </seg>
          </u>
          <note type="speaker" n="d094ae43">
            Anf. 11 JÖRGEN ANDERSSON (M) replik:
          </note>
          <u who="jorgen_andersson_b53b44" xml:id="i-638ce01fbb244ce1-2" n="df74dba0">
            <seg n="e8496104">
              Herr talman! Låt mig börja med att bara kommentera och reflektera
              över Bo Bernhardssons syn på regeringens politik när det gäller
              produktivitetsutveckling. Jag tror att Bo Bernhardssons uppfattning
              är något skev och har kanske influerats av den svartmålning som
              har blivit kutym för Socialdemokraterna. Jag ser inte hur produktivitetsutvecklingen
              skulle missgynnas av att människor flyttas bort från utanförskap
              och till ett innanförskap.
            </seg>
            <seg n="47ea2a5f">
              Vi kan naturligtvis tycka att det finns orimliga krav på vinster
              från bankerna och att det finns en kultur som gör att avkastningskraven
              är alldeles helt skeva. Men att tro att bankerna av sitt hjärtas
              godhet inte skulle övervältra kostnaderna på konsumenterna om
              man ställer ytterligare krav på dem är en otroligt naiv syn på
              hur bankerna fungerar. Jag tror inte att det skulle gagna konsumenterna,
              och jag tror definitivt inte att det skulle gagna tillgängligheten
              för betaltjänster i ett bredare perspektiv.
            </seg>
            <seg n="dc90ac1c">
              När det gäller etableringar av sparbanker och möjligheterna för
              nya sparbanker att växa till måste både Bosse och jag förstå att
              regelbördan och rapporteringsskyldigheterna i sig kanske är ett
              större etableringshinder än tillgången på kapital. Det måste vara
              positivt om man verkligen värnar om att det ska etableras nya
              sparbanker. Att bredda utredningen och se till hur en bättre konkurrensneutralitet
              relativt storbankerna skapas måste vara någonting som även Bo
              Bernhardsson bejakar.
            </seg>
          </u>
          <note type="speaker" n="d928f02f">
            Anf. 12 BO BERNHARDSSON (S) replik:
          </note>
          <u who="bo_bernhardsson_b292df" xml:id="i-5f99378eb8f3aa75-2" n="6efdec43">
            <seg n="28b4947b">
              Herr talman! Jag tror att det är så dystert att någonstans kommer
              alla kostnader till sist att landa hos konsumenterna eller skattebetalarna.
              Just därför måste man ha en bra reglering av bankverksamheten.
              Just därför måste det finnas en konkurrens som begränsar möjligheterna
              att plocka ut vinster. Det är just därför vi måste agera och därför
              som staten måste vara en stark aktör på bankmarknaden. Om bankerna
              släpps helt fria kommer de att plocka ut orimliga vinster, lämna
              människor bakom sig och vältra över alla kostnader på konsumenten.
              Det är därför vi ska vara aktiva och ha en bättre bankpolitik.
            </seg>
            <seg n="1ed4b9f2">
              Jag blir bekymrad. I fyra år har regeringen funderat, utrett
              sparbankerna internt och talat om att göra grundligare utredningar.
              Nu vidgas uppdraget till att ta in andra utredningsuppgifter.
              Det är kanske inte fel, men jag blir inte lugnare – just därför
              att det har gått så långsamt tidigare.
            </seg>
            <seg n="edd60f66">
              Av betänkandet framgår att frågan om egenkapitalbevis kan belysas
              – kan , det står inte ska. Det gör mig också orolig. Jag läser
              hela tiden in att regeringen och majoriteten egentligen inte är
              intresserad. Jag kan inte värja mig mot den misstanken. Man är
              egentligen inte särskilt intresserad. Frågan kan utredas. Ska
              den utredas? Vi tycker att den ska utredas och att en lösning
              ska presenteras för att öka mångfalden och konkurrensen i banksektorn
              och säkra sparbankernas framtid.
            </seg>
            <seg n="e482845c">
              Varför drar man frågan i långbänk? I många fall beror det på
              att man inte tror att man ska få majoritet i kammaren för olika
              förslag. I det här fallet tror jag att ni skulle få majoritet
              om ni lägger fram ett vettigt förslag.
            </seg>
          </u>
          <note type="speaker" n="0f715646">
            Anf. 13 JÖRGEN ANDERSSON (M) replik:
          </note>
          <u who="jorgen_andersson_b53b44" xml:id="i-638ce01fbb244ce1-3" n="df74dba0">
            <seg n="9c8f9756">
              Herr talman! Socialdemokraternas och Bo Bernhardssons aversion
              mot vinster är icke okänd. Den förekommer i olika sammanhang.
              Jag tror tvärtom att vinster skapar mervärden och tillväxt. Att
              det sedan finns överdrivna avkastningskrav inom finanssektorn
              – det begränsar sig kanske inte till finanssektorn – säger väl
              något om systemet som sådant. Där kan vi nog förenas i att det
              finns en hel del att göra.
            </seg>
            <seg n="aef9d580">
              När det gäller sparbankerna är vi egentligen inte oense om att
              vi gärna vill se att villkoren för en bättre konkurrens och en
              tydligare konkurrensneutralitet är önskvärd. Jag tycker att det
              är bra och välkomnar när man nu så tydligt har signalerat att
              man har för avsikt att faktiskt verka i den riktningen.
            </seg>
            <seg n="72392649">
              Jag hoppas att Bo Bernhardsson och jag tillsammans kan fortsätta
              att sätta press på regeringen att lägga fram förslag som ökar
              sparbankernas möjligheter samt stärka konkurrensen och konkurrensneutraliteten
              för sparbankerna. Vi är egentligen inte oense.
            </seg>
          </u>
          <note type="speaker" n="3220f5c2">
            Anf. 14 CARL B HAMILTON (FP):
          </note>
          <u who="carl_b_hamilton_f30000" xml:id="i-414eb7b98d1450af-0" n="ecb2fcc8">
            <seg n="b2a3004d">
              Herr talman! Låt mig börja med att instämma med Bo Bernhardsson.
              Han sade att banker inte är som andra företag. Det är naturligtvis
              riktigt. Vi har sett exempel på att banker och banksystem har
              blivit en stat i staten, kanske inte så mycket i Sverige men i
              andra länder, under bankkrisen.
            </seg>
            <seg n="d1d49ae2">
              Sverige har särskilda bestämmelser för bankerna, och det finns
              en särskild finansinspektion. Det här pekar på ett grundläggande
              problem i banksektorn, som i och för sig inte är nytt utan har
              funnits i alla tider. Vi bygger upp olika regler som ska skydda
              mot bankers felanvändning av sina resurser. Vi kräver oktroj,
              och vi sätter upp olika typer av regler. Vi vidtar en mängd åtgärder
              som återspeglar att banker inte är som andra företag. Men dessa
              regler, staket och skydd skapar samtidigt vinster. De skyddar
              de existerande bankerna mot uppstickare och konkurrens. Det är
              därför på det sättet lättare att göra vinster i banker än i andra
              företag. De är mindre konkurrensutsatta.
            </seg>
            <seg n="b3f9fca5">
              Därför försöker man noga reglera riskdrivna bonussystem. Höga
              ersättningar i bankerna är otvivelaktigt ett resultat av dilemmat
              att samtidigt som man vill skydda landet, medborgarna och företagen
              mot bankkollapser skapar man också risk för övervinster. Feta
              katter, fat cats, brukar det heta på engelska i banksektorn. Detta
              ligger också i botten på en del av de problem som har diskuterats.
            </seg>
            <seg n="9bfafdc5">
              Vi har att hantera detta dilemma år efter år, årtionde efter
              årtionde och kanske faktiskt också århundrade efter århundrade.
              Diskussionen om konkurrens i banksektorn håller vi i stort sett
              alla med om. Samtidigt skapar vi och upprätthåller regler som
              begränsar konkurrensen.
            </seg>
            <seg n="830490c2">
              Sedan har vi frågan om kontanthantering. Jag ska försöka undvika
              att upprepa vad som har sagts, men jag tycker att vi måste vara
              medvetna om att om vi lagstiftar om att banker ska ha skyldighet
              att ha kontor kan vi få samma problem som med mackarna och mackdöden
              – bankerna stänger sina kontor därför att de är olönsamma.
            </seg>
            <seg n="42019f30">
              Då kommer man till den andra lösningen på detta. Det är delvis
              den som regeringen har aviserat i vårpropositionen, nämligen betydligt
              mer pengar till landsbygdservice. 700 miljoner kronor har anslagits,
              varav 400 miljoner kronor nu i vårbudgeten. Det är för olika typer
              av service på landsbygd, som jag förutsätter kan omfatta även
              banker, kontanthantering och kontanthanteringshjälp från affärer
              och mackar på landsbygden – jag höll på att säga lanthandlar,
              men sådana finns ju inte längre.
            </seg>
            <seg n="44d30513">
              Som Jörgen Andersson påpekar bör kontanthantering vara ett konkurrensmedel
              för en del banker. För Handelsbanken är det så. De säger: I varje
              kontor hanterar vi kontanter, vi i Handelsbanken. De andra bankerna
              gör inte det, men de bör fundera på om de inte skulle göra det.
              Det låter kanske lite rått att säga att man ska byta bank, men
              det ligger ändå något i det.
            </seg>
            <seg n="1e710f18">
              Det har diskuterats om man är för eller emot ny teknik. Det är
              klart att vi är för ny teknik. Jag vill även på denna punkt påpeka
              att det i vårpropositionen finns mycket stora resurser för utbyggnad
              av bredband. Jag har skrivit att det är 3,25 miljarder fram till
              2020. Det är alltså en mycket stor investering som görs, vilket
              underlättar för dem som vill göra bankaffärer genom internet.
            </seg>
            <seg n="89109eb2">
              Så till detta med sparbankerna. Jag tycker att oppositionen undviker
              en grundläggande fråga. I betänkandet beskrivs att problemet –
              anledningen till att man inte bara kan införa egenkapitalbevis
              – är att banker då ska gå med enskilt vinstintresse. Det är en
              annan typ av bank än de traditionella sparbankerna. Det blir en
              hybrid mellan den traditionella sparbanken och en affärsbank med
              bankaktier. Man måste reda ut vad som menas med detta.
            </seg>
            <seg n="11b45651">
              Det jag tycker är viktigt i sammanhanget är att sparbankernas
              roll i svensk historia inte är någon Sörgårdshistoria. Tvärtom
              har sparbankerna under bankkrisen i början av 90-talet och i Baltikum
              dess värre varit de som har haft störst problem. Problemet har
              varit att de har haft svaga ägare och att en del sparbanker i
              praktiken har förefallit vara ägarlösa. Då blir det olika typer
              av excesser, som sedan leder till stora förluster.
            </seg>
            <seg n="0d760a41">
              Då är frågan: Kommer egenkapitalbevis – som är ett sätt att införa
              enskilt vinstintresse i de här sparbankerna – att förbättra eller
              försämra situationen? Det är möjligt att det skulle medföra ett
              starkare ägarintresse, starkare ägare i sparbankerna som skulle
              minska riskerna för att sparbankerna går omkull och gör överdriven
              utlåning, som sedan leder till förluster. Det skulle tala för
              egenkapitalbevis.
            </seg>
            <seg n="c1190d2e">
              Det är lite lustigt att den person som allra mest har drivit
              denna fråga – om enskilt vinstintresse i en viss typ av banker
              – är en vänsterpartist, Ulla Andersson. Det är på något sätt ödets
              ironi. Vi kan återkomma till det om ni vill.
            </seg>
            <seg n="d83dda59">
              Jag tycker som sagt att sparbankerna har varit svaga ägare. Hur
              kommer egenkapitalbevis att påverka? Det är en viktig fråga i
              sammanhanget.
            </seg>
            <seg n="b3a5439b">
              Uppdelning av banker har jag inte så mycket att tillägga om.
              Frågan har varit uppe här redan. I Sveriges fall är det lite att
              skjuta löss med kanon att säga att vi ska dela upp de fyra eller
              fem banker som skulle vara aktuella. Jag tror att det är enklare
              att man har en stark finansinspektion och går in med variationer
              beträffande kapitaltäckningskraven beroende på konjunkturen och
              att man har ett robust system för att ta hand om krisande banker
              i efterhand, som det står i utskottsmajoritetens text.
            </seg>
            <seg n="0376d682">
              Att dela upp bankerna är en mycket drakonisk åtgärd. Det tycker
              jag egentligen återspeglar situationen i en del andra länder,
              där banker faktiskt är stater i staten. Enda sättet att klippa
              ned bankerna är att dela upp dem. Men jag tror att vi har en så
              stark statsmakt och en så effektiv finansinspektion och nya stabilitetsråd
              och andra saker att vi i Sveriges fall inte behöver vidta denna
              drakoniska åtgärd. Jag kan inte se att det är en ideologisk fråga,
              utan det handlar mer om att anpassa åtgärderna för att kontrollera
              bankerna efter den lokala situationen i olika länder.
            </seg>
            <seg n="8c5f7506">
              Detta med konsumenterna har jag redan varit inne på, om bättre
              konkurrens är lösningen eller inte.
            </seg>
            <seg n="f49cc3de">
              Det var lite kul att Ulla Andersson började tala om utsugning.
              Äntligen marxistiskt språkbruk från en vänsterpartist! Jag har
              i flera år längtat efter att ge mig in i diskussionen om marxistisk
              ekonomi, men jag har alltid snuvats på den konfekten.
            </seg>
            <seg n="db2ffa3e">
              Men låt mig fråga Ulla Andersson och andra som kanske tittar
              på detta: Vi som har suttit i riksdagen och håller på med ekonomi
              vet att det alltid finns ett krav på oss att man från statens
              sida måste se till att det finns mer kapital. Det kravet har kommit
              vare sig räntan är 5 procent, 4 procent eller som nu 0,75 procent.
              Det är alltid en brist på kapital. Men jag tror att det är ett
              feltänk.
            </seg>
            <seg n="14151b3d">
              Om det finns projekt i svensk ekonomi som inte är lönsamma vid
              en riksbanksränta på 0,75 procent börjar man undra: Ska de projekten
              verkligen genomföras? Klarar man inte det är man inte särskilt
              lönsam – tvärtom. Senare kommer naturligtvis räntan att gå tillbaka
              till 3 eller 4 procent, och då ligger man ännu sämre till.
            </seg>
            <seg n="83ba89b4">
              Jag tror att man ska se det så att det finns en del hjältar i
              vardagen, på banker och på andra håll, som avstyrker investeringsprojekt.
              De personerna är nödvändiga. På samma sätt finns det hjältar i
              vardagen på Kronofogdemyndigheten och andra sådana ställen. Alla
              projekt ska inte genomföras. Alla banklån ska inte ges.
            </seg>
            <seg n="9e396962">
              Men ett problem i botten – med min syn att det finns ett antal
              projekt som inte ska genomföras – är att det förefaller finnas
              en brist på investeringsmöjligheter och projekt i Sverige. Vi
              har sedan flera år tillbaka ett jättelikt bytesbalansöverskott.
              Det är att exportera kapital. Varför investeras inte detta kapital
              i Sverige?
            </seg>
            <seg n="72545e19">
              En sektor som är underkapitaliserad eller som vi inte investerar
              tillräckligt mycket i är bostadssektorn, bostadsbyggandet. Där
              är hyresregleringen sedan 1943 enligt min mening en viktig förklaring.
              Men hur man än vill förklara detta är det alldeles uppenbart att
              det skulle krävas mer investeringar där och att det svenska finansieringssystemet
              inte har levererat detta. Men problemet där tror jag inte ligger
              så mycket på bankerna som på oss politiker och framför allt tidigare
              generationer av politiker.
            </seg>
          </u>
          <note type="speaker" n="546e9435">
            Anf. 15 ULLA ANDERSSON (V) replik:
          </note>
          <u who="ulla_andersson_c170b8" xml:id="i-e511516c91045585-2" n="ca41ad7a">
            <seg n="15b1254d">
              Herr talman! Jag driver frågan om sparbankerna eftersom jag känner
              till deras roll på landsbygden. Om man tittar på finanskrisen
              kan man se: På de orter där sparbankerna fanns fick företagen
              fortsatt tillgång till kapital för sina investeringar och kunde
              fortsätta sin verksamhet, men på de orter där sparbankerna inte
              fanns, utan någon av de fyra storbankerna fanns, drogs beslutanderätten
              bort från de lokala kontoren, företagen fick ändrade lånevillkor,
              och det påverkade deras möjligheter att upprätthålla sysselsättningen.
            </seg>
            <seg n="1300e193">
              Sparbankerna har en otroligt viktig roll på landsbygden, och
              det är utifrån det – och helt enkelt för att öka bankkonkurrensen
              – som jag vill se till att de kan stärka sin ställning där.
            </seg>
            <seg n="7ff03500">
              Därför tycker jag att det är allvarligt när regeringen inte tar
              den frågan på allvar. Jag undrar också om Folkpartiet verkligen
              gör det. Ibland undrar jag till och med om Folkpartiet verkligen
              ingår i en regering när jag hör Carl B Hamiltons inlägg här från
              talarstolen.
            </seg>
            <seg n="c11c6b88">
              Jörgen Andersson talar om herrans tukt och förmaning, och Carl
              B Hamilton hänvisar till att vi har Finansinspektionen. Men vi
              har en politik i dag som gynnar de fyra storbankerna på ett sätt
              som gör att det helt och hållet snedvrider konkurrensen på bankmarknaden.
              Det är ingen annan verksamhet som har staten bakom ryggen på det
              sätt som de fyra storbankerna har. Tittar man på vilken effekt
              det har kan man se att det är ungefär 30 miljarder per år som
              de fyra storbankerna tillsammans tjänar på detta, det vill säga
              hälften av deras vinster efter skatt.
            </seg>
            <seg n="89e85639">
              Då tycker jag att man ibland behöver vidta drakoniska åtgärder,
              till exempel en bankdelningslag, för att komma till rätta med
              den problematiken. Med denna garanti bakom ryggen ökar bankernas
              spekulativa verksamhet. Det är själva grunden för deras excesser,
              eftersom mycket vill ha mer. Det gör att de tar större risker,
              blir mindre granskade och lånar billigare själva och kan på det
              sättet ha ännu mer spekulativ verksamhet. För att komma till rätta
              med detta och förebygga en ny finanskris måste man göra någonting
              mer drastiskt än att öka kapitaltäckningskraven. Det är bara en
              droppe i havet om det smäller till.
            </seg>
          </u>
          <note type="speaker" n="0ff194af">
            Anf. 16 CARL B HAMILTON (FP) replik:
          </note>
          <u who="carl_b_hamilton_f30000" xml:id="i-414eb7b98d1450af-1" n="ecb2fcc8">
            <seg n="1d4908bd">
              Herr talman! Det är riktigt, som Ulla Andersson säger, att bankverksamheten
              till sin karaktär är sådan att regeringar och parlament sedan
              årtionden eller århundraden har infört olika regler som ska skydda
              resten av samhället mot en bank som går i konkurs. Detta sade
              jag också i mitt anförande. På den punkten är vi möjligen inte
              helt oense, även om vi självklart inte är ense.
            </seg>
            <seg n="c874a77d">
              Min invändning handlar om att Ulla Andersson säger att bankdelningsreceptet
              bör tillämpas i Sverige. Jag tror att det är onödigt. Vi har en
              sådan stark stat, en sådan stark finansinspektion, stabilitetsråd,
              riksbank och så vidare. Därför är detta att skjuta löss med kanon.
              Jag tror att vi når syftet att kontrollera bankerna med de instrument
              vi har. Att dela upp dem tror jag är överdrivet.
            </seg>
            <seg n="2aad092a">
              Jag tror, Ulla Andersson, att om vi delade upp dem och gjorde
              denna stora förändring i svensk bankverksamhet skulle vi möjligen
              lura oss själva att tro att vi har löst problemet. I själva verket
              tror jag att problemet i huvudsak skulle bestå. I Sverige är det
              en stark finansinspektion, kapitaltäckningsregler och en ständigt
              återkommande vaksamhet på överdrifter i banksystemet som är den
              effektivare lösningen.
            </seg>
          </u>
          <note type="speaker" n="e87c83da">
            Anf. 17 ULLA ANDERSSON (V) replik:
          </note>
          <u who="ulla_andersson_c170b8" xml:id="i-e511516c91045585-3" n="ca41ad7a">
            <seg n="e7874b1a">
              Herr talman! Vi har i dag en banksektor som är ungefär fyra och
              en halv gånger vår bnp om vi räknar in bankernas verksamhet utomlands.
              De är alltså för stora för att tillåtas gå omkull, och de är för
              stora för att räddas. Då talar du, Carl B Hamilton, om att vi
              ska skjuta med hagelgevär eller vad det var.
            </seg>
            <seg n="50ce651e">
              Swedbank var faktiskt nära att gå omkull. De var bara timmar
              från att gå omkull för några år sedan. SEB var några dagar från
              att gå omkull. Nu är det ungefär som om det aldrig har hänt. De
              har utdelningsfest, de har bonusfest, och det verkar som om de
              gör allt de kan för att slippa undan kapitaltäckningskrav och
              så vidare.
            </seg>
            <seg n="bee5bdf1">
              När bankerna har staten, det vill säga skattebetalarna, bakom
              ryggen driver det fram en verksamhet som inte är samhällsnyttig.
              Oavsett hur strikt vi reglerar denna verksamhet kommer de att
              utgöra ett hot mot den finansiella stabiliteten så länge denna
              garanti finns kvar bakom ryggen. Eftersom de har staten bakom
              ryggen lånar de själva billigare på marknaden. Det är där som
              deras stora vinst kommer till stånd. Det gör att de själva kan
              sätta andra bankers konkurrensmöjligheter ur spel med hjälp av
              staten, och det är inte bra. Det gör också att de kan spekulera
              eftersom de spekulerar med andras pengar, kan man säga. Aktierna
              täcker bara ungefär 4 procent av deras omsättning.
            </seg>
            <seg n="d16dc1c0">
              Det är en spekulativ verksamhet som drivs fram av att staten
              finns bakom ryggen – någon form av moral hazard som inleds. Det
              är själva grunden till hela denna problematik. Då måste man komma
              åt den. Det gör man inte med lite högre kapitaltäckningskrav.
              Så är det. Hur starkt och stort Finansdepartementet än blir går
              det inte att helt undgå själva kärnfrågan, att staten garanterar
              bankernas verksamhet. Det måste vi komma till rätta med. Det är
              därför som vi föreslår en bankdelningslag. Men vi föreslår också
              en finansskatt på bankerna. Det skulle också påverka den finansiella
              stabiliteten.
            </seg>
          </u>
          <note type="speaker" n="8b3039b2">
            Anf. 18 CARL B HAMILTON (FP) replik:
          </note>
          <u who="carl_b_hamilton_f30000" xml:id="i-414eb7b98d1450af-2" n="ecb2fcc8">
            <seg n="3996c289">
              Herr talman! Vi har hört Ulla Andersson motivera sin ståndpunkt
              tidigare. Jag ska egentligen påpeka en företeelse snarare än att
              replikera, vilket jag tycker att jag redan har gjort. Det finns
              de i Sverige som är mycket negativa till samarbetet inom Europeiska
              unionen som syftar till att just hantera det problem som höll
              på att knäcka Swedbank och SEB i Lettland, nämligen bristen på
              gränsöverskridande bankinspektion och åtgärder som skulle hantera
              den typen av frågor. Det har blivit mycket viktigare sedan dess
              för svenska banker och för alla europeiska banker. Man måste ha
              en stark företrädare för det gemensamma europeiska intresset.
              I detta fall blir det väl ECB, till att börja med i alla fall,
              som håller bankerna i herrans tukt och förmaning och ser till
              att de inte spelar ut sina dotterbanker mot moderbanker, att de
              inte flyttar vinster och att de inte skapar finanskriser i enskilda
              medlemsländer som sedan sprider sig till andra länder.
            </seg>
            <seg n="96b3fcac">
              Jag skulle välkomna om till exempel Ulla Andersson med sitt starka
              intresse för bankerna och bankväsendet anslöt sig exempelvis till
              Folkpartiet som är mycket intresserade av en starkare europeisk
              tillsyn och en starkare europeisk mekanism för att ta hand om
              banker som håller på att gå omkull. På det sättet tror jag att
              man skulle minska de stora riskerna i sammanhanget, och det är
              de gränsöverskridande bankernas excesser. Det vore välkommet om
              vi så småningom kunde få en enighet i detta hus om att den europeiska
              vägen att lösa dessa problem är den rätta vägen och den nödvändiga
              vägen.
            </seg>
          </u>
          <note n="9c8896a4">
            Överläggningen var härmed avslutad.
          </note>
          <note n="b76a822d">
            9 § Ändrade prisregler enligt lagen om elektronisk kommunikation
          </note>
          <note n="185bed09">
            Tredje vice talmannen konstaterade att ingen talare var anmäld.
          </note>
          <note n="84cdc535">
            10 § Tobaksfrågor, alkoholfrågor och narkotika- och dopningsfrågor
          </note>
          <note type="speaker" n="1f671dfb">
            Anf. 19 CHRISTER ENGELHARDT (S):
          </note>
          <u who="christer_engelhardt_ae498f" xml:id="i-f6518eab5edd1b4a-0" n="e5ea8dda">
            <seg n="9ab9e1ad">
              Herr talman! Vi ska nu ha en gemensam debatt om tre motionsbetänkanden
              som var för sig tar upp tobaksfrågor, alkoholfrågor samt narkotika
              och dopningsfrågor. Dessa betänkanden berör mellan 11 och 48 motioner,
              vilket kan anses lite för ett så omfattande område inom folkhälsopolitiken.
              Men förklaringen är att en hel del motioner har avhandlats i samband
              med budgetdebatten som var strax före juluppehållet samt att utskottet
              har valt att behandla flertalet motioner genom förenklad behandling
              då dessa har varit uppe till behandling i tidigare betänkanden
              under denna mandatperiod. Därmed inte sagt, herr talman, att frågorna
              för den skull är oviktiga eller inte kommer att beröras i denna
              debatt, snarare tvärtom.
            </seg>
            <seg n="88d7b3cf">
              Herr talman! Låt mig få börja med området tobaksfrågor. Vi vet
              i dag att rökning är den vanligaste yttre orsaken till sjukdomar
              och för tidig död. Många av de tusentals kemiska ämnen som bildas
              när cigaretter brinner har kända skadeeffekter på människan. Rökning
              och tobaksbruk har mycket stora folkhälsorisker.
            </seg>
            <seg n="b22df863">
              Det är dock glädjande att andelen rökare i samhället minskar,
              men fortfarande är problemet mycket stort – ca 6 400 personer
              dör varje år av rökning. Att sluta röka innebär att cancerrisken
              minskar allteftersom tiden går efter rökstoppet. Passiv rökning
              under en längre period innebär samma hälsorisker som för rökaren.
              Ca 200 dödsfall per år beror på passiv rökning.
            </seg>
            <seg n="2a0535c6">
              Trots att rökningens risker är väl kända röker ca 11 procent
              av männen och 13 procent av kvinnorna i Sverige. Hälften av alla
              rökare beräknas dö till följd av sin rökning. De förlorar i genomsnitt
              tio år av sin förväntade livslängd. Varje år orsakar rökningen
              ca 10 000 cancerfall i Sverige, vilket är ungefär 25 procent av
              alla cancerfall. Jag skulle våga mig på att säga att det bästa
              sättet att förebygga cancer är att sluta röka.
            </seg>
            <seg n="c2e08921">
              Nu vet vi att Cancerfonden i dagarna har kommit med en rapport
              och att även Socialstyrelsen har varit ute med en rapport om siffror
              kring rökning. Men oavsett, herr talman, är det tydligt att rökningen
              har mycket stora folkhälsorisker. Det hörs också fler röster för
              att vi politiskt bör fatta beslut om ett rökfritt Sverige. Regeringar
              och parlament i andra länder har redan gjort det. De har satt
              ett slutdatum för tobaksbruket och formar nu strategier för att
              fasa ut bruket.
            </seg>
            <seg n="6e9731bf">
              Irland har gjort en plan för att bli rökfritt till år 2025. Nya
              Zeeland siktar på samma årtal, och Finland har bestämt sig för
              2040 som slutår. Strategin med tobakspolitiska planer kopplade
              till ett slutdatum för tobaksbruket har internationellt fått namnet
              Tobacco Endgame.
            </seg>
            <seg n="2b2a9c8d">
              Tobaks- och folkhälsoexperter i Sverige föreslår att regering
              och riksdag beslutar om 2025 som mål för utfasningen av rökningen
              i vårt land och att mindre än 5 procent av befolkningen då ska
              röka. Målet nås genom att Sverige på allvar och fortlöpande genomför
              den breda strategi som Världshälsoorganisationens tobakskonvention
              anvisar och som Sverige anslöt sig till redan 2005. Det är hög
              tid att vi i Sverige fattar ett utfasningsbeslut. Även om vi politiskt
              för dagen inte anser oss ha ett tydligt fastställt datum är det
              hög tid att vi börjar röra oss i den riktningen.
            </seg>
            <seg n="0306e2ed">
              Enligt rapporten The Tobacco Control Scale Status Report 2013
              in Europe , som är skriven av Luk Joossens och Martin Raw på uppdrag
              av the Association of European Cancer Leagues, hör Sverige till
              de länder i Europa som får bakläxa på sin tobakspolitik. I rapporten
              rankas 34 europeiska länders tobakspolitik och tobaksförebyggande
              arbete under 2013. Sverige har halkat bakåt i rankningen jämfört
              med tidigare mätningar, och vi ligger nu på elfte plats efter
              bland andra Turkiet, Spanien och Ukraina.
            </seg>
            <seg n="d02fd714">
              Enligt Margaretha Haglund, tobakspolitisk expert hos den oberoende
              tankesmedjan Tobaksfakta, visar undersökningen tydligt hur Sverige
              struntar i att förstärka sin tobakspolitik med de åtgärder som
              anses ha effekt på tobaksbruket. Tyvärr handlar det inte enbart
              om en rankning utan i slutändan om liv och död för våra barn och
              unga, säger Margaretha Haglund.
            </seg>
            <seg n="b547df2a">
              När en kartläggning genomfördes för första gången 2004 hamnade
              Sverige på femte plats bland Europas länder. Sedan dess har vi
              placerat oss allt sämre varje gång mätningen gjorts, och nu ligger
              Sverige alltså på plats elva – med 48 av 100 möjliga poäng. När
              det gäller offentligt finansierade informationskampanjer om tobak
              har vi exempelvis inte fått några poäng alls eftersom inga sådana
              har genomförts. Våra textbaserade hälsovarningar – utan varningsbilder
              – på tobaksförpackningar ger bara 1 av 10 möjliga poäng på det
              området.
            </seg>
            <seg n="a421eb36">
              Rapportens författare skriver om Sverige att det inte har skett
              några tydliga tobakspolitiska framsteg här sedan 2005 då rökförbudet
              i serveringsmiljöer infördes.
            </seg>
            <seg n="2596056c">
              Vi socialdemokrater har här i riksdagen motionerat vid olika
              tillfällen och lyft fram olika viktiga delar vi anser skulle kunna
              bidra till ett minskat tobaksbruk. Det handlar om att begränsa
              och stoppa den illegala försäljningen, att den legala försäljningen
              går i linje med tobakslagen, att ålderskontroll vid försäljning
              upprätthålls och så vidare. I ett av de betänkanden vi i dag debatterar
              har vi rödgröna fått majoritet för en av dessa viktiga delar,
              nämligen tillståndsplikt för försäljning.
            </seg>
            <seg n="31def5cd">
              För att minska tobaksbruket bland ungdomar anser vi det viktigt
              att minska tillgängligheten till tobak. Åldersgränsen för köp
              av tobak är i dag 18 år, men denna gräns upprätthålls inte alltid.
              För några år sedan infördes skärpta sanktioner och anmälningsplikt
              för cigarettförsäljning. Vi anser dock att det behövs ytterligare
              skärpningar för att incitamenten att sälja till minderåriga ska
              minimeras.
            </seg>
            <seg n="b474a9b2">
              Vi föreslår därför att det görs en översyn av tobakslagen för
              att möjliggöra tillståndsplikt för försäljning av tobak. Det innebär
              att en handlare som säljer tobak till minderåriga skulle få sitt
              tillstånd indraget. En licensiering skulle kunna öka efterlevnaden
              av åldersgränsen, men den skulle även kunna minska den illegala
              importen och distributionen av tobak. Det är ingen hemlighet att
              det ofta är organiserad brottslighet som ligger bakom cigarettsmugglingen.
              Det intygar både tullen och polisen. En licensiering skulle tillsammans
              med insatser från tull och polis kunna minska det illegala inflödet
              av tobak.
            </seg>
            <seg n="52304f52">
              Jag är glad att vi nu kan rikta ett tillkännagivande till regeringen
              att göra en översyn för att möjliggöra tillståndsplikt för försäljning
              av tobak och därefter skyndsamt återkomma till riksdagen med ett
              förslag på hur denna ska utformas. Det gäller givetvis, herr talman,
              om riksdagen vid dagens votering beslutar det.
            </seg>
            <seg n="3afc98ce">
              Herr talman! Det andra och tredje området vi har att behandla
              i denna debatt är alkohol- och narkotikafrågor. När det gäller
              inriktningen på arbetet mot droger bör de förebyggande insatserna
              stödjas av en restriktiv alkoholpolitik och en tydlig narkotikalagstiftning.
              För att en restriktiv alkoholpolitik ska bli effektiv är det viktigt
              att detaljhandelsmonopolet, alltså Systembolaget, försvaras. Systembolaget
              är, vid sidan om en aktiv prispolitik, ett av våra viktigaste
              alkoholpolitiska instrument för folkhälsan på detta område.
            </seg>
            <seg n="c6046554">
              Det finns också andra viktiga delar vi socialdemokrater lyfter
              fram som förslag och som mycket väl ryms inom den restriktiva
              alkoholpolitiken. Förslagen är exempelvis
            </seg>
            <seg n="a2a47fec">
              Vidare bör möjligheterna att införa varningstexter på alkoholförpackningar
              prövas. Det skulle göra det svårare att smuggla och sälja vidare
              förpackningar som saknar märkning. Den nationella skattemärkning
              som EG-rätten tillåter är en åtgärd med liknande effekt. Det är
              också viktigt att prövning av serveringstillstånd ses som en social
              fråga i kommunerna och inte bara som en näringslivsfråga.
            </seg>
            <seg n="1fed70b1">
              Herr talman! Kraftsamling för arbetet med ungdomar när det gäller
              alkohol och narkotika har för oss socialdemokrater länge varit
              ett prioriterat arbete – även när vi var i regeringsställning.
              Utgångspunkten som vi ser det är att det behövs en stark nationell
              resurs för att driva det alkohol- och narkotikaförebyggande arbetet
              i en tid då ungdomar har ökad tillgänglighet till både alkohol
              och narkotika och i en tid då totalkonsumtionen av alkohol hos
              befolkningen har ökat.
            </seg>
            <seg n="029fee3e">
              År 2011 hävdade Riksrevisionen i sin granskning av det statliga
              stödet i alkoholpolitiken, RRS10, att det inte går att hävda att
              den bidragsstödda verksamheten till kommuner och ideella organisationer
              gett någon särskild effekt. Enligt Riksrevisionen framstår det
              inte heller som troligt att de statliga myndigheternas tillsyn
              påverkar barns och ungdomars tillgång till alkohol eller deras
              alkoholkonsumtion. Riksrevisionen ifrågasätter därför om det är
              effektivt att staten fortsätter med sitt stöd till lokalt förebyggande
              arbete, i varje fall som stödet hitintills inriktats, styrts och
              följts upp.
            </seg>
            <seg n="0a5fb043">
              Lokalt förebyggande arbete är oerhört värdefullt och bör stödjas
              även i fortsättningen, men samhället måste bli bättre på att koordinera
              sina insatser, involvera föreningsliv och andra ideella krafter
              och nå de unga som befinner sig i riskzonen. Alkoholkonsumtionen
              är en central faktor när det gäller sociala problem och våld bland
              ungdomar.
            </seg>
            <seg n="b633e966">
              Att minska alkoholbruket bland ungdomar är av största vikt. Visserligen
              kan det noteras en minskning i ungdomars alkoholkonsumtion, men
              det handlar om en minskning från en hög nivå.
            </seg>
            <seg n="647e77ce">
              Förvisso ser vi positivt på ANDT-strategins långsiktiga mål att
              antalet barn och unga som debuterar tidigt med alkohol successivt
              ska minska. Men vi socialdemokrater anser att det behövs en ambitionshöjning
              när det gäller arbetet för att minska alkoholbruket bland ungdomar.
              Som socialdemokrat ser jag inget hinder i att vi håller en fortsatt
              hög nivå samt att vi kan göra en ambitionshöjning även när siffrorna
              för dagen går i positiv riktning. Det vi efterlyser är koordinerade
              insatser, och vi behöver knyta ihop de nationella, regionala och
              lokala nivåerna.
            </seg>
            <seg n="bdc3dda5">
              Vi har som en del i detta föreslagit att regeringen får i uppdrag
              att utarbeta en nationell handlingsplan för att minska alkoholbruket
              bland ungdomar. Vid utarbetandet av en handlingsplan bör behovet
              av förändringar i lagstiftningen prövas samtidigt som det utarbetas
              förslag när det gäller arbete med attityder. Lokalt förebyggande
              arbete är viktigt ur flera aspekter, och det bör ses över hur
              lokalt, regionalt och nationellt preventivt arbete kan och ska
              samverka. Det tror vi socialdemokrater ökar medvetenheten om alkoholens
              roll för lokalsamhället, kommunerna och landstingen. Därigenom
              ökar stödet för att genomföra effektiva åtgärder, både lokalt
              och nationellt, som begränsningar av tillgänglighet, tillsyn av
              servering och polisarbete mot langning och olovlig försäljning.
            </seg>
            <seg n="ee284059">
              Herr talman! Jag är glad att vi i utskottet har en majoritet
              i frågan om en nationell handlingsplan för att minska tobaksbruket
              bland ungdomar. Jag hoppas att det också blir riksdagens beslut
              vid dagens votering.
            </seg>
            <seg n="c03badf2">
              Herr talman! Den borgerliga regeringen drev under våren 2008
              igenom att privatpersoner ska kunna föra in alkoholdrycker i Sverige
              också för annan persons räkning. Vi anser att beslutet var felaktigt.
              Utvecklingen har visat att beslutet inte fungerar som det var
              tänkt. Det finns en rad privata företag som via bland annat hemsidor
              tar emot beställningar och kör hem alkohol till privatpersoner.
              Dessa företag är i praktiken inte bara transportörer, som det
              var tänkt i lagen, utan bedriver också en förtäckt detaljhandel
              som undergräver detaljhandelsmonopolet.
            </seg>
            <seg n="930c6a87">
              Finland och Norge har förtydligat sin lagstiftning för att skydda
              sitt detaljhandelsmonopol. Sverige bör på samma sätt som våra
              nordiska grannar förtydliga lagstiftningen. Vi socialdemokrater
              anser att regeringen bör återkomma till riksdagen med ett förslag
              om detta.
            </seg>
            <seg n="2288888c">
              Flera av de nätaktörer som erbjuder svenskar att köpa alkohol
              är inte bara transportörer utan sysslar med alkoholförsäljning.
              De är ofta profilerade lågprisaktörer som lockar kunder genom
              att inte betala skatt och felaktigt påstår att kunderna inte heller
              behöver göra det. Vi har också sett exempel på rena samarbeten
              mellan dessa aktörer och vanliga livsmedelskedjor. Denna utveckling
              och uppluckring av detaljhandelsmonopolet måste stoppas.
            </seg>
            <seg n="b398a5fd">
              Herr talman! Tull och polis har viktiga roller i kampen mot narkotika,
              men arbetet mot narkotika måste ske på bred front. Utvecklingen
              på nätet försvårar arbetet med att kontrollera tillgången till
              narkotika. Marknadsföringen på webbsidor och internetforum är
              tillgänglig för alla, vilket ökar risken för spridning. Ofta saluförs
              nya preparat som ännu inte narkotikaklassats.
            </seg>
            <seg n="d2488b18">
              Så snart ett preparat blivit narkotikaklassat kommer ett nytt
              preparat med liknande sammansättning ut på marknaden. För att
              komma åt detta har vi socialdemokrater drivit frågan om så kallad
              familjeklassning av narkotiska preparat. Vi har dock valt att
              inte reservera oss i frågan, då vi i socialutskottet fått del
              av synpunkter från Folkhälsomyndigheten, Läkemedelsverket, den
              nationella tullspecialisten och regeringen som samstämmigt vägt
              samman för- och nackdelar med familjeklassning. Fördelen är att
              man kan klassa ämnen som ännu inte dykt upp på marknaden, men
              nackdelen är att om det finns minsta tvekan måste ärendet avgöras
              i domstol. Detta är en process som enligt uppgift kan ta flera
              år. De ansvariga myndigheterna anser därför att det är viktigt
              att tills vidare fortsätta med en klassning ämne för ämne.
            </seg>
            <seg n="50bb77db">
              Genom riksdagsbeslut har myndigheterna fått ökade möjligheter
              att hitta de nya substanserna. Förfarandet vid klassificering
              är betydligt snabbare i dag än tidigare. Ändringen i narkotikalagstiftningen
              har också gjort det möjligt för polis och tull att beslagta substanser
              i avvaktan på beslut om klassning.
            </seg>
            <seg n="0bf46fcf">
              Sverige har också vid flera tillfällen i samarbetet inom EU påtalat
              behovet av att påskynda handläggningen av narkotikaklassning,
              och EU-kommissionen arbetar med att ta fram förslag på hur detta
              ska gå till. Vi socialdemokrater har som sagt i detta läge valt
              att inte reservera oss i frågan om familjeklassning men avser
              att noga följa utvecklingen. Vi förbehåller oss dock rätten att
              återkomma i frågan.
            </seg>
            <seg n="ea95451e">
              Herr talman! När det gäller arbetet mot droger är det viktigt
              att Sverige har en fortsatt hög svansföring med målsättningen
              ett narkotikafritt samhälle och att vi inom politiken inte viker
              en tum för de narkotikaliberala krafter som ständigt försöker
              ta sig in i den politiska debatten och på den narkotikapolitiska
              arenan.
            </seg>
            <seg n="3a794e78">
              Det är med oro som jag i dag tar del av den debatt som försöker
              få fäste om legalisering av bland annat cannabis. Det som riktigt
              oroar mig är att det finns ett tydligt driv av unga framtida politiker
              i etablerade politiska ungdomsförbund. Jag ska citera en mening
              ur Centerpartiets ungdomsförbunds sakpolitiska program år 2013,
              som finns att läsa på deras hemsida: CUF anser att cannabis bör
              regleras och beskattas på samma sätt som alkohol.
            </seg>
            <seg n="53f31740">
              Jag är medveten om att de politiska ungdomsförbunden har en egen
              roll och en egen agenda, och det ska självklart så få vara. Jag
              kan ändå inte låta bli att säga att man får räkna med att omvärlden
              reagerar när ett etablerat ungdomsförbund, enligt mitt sätt att
              se det, skolar framtidens blivande centerpolitiska företrädare
              som enligt mig inte står på samma arena mot narkotikaliberaliseringen.
            </seg>
            <seg n="5004eff7">
              Herr talman! Jag vill upprepa det jag nyss sade, att det är viktigt
              att Sverige har en fortsatt hög svansföring med målsättningen
              ett narkotikafritt samhälle och att vi inom politiken inte viker
              en tum för de narkotikaliberala krafter som ständigt försöker
              ta sig in i den politiska debatten och på den narkotikapolitiska
              arenan.
            </seg>
          </u>
          <note n="096ca76d">
            Herr talman! Med det anförda står vi socialdemokrater självklart
            bakom samtliga våra reservationer, men för tids vinnande yrkar
            jag bifall till reservation 2 i betänkande SoU13 Tobaksfrågor
            , och till reservation 2 i betänkande SoU14 Alkoholfrågor . Vidare
            yrkar jag bifall till socialutskottets tillkännagivande i betänkande
            SoU13, punkt nr 6, Tillståndsplikt för försäljning , och avslag
            på reservation 4, och jag yrkar bifall till socialutskottets tillkännagivande
            i betänkande SoU14, punkt nr 9, Handlingsplan för minskat alkoholbruk
            bland ungdomar och avslag på reservation 7.
          </note>
          <note n="968086c5">
            I detta anförande instämde Ann Arleklo, Lennart Axelsson, Lena
            Hallengren, Gunnar Sandberg och Meeri Wasberg (alla S).
          </note>
          <note type="speaker" n="22293d9f">
            Anf. 20 ISABELLA JERNBECK (M):
          </note>
          <u who="isabella_jernbeck_2153e5" xml:id="i-74f1860011906996-0" n="abeb0ffe">
            <seg n="874f6ad7">
              Herr talman! Grunden i de tre betänkandena är ANDT-strategin
              som vi beslutat om. Där finns de övergripande målen ett samhälle
              fritt från narkotika och dopning, minskade sociala och medicinska
              skador av alkohol och ett minskat tobaksbruk. Speciellt uppmärksammas
              åtgärder för att minska ungdomars tobaksbruk och alkoholkonsumtion
              och en nolltolerans mot narkotika.
            </seg>
            <seg n="2dd2619a">
              Den inriktning för alkohol, narkotika, dopning och tobak som
              har beslutats ligger fast 2011–2015. Här finns konkreta åtgärder
              för att nå förslagen i propositionen. Det finns också långsiktiga,
              breda satsningar på ett viktigt samarbete mellan kommuner och
              landsting. Det pågår åtgärdsprogram under hela denna tid; i dag
              pågår det tredje sedan strategin beslutades. I varje budget finns
              också statliga uppdrag och satsningar. Dessutom finns ett uppdrag
              om utvärdering av strategin där man tittar på hur målen uppfylls
              och om ANDT-politiken är ändamålsenlig.
            </seg>
            <seg n="17f3fa25">
              Hur ser läget ut i dag? Jag ska börja med tobaken. Här finns
              både en positiv utveckling och oroande trender. I dag röker ungefär
              10 procent av Sveriges befolkning dagligen. Lägger vi till då-och-då-rökarna
              hamnar vi lite högre. Det är en halvering av rökningen sedan 80-talet.
              Det är bra om vi jämför med EU där ett land som sticker ut är
              Grekland med 40 procent rökare.
            </seg>
            <seg n="ca8b3f02">
              Det oroande är att bland ungdomar i årskurs 2 på gymnasiet röker
              ungefär 40 procent. Vidare skulle en tredjedel av alla cancerfall
              i Sverige kunna undvikas om alla slutade röka. Varje år har Sverige
              12 000 dödsfall på grund av rökning – det är en högre siffra än
              Socialdemokraternas representant redovisade – och i hela EU är
              det 700 000 dödsfall på grund av rökning.
            </seg>
            <seg n="52f25531">
              Det är därför viktigt att vi gör ännu fler informationsinsatser
              och visar att det är nolltolerans som gäller där barn och ungdomar
              rör sig, till exempel på skolgårdar, talar om skadliga effekter
              och visar dem och ser över hur vi kan få fler rökfria platser.
            </seg>
            <seg n="fde137b6">
              Folkhälsomyndigheten har fått i uppdrag av regeringen att titta
              på effekterna av passiv rökning, erfarenheten från andra länder
              och om rökningen i sin helhet minskar om den förbjuds på fler
              platser.
            </seg>
            <seg n="738b5552">
              Vi har också tagit beslut om kontrollköp, vilket införs från
              den 1 maj i år. Det är bra att tillsynen av försäljningen av cigaretter
              på så vis förbättras.
            </seg>
            <seg n="12ff56f7">
              I utskottet har vi diskuterat försäljning av tobak och om det
              för handlaren ska krävas tillstånd eller som i dag anmälning.
              Frågan har varit om tillstånd minskar den olagliga försäljningen
              eller enbart ökar krånglet för företagarna. Vi har landat i att
              det ger ökat krångel och byråkrati, men ger det effekt?
            </seg>
            <seg n="d47cd01b">
              Ett av mina barn är under 18 år, och jag frågade honom och hans
              kompisar om det är många i deras ålder som röker. De svarade att
              det är många. Då frågade jag hur de får tag i cigaretter, och
              de förstod inte frågan. Det är bara att handla i tobaksaffären,
              sade de. De fattade inte varför jag frågade hur de får tag i cigaretter,
              för det är så lätt.
            </seg>
            <seg n="82703279">
              Tillståndsplikt kan i och för sig vara bra, men jag tror att
              vi måste göra mer. Vi måste titta på tillsynen, för det ska förstås
              inte säljas cigaretter till ungdomar under 18 år. Det ska vara
              lika svårt som att handla på Systembolaget för dem under 20 år.
            </seg>
            <seg n="063ac93e">
              Vi har också diskuterat frågan om plain packaging. Konstitutionsutskottet
              har uttalat att det skulle strida mot tryckfrihetsförordningen,
              alltså att vår grundlag inte tillåter det. Men med det nya tobaksdirektivet
              inom EU blir det möjlighet att sätta bilder och texter på 65 procent
              av förpackningen, vilket är bra. Kanske kan de hemska varningsbilderna
              avskräcka någon.
            </seg>
            <seg n="e1fe2a8b">
              Att höja tobaksskatten är ett annat instrument som är bra. När
              jag besökte tullen för ett par veckor sedan berättade de dock
              att när tobaksskatten höjdes väldigt mycket på 80-talet ökade
              smugglingen. Beslagen ökade från 50 000 cigaretter i månaden till
              1 miljon cigaretter i månaden. Det är alltså fråga om en avvägning.
            </seg>
            <seg n="d5b782dd">
              En annan bra sak i tobaksdirektivet är att man ska kunna märka
              cigaretter, spåra dem som kommer in olagligt och beslagta dem.
            </seg>
            <seg n="d57d3e66">
              Jag fortsätter med narkotikan. Här är trenderna inte positiva.
              Det finns en allmän attityd och inställning till vissa droger,
              till exempel cannabis, som är mer liberal. Många förespråkar en
              avkriminalisering. Det finns liberaliseringsströmmar runt om i
              världen, till exempel i delstater i USA och i landet Uruguay.
            </seg>
            <seg n="ac628694">
              Det oroande är att det inte är fråga om att några nya forskningsrön
              visar att det är ofarligt att bruka cannabis utan att det är en
              folkopinion som har fått politikerna att svänga och släppa det
              fritt. Forskning visar att det är farligt med cannabis, speciellt
              för ungdomar eftersom hjärnan inte är fullt utvecklad förrän i
              25-årsåldern. Det är dokumenterat att det speciellt påverkar närminnet.
            </seg>
            <seg n="f882a676">
              Därför är det bra att vi står fast vid en mycket restriktiv narkotikapolitik.
              Regeringen utreder också skärpning av straff för narkotikabrott.
            </seg>
            <seg n="42c935fa">
              Utskottet har också diskuterat familjeklassning av narkotika,
              det vill säga att kunna narkotikaklassa ämnen som har ungefär
              samma effekt, för att hindra spridning. Det är en bra tanke eftersom
              vi vill hindra spridning. Nackdelen är dock, som Christer Engelhardt
              beskrev, att man vid minsta tvekan om ett enskilt preparat måste
              gå till domstol, vilket kan ta lång tid.
            </seg>
            <seg n="b719aea3">
              Därför ligger myndigheternas rekommendationer att klassa ämne
              för ämne fast. Det är tre myndigheter som har gett sin syn på
              detta. Folkhälsomyndigheten anser att det är säkrare att bedöma
              ämne för ämne. Läkemedelsverket ser inte familjeklassning som
              ett alternativ. Även Tullverket har varit skeptiskt till detta.
            </seg>
            <seg n="474362ca">
              Regeringen har vidtagit åtgärder för att minska tidsåtgången
              så att man ska kunna klassa nya substanser snabbare. Utvecklingen
              följs noga, för vårt mål är att hindra spridning av droger. Även
              inom Europasamarbetet arbetas det med dessa frågor. Att polis
              och tull kan beslagta substanser i väntan på klassning är bra.
            </seg>
            <seg n="d0c7386f">
              Herr talman! När det gäller alkoholen finns det vissa positiva
              trender. Sedan 2004 har alkoholkonsumtionen minskat, bland annat
              bland ungdomar. Centralförbundet för alkohol- och narkotikaupplysning,
              CAN, har gjort undersökningar som visar att fler inte dricker
              alls och att konsumtionen har gått ned. I alla grupper har den
              gått ned utom i riskgruppen kvinnor 60–80 år.
            </seg>
            <seg n="b208b19f">
              Det finns givetvis stora folkhälsoproblem med bruk och missbruk.
              Siffrorna pendlar mellan att 330 000 och 600 000 personer över
              18 år lider av ett farligt bruk eller missbruk. Ungefär 80 000
              räknas som tunga missbrukare.
            </seg>
            <seg n="a68a96b2">
              Det ligger ett stort ansvar på kommuner och landsting att möta
              dessa personer och sätta in hjälpinsatser. ANDT-strategin gör
              det också tvingande att samarbeta i dessa frågor.
            </seg>
            <seg n="622998dc">
              Socialstyrelsen har i veckan presenterat nya nationella riktlinjer
              för missbruks- och beroendevård där tillgängligheten till psykosocial
              behandling i primärvården och företagshälsovården ökas.
            </seg>
            <seg n="49acc0c2">
              Det är prioriterat att arbeta för att minska alkoholkonsumtionen
              bland ungdomar. Mycket görs redan i dag, och det är som jag sade
              tidigare positivt att alkoholkonsumtionen har gått ned.
            </seg>
            <seg n="490f0438">
              Hur mycket har den då gått ned? Låt mig ge några exempel. Sedan
              man började mäta 1977 har vi i dag den lägsta nivån bland pojkar
              i årskurs 9. För flickor i samma årskurs är det den lägsta konsumtionen
              sedan 1986. För gymnasieungdomar har den också gått ned och är
              den lägsta nivån sedan 2004.
            </seg>
            <seg n="c535eab0">
              I regeringens åtgärdsprogram finns konkreta exempel på metoder
              för att skjuta upp debuten och den skadliga konsumtionen samt
              för att minska langningen och upprätthålla åldersgränsen.
            </seg>
            <seg n="a090b86e">
              En viktig grupp är förstås föräldrarna. Genom arbetet i Tänk
              om får man med föräldrarna, som ju är de viktigaste personerna
              i ungdomarnas liv också när det gäller att få ned konsumtionen.
            </seg>
            <seg n="be038620">
              Ett annat prioriterat mål är ökad kunskap om marknadsföring av
              alkohol och effekten av den på konsumtionen. Även här har det
              gjorts en utredning och kartläggning av i vilken omfattning barn
              och ungdomar exponeras för reklam i digitala medier. Här finns
              förslag på marknadsföringsavgifter. Utredningen har överlämnats
              till regeringen och bereds i Regeringskansliet.
            </seg>
            <seg n="b4cbfd11">
              Ytterligare utredning pågår när det gäller marknadsföring och
              e-handel. Regler för tillsyn gäller marknadsföring och hemleveranser.
              Det finns i dag ett kommittédirektiv om e-handel och hemleverans
              av alkoholhaltiga drycker till konsumenter. Man ska särskilt titta
              på åtgärder som förhindrar att ungdomar under 20 år att få tillgång
              till alkohol.
            </seg>
          </u>
          <note n="b844d3d2">
            Herr talman! Efter dessa kommentarer till de tre betänkandena
            yrkar jag bifall till utskottets förslag.
          </note>
          <note type="speaker" n="8ff798c1">
            Anf. 21 CHRISTER ENGELHARDT (S) replik:
          </note>
          <u who="christer_engelhardt_ae498f" xml:id="i-f6518eab5edd1b4a-1" n="e5ea8dda">
            <seg n="6d1c8549">
              Herr talman! Isabella Jernbeck sade i sitt anförande att hon
              har en högre siffra än jag för antalet dödsfall i Sverige beroende
              på rökning. Socialstyrelsen kom ju för en månad sedan med en rapport
              som pekade på den siffran, men man räknade då ihop olika aspekter,
              till exempel dödsfall direkt relaterade till rökning och dödsfall
              till följd av sjukdomar som orsakats av rökning och som tidigare
              inte räknats in i statistiken. Cancerfonden kom med sin rapport
              i går, tror jag att det var.
            </seg>
            <seg n="1f089a1b">
              Jag sade i mitt anförande att vi vet att det finns olika siffror
              i det här sammanhanget. Naturligtvis får man ha viss reservation
              för att alla siffror man använder kanske inte alltid är korrekta,
              men vi är överens om, Isabella, att rökningen är ett stort hälsoproblem
              och innebär en stor cancerrisk. Som jag också sade i mitt anförande
              förlänger man livet bara man bestämmer sig för att sluta.
            </seg>
            <seg n="7e0cf395">
              Isabella ger sig på det tillkännagivande som vi har från socialutskottets
              sida om tillståndsplikt för försäljning av tobak. Branschen själv,
              genom branschorganisationen Svensk Servicehandel Isabella visade
              på siffror.
            </seg>
            <seg n="f11397a1">
              Insatserna mot langning av svartsprit anser vi ska vara tydliga,
              och de restaurangägare som inte sköter kontrollen av åldersgränsen
              ska bli av med sina tillstånd. Sjukvården har en viktig uppgift
              att upptäcka, hjälpa och förebygga, inte minst i den grupp som
              nu växer fram som riskgrupp, nämligen äldre personer, framför
              allt äldre kvinnor.
            </seg>
            <seg n="71f833ff">
              Vi bejakar det nordiska samarbetet med code of conduct, alltså
              ett etiskt förhållningssätt, som när Systembolaget köper varor
              från andra länder. Jag vet att Systembolaget arbetar aktivt för
              att bara köpa från ställen där arbetsmiljön är bra. Vi ser positivt
              på det arbete som Socialstyrelsen gör med att förebygga alkoholbruk
              bland blivande föräldrar.
            </seg>
            <seg n="f7218afb">
              Det pågår direktivarbete om e-handel. Det är någonting som vuxit
              väldigt och som vi i Folkpartiet ser allvarligt på. Utvärdering
              av frågan om hemleverans sker i juli 2014. Vi har också alkoholreklamen,
              varningstexterna med mera. Där kommer tryckfrihetsförordningen
              och EU-direktiven in, vilket begränsar våra möjligheter. En del
              av oss skulle vilja gå mycket längre, men här sätter dessa lagstiftningar
              hinder i vägen. Jag vill påminna om att vi under vårt EU-ordförandeskap
              prioriterade begränsningar av marknadsföringen. E-handelsfrågan
              behandlas nu i Regeringskansliet.
            </seg>
            <seg n="f35c0109">
              Låt mig så gå till frågan om handlingsplan och strategi, som
              oppositionen tagit upp. Här är det lite konstigt med orden. I
              EU har man arbetat med strategi, och jag vet att oppositionsföreträdare
              reagerade mot att man skulle byta till ordet handlingsplan som
              de ansåg var svagare än strategi. I Sverige har vi nu en strategi.
              Den är konkret. Vi jobbar frenetiskt med den. Handlingsplaner
              och utredningar har en tendens att lägga en kall hand på utvecklingen.
              Man väntar på vad utredningen ska komma fram till och gör därför
              inte så mycket. Jag förstår inte riktigt vad oppositionen är ute
              efter. Är det kanske att bara stryka under det som regeringen
              faktiskt redan gör med full kraft? Koordinationen arbetar Folkhälsoinstitutet
              med.
            </seg>
            <seg n="e69c8611">
              När det gäller tobak vill jag understryka att det finns många
              yrkanden från tre motionsperioder. Vi har inte behandlat tobaken
              på länge. Christer Engelhardt och Isabella Jernbeck har presenterat
              statistik så jag tänker inte ta upp kammarens tid med det annat
              än att säga att tobaken är en av de största orsakerna till för
              tidig död. Varannan rökare tappar tio år av sin livstid. Därför
              vill Folkpartiet envetet arbeta för att minska tobaksbruket.
            </seg>
            <seg n="8312bc10">
              Försäljningen till ungdomar måste stoppas. Vi har åldersgränsen
              för inköp, och det är viktigt att den efterlevs. Här vill vi trycka
              mer på tillsyn. Resurser ska användas för en stark tillsyn. Det
              måste göras anmälan så att vi vet var tobaken säljs för att därefter
              kunna ha tillsyn. Vi vet dock att kommunerna på många håll är
              ganska svaga när det gäller tillsynen, inte bara av tobaksförsäljningen
              utan också av försäljningen av receptfria läkemedel och så vidare.
            </seg>
            <seg n="92ec8498">
              Sedan måste vi satsa och åter satsa på rökavvänjning samt ge
              stöd till dem som arbetar för En Rökfri Generation. Det gäller
              att i klasserna hitta de tongivande ungdomarna och sträva efter
              att de arbetar i enlighet med En Rökfri Generations målsättningar.
            </seg>
            <seg n="ca071fae">
              Låt mig så gå över till reservationerna och Världshälsoorganisationens
              tobakskonvention. Vi ratificerade konventionen 2005, och vi ser
              att mycket efterlevs i vår ANDT-strategi. Vad beträffar bortre
              gräns och utfasning är jag personligen helt för att vi ska få
              en sådan gräns. Å ena sidan är demokratin lite trögfotad, men
              när man, å andra sidan, kommer fram till ett beslut står det sig.
              Vi får därför acceptera trögfotningen, om jag kallar det så.
            </seg>
            <seg n="9b99c26b">
              Jag kan nämna att jag var på väg i Folkpartiet men nådde inte
              hela vägen fram vid landsmötet i höstas. Genom envishet och opinionstryck,
              Cancerfonden och liknande, och framför allt genom att ha bra kunskapsunderlag
              kan vi komma vidare. Det är tre länder som arbetar i enlighet
              med Endgame, alltså att få ett slut på användningen av tobak,
              och det kommer att ge viktiga erfarenheter.
            </seg>
            <seg n="cd673291">
              Jag tror att det är viktigt hur man uttrycker det hela. Många
              uppfattar ordet Endgame som att det nu råder totalstopp, men det
              är inte avsikten. Avsikten är att gå mot en nära-noll-nivå. År
              2025 och 2040 kommer det fortfarande att finnas människor som
              bara inte kan avstå från nikotin. Kanske har de hjälp av plåster
              och liknande, men rökningen kan ändå vara svår eller till och
              med omöjlig att bli av med. Här är det mycket en fråga om hur
              vi uttrycker oss när vi går vidare med det rökförebyggande arbetet.
              Låt mig tillägga att Folkhälsomyndigheten har åtgärder mot tobaksbruk
              som en högprioriterad fråga. De har ett uppdrag att utreda hur
              man utomhus kan minska risken för barn att utsättas för passiv
              rökning.
            </seg>
            <seg n="a058c564">
              Beträffande det faktum att Sverige dalat från femte till elfte
              plats är det viktigt att se inom vilka områden vi dalat. Vi har
              fått noll poäng när det till exempel gäller att driva kampanjer.
              Man kan fråga sig om vi kommer vidare med kampanjer i Sverige,
              som ju haft kampanjer och därmed har en hel del erfarenhet av
              hur mycket de kostar och vilken effekt de faktiskt har.
            </seg>
            <seg n="b42cffd5">
              Jag är ju läkare, och mitt första läkarjobb var på thoraxkliniken
              vid Karolinska sjukhuset 1959. Då vandrade jag bland döende läkare
              som kippade efter andan på grund av lungcancer och KOL. Rökning
              förekom i hög grad bland läkare på den tiden. I dag röker inte
              läkare, för de vet vad som kan hända. Jag önskar att alla, framför
              allt de unga flickor som börjar röka, snabbt skulle inse vad det
              kan leda till – att tappa tio år eller mer av sitt liv, att gå
              igenom en graviditet då det kan vara ett h-e att avvänja sig.
              Vi vet att rökning skadar fostret.
            </seg>
            <seg n="4b8117ad">
              Jag yrkar bifall till utskottets förslag i betänkandet i de delar
              som regeringspartierna står för och avslag på reservationerna.
              Vi har två reservationer men jag yrkar inte bifall till dem.
            </seg>
          </u>
          <note type="speaker" n="69261ca4">
            Anf. 27 CHRISTER ENGELHARDT (S) replik:
          </note>
          <u who="christer_engelhardt_ae498f" xml:id="i-f6518eab5edd1b4a-2" n="e5ea8dda">
            <seg n="c3c7d094">
              Herr talman! Om man ägnar en stor del av sitt anförande åt att
              peka finger åt oss, att vi har fel i de tillkännagivanden som
              socialutskottet fått igenom och som kommer att ställas under prövning
              vid voteringen senare i dag, är det lite märkligt att man ändå
              väljer att inte yrka bifall till sin reservation som direkt skulle
              kunna markera att vi är fel ute. Det är lite svagt att då inte
              stå för den argumentation som man för fram i talarstolen. Alliansen
              har två reservationer kring våra tillkännagivanden, och om vi
              nu är så fel ute borde de i så fall kunna yrka bifall till dem.
            </seg>
            <seg n="57abc247">
              När det gäller tobaksfrågorna, Barbro, skulle jag vilja säga
              att jag förstår att Folkpartiet har en högre ambition. Vi hörde
              tidigare också från majoritetsföreträdaren Isabella Jernbeck att
              man har höga ambitioner från regeringens sida. Man pekar på olika
              planer som är på gång. Men det har inte kommit några nya siffror
              på tobaksområdet, så att vi helt plötsligt för dagen blivit medvetna
              om att tobaksrökningen är en stor folkhälsorisk. Detta har vi
              vetat mycket länge. Barbro refererar själv till sin tid som läkare,
              då hon vandrade omkring bland döende läkare på sjukhuset. Men
              ändå har vi under de här åtta åren på detta område inte sett något
              förslag från den sittande majoriteten och regeringen för att få
              fler rökfria miljöer och få i gång ett folkopinionsarbete, även
              politiskt, om att rökningen har stora folkhälsorisker och bör
              begränsas. Kan verkligen Barbro Westerholm vara nöjd med de här
              åtta åren i regeringsställning?
            </seg>
          </u>
          <note type="speaker" n="87711fd2">
            Anf. 28 BARBRO WESTERHOLM (FP) replik:
          </note>
          <u who="barbro_westerholm_07b327" xml:id="i-03f287efb29a7854-0" n="a29df045">
            <seg n="0dd977fb">
              Herr talman! Med min personliga inställning till rökningen är
              jag naturligtvis inte nöjd. Men min uppgift är att vara kunskapsframtagare
              och opinionsbildare i det egna partiet och naturligtvis i regeringssamarbetet.
            </seg>
            <seg n="bb55db5a">
              När det gäller bildandet av Folkhälsomyndigheten, dess uppdrag
              och dess arbete går det framåt med den lagstiftning som vi har.
              Det är ändå någonting väldigt positivt.
            </seg>
            <seg n="590b61c6">
              När det gäller rökningen tycker jag ändå att de allra senaste
              siffrorna för årskurs 2 är väldigt oroande. Naturligtvis rannsakar
              vi nu oss själva i Alliansen; vad kan vi göra mer för att den
              här generationen inte ska börja röka?
            </seg>
            <seg n="f669c383">
              Ett argument som förs fram i många sammanhang när det gäller
              livsstilsutlöst ohälsa är att man ska få välja själv hur man ska
              leva sitt liv. Det som ibland glöms bort är att man faktiskt är
              ofri om man är fast i ett beroende, vare sig det är fråga om narkotika,
              alkohol eller tobak. Pedagogiken i att förklara det och väga det
              mot att många människor ändå vill välja sin livsstil själva är
              inte alldeles enkel. Men det är bara att envisas. I en demokrati
              tar saker och ting tid, som jag sade i mitt huvudanförande.
            </seg>
          </u>
          <note type="speaker" n="2601c7b0">
            Anf. 29 CHRISTER ENGELHARDT (S) replik:
          </note>
          <u who="christer_engelhardt_ae498f" xml:id="i-f6518eab5edd1b4a-3" n="e5ea8dda">
            <seg n="8facd916">
              Herr talman! Med mindre än sex månader kvar till valet står en
              majoritetsföreträdare i riksdagens talarstol och säger att Alliansen
              ska rannsaka sig själv. Hon hänvisar till olika utredningar och
              strategiarbeten som är på gång, och när hon får frågor talar hon
              om sin personliga inställning. Även Isabella Jernbeck hade mycket
              personliga inställningar i sitt anförande. Men det är inte de
              personliga inställningarna vi är intresserade av. Jag är politiskt
              förtroendevald och vill veta vad ni vill politiskt i de här frågorna.
              Skulle alla 349 ledamöter här i riksdagen enbart hänvisa till
              sina personliga inställningar skulle man börja undra vart samhället
              egentligen var på väg.
            </seg>
            <seg n="74c96d48">
              Nu måste vi fatta politiska beslut för att vi ska komma någonstans
              i samhället. Om vi vill jobba kraftigt folkhälsoförebyggande är
              det politiska beslut vi måste fatta för att nå dithän. Vi socialdemokrater
              pekar på flera områden som vi försökt lyfta fram under de här
              åren men där våra förslag konstant röstats ned av den sittande
              majoriteten med hänvisning till strategier och pågående arbete.
            </seg>
            <seg n="2428d7e8">
              Trots allt har vi inte sett några direkta förslag på det folkhälsopolitiska
              område som vi debatterar här i riksdagen i dag. Då är det lätt
              för er att stå här mindre än sex månader före valet och säga att
              ni rannsakar er själva. Jag tror inte att det är en tillräcklig
              argumentation för att minska rökningen och minska de dödsfall
              och den cancerutveckling som många av de här produkterna medför.
              Det är det vi har att debattera här i dag. Det kan väl ändå inte
              vara så att Barbro Westerholm är nöjd?
            </seg>
          </u>
          <note type="speaker" n="5832a114">
            Anf. 30 BARBRO WESTERHOLM (FP) replik:
          </note>
          <u who="barbro_westerholm_07b327" xml:id="i-03f287efb29a7854-1" n="a29df045">
            <seg n="92c206b9">
              Herr talman! Jag tycker att det är viktigt att man är ärlig i
              en talarstol. Vid Alliansens beslut företräder jag den majoritet
              som vi har. Sedan redovisar jag vad jag jobbar för, och det har
              jag gjort i många år i denna riksdag. Jag har faktiskt också kommit
              i mål med en hel del saker, vilket har känts väldigt trevligt.
            </seg>
            <seg n="9126efd7">
              Rökningen har minskat bland ungdomarna, och det har vi sett på
              med glädje. Rannsakan gäller att det plötsligt är en siffra som
              far i väg uppåt. Jag tycker att det är viktigt att tala om att
              vi har sett det. Både Isabella Jernbeck och jag redovisar här
              att vi har sett det och tänker göra någonting åt det. Då struntar
              jag i att det är sex månader kvar till valet och fyra år och sex
              månader kvar till följande val. Jag vill visa att vi är på g att
              vidta åtgärder under hela mandatperioden och inte stoppar upp
              sex månader före ett val. Det vore verkligen att slösa med tiden
              i riksdag och regering.
            </seg>
            <seg n="e81dda92">
              Jag vill återupprepa att Folkhälsoinstitutet nu är vårt starka
              redskap när det gäller att komma åt rökningen. Man samarbetar
              inte bara med kommuner och landsting utan också med ideella organisationer.
              Det är en styrka att ha så många aktörer i en fråga och att kunna
              samordna insatserna på ett bra sätt.
            </seg>
          </u>
          <note type="speaker" n="c45dd70c">
            Anf. 31 KARIN ÖSTRING BERGMAN (C):
          </note>
          <u who="ulf_berg_15a2cc" xml:id="i-a1d13399eacc8836-0" n="6608d22e">
            <seg n="9adf347d">
              Herr talman! Centerpartiet ser det som viktigt att arbeta för
              att minska användningen av tobak, alkohol, narkotika och dopning.
            </seg>
            <seg n="c4a38674">
              Likt Christer Engelhardt ser jag med stor oro på hur synen på
              cannabis förändrats de senaste åren bland våra ungdomar. Vissa
              länder i Europa och delstater i USA har legaliserat cannabis,
              vilket jag anser ger helt fel signaler. Centerpartiet vill att
              det även fortsättningsvis ska vara olagligt med cannabis.
            </seg>
            <seg n="7219b132">
              Magnus Ehrencrona tog upp att det i helgen rapporterades från
              min gymnasiestad Helsingborg om hur berusade och påtända unga
              män från olika supportergrupper slogs med varandra och hade sönder
              restauranger. Det skulle inte förvåna mig om alkohol och droger
              även var inblandade i det tragiska dödsfallet i söndags.
            </seg>
            <seg n="1826b475">
              Angående vår reservation 4 om tillståndsplikt för försäljning
              av tobak håller jag med om att vi ska arbeta för att minska användningen
              av tobak, men att införa tillstånd i stället för dagens anmälningsplikt
              för försäljning av tobak tror jag inte gör någon skillnad. Ett
              licensförfarande skulle troligen bara innebära ökad administration
              för företagare och kommuner. De som struntar i att anmäla tobaksförsäljning
              i dag kommer också att strunta i att söka tillstånd. Centerpartiet
              tycker att det är bättre att kommunernas resurser används till
              att vara ute och besöka och hjälpa handlarna. Jag tror också att
              det ger mer effekt om polisen får fler möjligheter och befogenheter
              på området.
            </seg>
            <seg n="fbb7ba94">
              Angående vår reservation 7 om en handlingsplan för minskat alkoholbruk
              bland ungdomar anser jag att det redan pågår mycket arbete. Centerpartiet
              vill dock att tullen jobbar mer med att förhindra smuggling av
              tobak, alkohol och droger, att vi verkar för högre minimiskatter
              inom EU, en sundare alkoholkultur och skärpt rättstillämpning
              gällande straffen för langning och rattonykterhet samt att vi
              främjar att nya bilar ska vara utrustade med alkolås.
            </seg>
          </u>
          <note n="eabecfb3">
            Herr talman! Jag yrkar bifall till förslagen i utskottets betänkanden
            förutom punkt 6 i SoU13 och punkt 9 i SoU14.
          </note>
          <note type="speaker" n="eb56d530">
            Anf. 32 CHRISTER ENGELHARDT (S) replik:
          </note>
          <u who="christer_engelhardt_ae498f" xml:id="i-f6518eab5edd1b4a-4" n="e5ea8dda">
            <seg n="32e69079">
              Herr talman! Jag vill återigen säga till Karin Östring Bergman
              att man ger sig på det tillkännagivande som vi har fått igenom
              i socialutskottet, och som också verkar gå igenom i dagens votering
              med anledning av att majoritetsföreträdarna inte yrkar på bifall
              till sin reservation.
            </seg>
            <seg n="fde4423b">
              Jag vill återigen påpeka att branschen själv genom sin branschorganisation
              Svensk Servicehandel de vågar inte ta med kompisar hem. De får
              julaftonen förstörd eller kan inte känna sig trygga hemma. Föräldrarna
              ger inte den trygghet de behöver som barn, och de kan inte lita
              på föräldrarna.
            </seg>
            <seg n="aeb4811e">
              Skadeverkningarna är i hög grad medicinska, det vet vi. Alkoholen
              förorsakar en alltför tidig död men ökar också risk för våld.
              Det har vi sett, som det togs upp här tidigare, i det som hände
              i Helsingborg i helgen. Alkoholmissbruk drabbar inte bara den
              missbrukande personen utan påverkar även familj, vänner och arbetskamrater.
              Det är en lång rad människor som drabbas när en person har fastnat
              i ett missbruk.
            </seg>
            <seg n="59a0b3b4">
              Att ungdomars drickande minskar är väldigt positivt. Samtidigt
              är det alltför många ungdomar som dricker så att alkoholen blir
              en riskfaktor för deras liv och hälsa.
            </seg>
            <seg n="d5d97959">
              Jag tycker därför att det är väldigt glädjande att vi har en
              majoritet för kravet på en handlingsplan för att minska alkoholmissbruket
              bland ungdomar. Det kan aldrig vara fel att höja ambitionsnivåerna
              och samla politiken för att minska ungdomars alkoholdrickande.
            </seg>
            <seg n="7e888d50">
              Dryckesmönstret har ju också förändrats i vårt land. Det gamla
              spritbältets fylla på helgerna har blivit ett mer kontinentalt
              vardagsdrickande. Det är after work, några glas vin till maten
              eller gå ut och ta några öl ihop. Detta leder till att ännu fler
              människor riskerar att fastna i ett riskbruk och så småningom
              i ett missbruk.
            </seg>
            <seg n="6b4bd00f">
              Om man sätter folkhälsan främst ska man ha en restriktiv alkoholpolitik
              och en alkoholskatt som gör det dyrt att köpa alkohol i förhållande
              till annat. Alkoholskatten behöver nu höjas, och det ska vara
              en ansvarsfull försäljning genom Systembolagets detaljhandelsmonopol
              som håller det privata vinstintresset borta. Det ska vara strikta
              åldersgränser och ett förebyggande arbete som riktar sig inte
              minst till ungdomar. Det ska också finnas vård och behandling
              för att man ska kunna bryta missbruket hos dem som har hamnat
              i det.
            </seg>
            <seg n="97161767">
              Jag tycker att den svenska alkoholpolitikens utgångspunkt är
              anmärkningsvärd. Plötsligt har vi en jordbruksminister som lanserar
              gårdshandel igen när det är så tydligt att det inte är förenligt
              med EU-rätten. Vi skulle då få en massa små spritbutiker i våra
              städer runt omkring som skulle få sälja också andra varor än dem
              som produceras lokalt för att detta skulle stämma med EU-rätten.
            </seg>
            <seg n="c5d30209">
              Jag kan bara få svar från Centerpartiet om någon centerpartist
              begär replik på mitt anförande, men jag undrar ju verkligen hur
              det här går ihop med en restriktiv alkoholpolitik där man sätter
              folkhälsan främst.
            </seg>
            <seg n="e505f417">
              Näthandeln oroar mig väldigt mycket just nu. Det dimper ned massvis
              med mejl i mejlboxen, annonser i tidningar och små brev i brevlådan
              där man föreslår att jag ska gå med i en vinklubb och köpa vin
              genom den. Dessa aktörer har ökat, och vi hade det här med Citygross
              där man kopplade försäljning till en stor mathandel som skulle
              leverera hem alkoholen.
            </seg>
            <seg n="74056a72">
              Vi kan konstatera att det var ganska länge sedan som Systembolagets
              vd var i socialutskottet och visade på detta. Det var inte direkt
              någon som sade: Jajamän, det här ska vi ta tag i. Den känslan
              fick jag inte.
            </seg>
            <seg n="5fab41c2">
              Regeringen började i fel ände när den inledde med att diskutera
              tillsyn och åldersgränser för någonting där en mängd tunga remissinstanser
              redan har konstaterat att det blir väldigt konstigt när man har
              så otydlig alkohollagstiftning att man inte kan säga vad som är
              lagligt och olagligt. På det viset riskerar man att legalisera
              något som är olagligt.
            </seg>
            <seg n="acf9cf78">
              Nu har regeringen i alla fall, efter att ha fått dessa synpunkter,
              lagt fram ytterligare en utredning där man har tittat på detta.
              Efter en interpellationsdebatt med Maria Larsson är jag dock lite
              orolig. Hon verkade inte säga nej till kommersiell hantering när
              det gäller privatimport, som man har gjort i Norge och Finland.
              För Vänsterpartiet är det en självklarhet att vi gör det också
              i Sverige. Vi ska inte ha en kommersiell hantering av privatimport
              som sker vid sidan av Systembolaget och riskerar vår alkoholpolitik.
            </seg>
            <seg n="33db5364">
              Till sist anser vi att folkhälsan måste gå före vinstintressen
              hos tobaksindustrin, alkoholproducenter och kommersiella försäljare.
              Nu är det dags för både en politik för att fasa ut tobaken och
              en politik för att minska alkoholkonsumtionen.
            </seg>
          </u>
          <note type="speaker" n="46d5ae8f">
            Anf. 38 ANDERS ANDERSSON (KD):
          </note>
          <u who="anders_andersson_62a6e6" xml:id="i-af3e699ffdeda293-0" n="9cbe3bd3">
            <seg n="0f7d194c">
              Herr talman! Ett av de tre betänkanden som vi nu debatterar här
              i kammaren har fokus på alkoholfrågor.
            </seg>
            <seg n="8b884625">
              När jag förberedde mig inför den här debatten i går kväll och
              satt på tjänsterummet och funderade gick mina tankar till hur
              ofta vi förknippar alkohol med glädje, fest och gott humör. Så
              är det ju relativt ofta. Men – det finns ett stort men – ibland
              är det enbart våld, olyckor, skador och katastrofer som är resultatet
              av alkoholkonsumtionen.
            </seg>
            <seg n="14fee911">
              I helgen fick vi som nation, framför allt som fotbollsnation,
              uppleva något av det värsta som man kan tänka sig. Det slutade
              dessutom med att våldet tog en oskyldig människas liv. Händelserna
              i Helsingborg har berört oss alla. Med allmänt bondförnuft vet
              vi – och dessutom från en mycket djupgående forskning – att det
              finns ett tydligt samband mellan å ena sidan alkoholkonsumtion
              och å andra sidan våld och våldshandlingar. Hög konsumtion av
              alkohol skapar risker och utlöser ofta våld som drabbar oskyldiga
              människor på allmänna platser, men också människor i intima miljöer
              och till och med i familjen.
            </seg>
            <seg n="c781f329">
              Herr talman! Det är utifrån denna erfarenhet av alkoholens härjningar
              som vi ofta uttrycker att alkohol inte är vilken vara som helst.
              Det är just utifrån erfarenheten i samhället som vi säger att
              det är angeläget att ha ett försäljningsmonopol i form av Systembolaget.
              Det är också utifrån samma erfarenhet som vi talar om åldersgränser
              för inköp av alkohol. Sedan har vi också erfarenhet av att det
              behövs en beskattning som en del i arbetet för att kunna förebygga
              och begränsa konsumtionen.
            </seg>
            <seg n="f698a642">
              Jag vill inledningsvis markera att som företrädare för Kristdemokraterna
              slår jag vakt om den nuvarande solidariska och restriktiva alkoholpolitiken,
              eftersom den bygger på solidaritet och tydliga restriktioner.
              Det är det enda sättet att skapa frihet för alla människor.
            </seg>
            <seg n="af4d4257">
              Som ung tonårsgrabb engagerade jag mig i samhällsfrågor på grund
              av en statlig utredning, APU, Alkoholpolitiska utredningen, som
              skrevs på 70-talet av Olof Burman. Någon kanske kan alkoholpolitiken
              sedan årtionden tillbaka. Det var kanske inte det häftigaste att
              engagera sig politiskt utifrån en statlig utredning om alkoholpolitiken,
              men det var en del av den tändande gnistan för mitt samhällsengagemang.
            </seg>
            <seg n="ddf4caf8">
              Sedan dess har jag varit med och kämpat i det som jag kallar
              för en frihetskamp, en frihet från det slaveri och den förnedring
              som hög alkoholkonsumtion ofta för med sig och som jag har mött
              under åren både på nära håll i mina offentliga uppdrag och i det
              allmänna samhällsengagemanget. Och jag tänker fortsätta att arbeta
              i den frihetskampen för att stödja och hjälpa människor till ett
              liv där man minskar riskerna för de medicinska och sociala skador
              som alkoholen medför.
            </seg>
            <seg n="51af5fc6">
              Herr talman! Vi debatterar nu här i kammaren ett politiskt ämnesområde
              som socialt och medicinskt klassificeras som ett av de största
              problemen i samhället. Det är alkoholfrågan och alkoholproblematiken.
              Jag vill sätta fokus på en spännande trend. Mitt bland dystra
              rapporter visar den ändå på ett ljus som vi har anledning att
              uppmärksamma. Det är de många, numera mycket många, och kloka
              ungdomar som på ett helt annat sätt markerar sin hållning till
              alkoholen och som säkert har en hel del att lära oss i den generation
              som är före denna tonårsgrupp.
            </seg>
            <seg n="3143f958">
              Bland mina uppdrag har jag också förmånen att vara ordförande
              i styrelsen för CAN, Centralförbundet för alkohol- och narkotikaupplysning.
              CAN har alltsedan 1971 gjort undersökningar av skolelevers alkoholvanor.
              Genom CAN:s arbete finns alltså den längsta pågående undersökningsserien
              i världen där man kartlägger ungdomars alkoholvanor. Det är just
              för att den sträcker sig så långt tillbaka, från 1971 till nu,
              som den har ett gott anseende bland allmänheten och också bland
              samhällsdebattörer och forskare.
            </seg>
            <seg n="45a65052">
              Jag vill lyfta fram den rapport som kom i november 2013 och som
              för mig personligen, för mig som företrädare för Kristdemokraterna,
              för många i denna kammare och inte minst för de många personer
              som är ideellt engagerade i det vanliga föreningslivet var en
              extra glädjande rapport där drogvaneundersökningen visade att
              färre skolelever dricker alkohol och att man också väntar med
              alkoholdebuten.
            </seg>
            <seg n="6626f7a4">
              Alkoholkonsumtionen nu, 2013–2014, är den lägsta sedan 1970-talet.
              När man går in och tittar i detaljerna ser man att för pojkar
              i årskurs 9 noteras 2013 den lägsta siffran över den totala alkoholkonsumtionen
              sedan 1977. Det är alltså den lägsta och den bästa siffran på
              36 år. Det är sällan man kan uppvisa ett sådant resultat. För
              flickor är noteringen den lägsta siffran sedan 1986. Det är det
              bästa resultatet på 27 år när det gäller unga flickors alkoholkonsumtion.
              Det är inte heller att förakta. Även bland gymnasieeleverna har
              totalkonsumtionen minskat, och 2013 noterade vi den lägsta uppmätta
              siffran för gymnasieungdomar sedan 2004.
            </seg>
            <seg n="02194b31">
              Det är en ny trend. Den senaste tioårsperioden har ungdomar insett
              vad livskvalitetsvärden är. Man har också varit beredd att lyssna
              på och ta till sig information. Vi har nya trender i ungdomsgenerationen
              som vi ska vara glada över.
            </seg>
            <seg n="250e1f4b">
              Jag vill påstå att det vi nu kan se i CAN:s rapport och andra
              studier är ett kvitto på de glädjande signalerna att tusentals
              ungdomar faktiskt väljer en alkoholfri, nykter livsstil och därigenom
              slipper mycket av olyckor, oskyddat och oönskat sex, bråk och
              stök. Vi kan också se att just de alkoholrelaterade skadorna,
              vilka annars kan mätas i polisens, socialens och sjukvårdens insatser,
              har sjunkit kraftigt bland ungdomar tack vare denna utveckling.
            </seg>
            <seg n="c93f0dff">
              Som jag sade har CAN genomfört denna undersökning bland skolelever
              sedan 1971. Det är elever i årskurs 9 och gymnasiets årskurs 2
              som tillfrågas. Förutom frågor om alkohol får eleverna svara på
              frågor om användande av narkotika och tobak. Här är förändringarna
              ibland ganska små, men vi kan ändå se en tydlig tendens när det
              gäller andelen rökare. Det har skett en avsevärd minskning under
              hela 2000-talet, vilket är en glädjande notering.
            </seg>
            <seg n="2b66ad97">
              Hälsotrenderna i dagens samhälle bidrar säkert till detta. Men
              jag vill också säga att det breda ideella folkrörelsearbetet,
              med aktiva föräldrar, är en del av det som ger en god miljö och
              en god uppväxt för dagens ungdomar. Men kampen mot alkohol och
              andra droger är något som, trots positiva siffror, ständigt måste
              pågå. Vi kan aldrig slå oss till ro.
            </seg>
            <seg n="5035e98e">
              Därför är jag glad att konstatera att det förebyggande arbetet
              i fråga om ANDT – alkohol, narkotika, dopning och tobak – som
              alliansregeringen och vår barnminister Maria Larsson har initierat
              har gett resultat. Den antagna ANDT-strategin, som sträcker sig
              fram till 2015, har haft ett tydligt fokus på ett antal områden,
              som vi redovisar i utskottsbetänkandet. Det belyser också ett
              arbete som handlar om nära samarbete mellan kommuner och landsting,
              framför allt mellan socialtjänsten, skolan och hälso- och sjukvården,
              och dessutom ett starkt engagemang från de idéburna organisationerna.
              Alla är viktiga, och alla kan bidra för att ge såväl unga som
              äldre en bättre hälsa.
            </seg>
            <seg n="0c9b51ae">
              Herr talman! Jag vill slutligen kort uppmärksamma och lyfta fram
              det arbete som pågår i Nordiska rådet, där jag har förmånen att
              vara ledamot och även ordförande i välfärdsutskottet. För ett
              drygt år sedan lyftes på sessionen i Helsingfors ett utskottsförslag
              om nordisk alkohol- och tobakspolitik i ett folkhälsoperspektiv.
              Utgångspunkten i förslaget var att få en ny strategi för alkohol-
              och tobakspolitiken i Norden, och de åtgärder som vi i bred enighet
              samlades omkring var åtgärder som rekommenderades av forskare
              och forskarnas bedömning av vad som var de mest effektiva åtgärderna
              för att minska alkoholrelaterade problem i Norden.
            </seg>
            <seg n="7d3658ba">
              Vad pekade då denna forskargrupp på? Jo, man pekade på vikten
              av att använda alkoholskatter, det statliga detaljhandelsmonopolet,
              åldersgränser, förbud mot direkt och indirekt marknadsföring,
              promillegränser när det gäller motorfordon på väg och till sjöss
              och en aktiv rådgivning inom primärvården.
            </seg>
            <seg n="9a765f22">
              Vi noterar att det egentligen inte är särskilt mycket nytt. Men
              det intressanta är att när forskningen samlas i Sverige och i
              övriga Norden, när vi tar in forskare från Bryssel och EU eller
              från WHO i Genève, som är underlaget för Nordiska rådets arbete,
              kommer man fram till just dessa slutsatser. Och det är därför
              som det är viktigt att markera att de får vara grunden för den
              fortsatta solidariska, restriktiva alkoholpolitiken i Sverige
              och övriga Norden.
            </seg>
            <seg n="b8f20df2">
              Min förhoppning är att initiativen i Nordiska rådet ska bidra
              till just en fortsatt solidariskt formad alkoholpolitik i våra
              nordiska länder, och som bonus på detta kommer vi att få en förbättrad
              folkhälsa i Sverige och övriga Norden.
            </seg>
          </u>
          <note type="speaker" n="e7c22102">
            Anf. 39 MAGNUS EHRENCRONA (MP) replik:
          </note>
          <u who="magnus_ehrencrona_161a69" xml:id="i-fdc9cb6bd29b50a0-0" n="d788524b">
            <seg n="f6d8107a">
              Herr talman! Anders Andersson tillhör det parti som kanske i
              allra störst utsträckning har ansvar för Socialdepartementet.
              Även om hela Alliansen är kollektivt ansvarig har ni de flesta
              statsrådsposterna där. Jag skulle mot den bakgrunden vilja lyfta
              upp diskussionen om en handlingsplan kring ungdomars alkoholbruk.
            </seg>
            <seg n="4d93ca16">
              Jag vill inledningsvis fråga varför ni är mot det tillkännagivande
              som vi har majoritet för i utskottet.
            </seg>
          </u>
          <note type="speaker" n="d7bf356b">
            Anf. 40 ANDERS ANDERSSON (KD) replik:
          </note>
          <u who="anders_andersson_62a6e6" xml:id="i-af3e699ffdeda293-1" n="9cbe3bd3">
            <seg n="52115ef6">
              Herr talman! Det som har formats av oppositionspartierna när
              det gäller åtgärder mot ungdomars alkoholdrickande kan verka oerhört
              vällovligt. Men det ger en känsla av god dag yxskaft och slå in
              öppna dörrar.
            </seg>
            <seg n="4836c12e">
              Om det är någonting som alliansregeringen, Maria Larsson och
              Göran Hägglund har jobbat med är det just att se till att utvecklingen
              när det gäller ungdomars drickande fortsatt ska vara att det minskar
              år från år.
            </seg>
            <seg n="34bb8736">
              Som jag nämnde i mitt anförande har vi nu de lägsta siffrorna
              för pojkar i årskurs 9 på 36 år och de lägsta siffrorna för flickor
              på 27 år. Det bygger på ANDT-strategin som vi har tagit fram,
              som analyseras och revideras varje år och som följs upp när det
              gäller länssamordnare, ansvar för alkoholförsäljning, skolans
              insatser och Riskbruksprojektet. Jag har alltså tagit med mig
              underlaget från de uppföljningarna.
            </seg>
            <seg n="56bebbc7">
              Jag vill säga att regeringen under tiden sedan vi fick ANDT-strategin
              har varit mer aktiv med förebyggande insatser för barn och ungdomar
              än någonsin tidigare och än vad någon tidigare regering har varit.
            </seg>
            <seg n="81294398">
              Det är just därför jag kan se att det som utskottet skriver i
              det avseendet är nya formuleringar. Men kraften i åtgärderna och
              arbetet tillsammans med ideella organisationer, kommuner, landsting
              och länsstyrelsens samordnare för att nå framgångar har vi redan
              i gång. Det arbetet pågår för fullt. Det är tack vare alliansregeringens
              offensiva insatser som vi nu kan se det. Jag hoppas att vi kan
              fortsätta, i ganska stor enighet, så att ANDT-strategin får vara
              grunden för ett aktivt opinionsbildningsarbete men också insatser
              som stöder de barn och ungdomar som har kommit i kläm.
            </seg>
          </u>
          <note type="speaker" n="01966e12">
            Anf. 41 MAGNUS EHRENCRONA (MP) replik:
          </note>
          <u who="magnus_ehrencrona_161a69" xml:id="i-fdc9cb6bd29b50a0-1" n="d788524b">
            <seg n="63476ec6">
              Herr talman! Det är intressant hur man kan selektivt lyfta fram
              uppgifter från olika instanser.
            </seg>
            <seg n="85f9814e">
              Jag har tittat på CAN:s hemsida, och där hittade jag en artikel
              i tidskriften Alkohol det har vi talat om. Jag har ägnat mig åt
              det när det gäller alkoholpolitiska åtgärder. Det finns en koppling
              till en högre alkoholkonsumtion. Även om det är en liten grupp
              som nyttjar – under 10 procent eller 10 procent – är det klart
              att alkoholskadorna och alkoholproblematiken blir lika stora för
              den gruppen, de 10 procenten, som om den utgjorde 20 procent.
            </seg>
            <seg n="5320882c">
              Det är klart att det är åtgärder vi behöver fortsätta arbeta
              med, och där tror jag att det ideella arbetet är viktigt. Du lyfte
              själv fram det. Jag har själv en gång i tiden – det var innan
              jag fick de grå hårstråna – varit med i UNF. Då kunde man vara
              engagerad, och jag vet att nu är UNF, Sveriges Blåbandsungdom,
              Hela Människan och andra organisationer engagerade.
            </seg>
            <seg n="5b73074a">
              En rad idrottsrörelser är också engagerade, vill jag påstå. Även
              om det är fokus på mycket negativt nu vill jag säga att Riksidrottsförbundet
              och idrottsrörelsen också har en oerhört viktig del i att skapa
              alkoholfria uppväxtmiljöer, alkoholfria alternativ, där man kan
              få utöva sina fritidsaktiviteter. Det arbetet måste stödjas, och
              på de punkterna vill jag vara tydlig mot dig.
            </seg>
            <seg n="c060fddc">
              Regeringens arbete, mina egna insatser om de nu kan mätas och
              inte minst vår barn- och äldreminister Maria Larssons insatser
              på de här områdena är att se till att varje ung människa ska få
              chansen till en drogfri uppväxt. Det är viktigt, och det kommer
              vi att arbeta för.
            </seg>
          </u>
          <note type="speaker" n="75dd0047">
            Anf. 43 EVA OLOFSSON (V) replik:
          </note>
          <u who="eva_olofsson_993bb0" xml:id="i-72ed330c21f6d4ff-0" n="de0d5aa3">
            <seg n="6c892877">
              Herr talman! Jag instämmer i fråga om alla de faktorer du räknar
              upp, Anders Andersson, när det gäller vad Nordiska rådet anser
              är viktigt i en restriktiv alkoholpolitik.
            </seg>
            <seg n="76d60af2">
              Jag skulle vilja höra lite mer om KD:s inställning när det gäller
              näthandeln. Det var som sagt ganska länge sedan Systembolagets
              vd var i socialutskottet och slog larm om att näthandeln ökade
              så mycket att man bedömde att det kunde hota Systembolagets detaljhandelsmonopol.
            </seg>
            <seg n="3e65dc3c">
              Sedan hände det inte så mycket förrän det kom en utredning om
              tillsyn, åldergränser och sådant. Den har blivit rätt rejält sågad
              för att den så att säga börjar i fel ände. Det visade sig att
              alkohollagstiftningen är så otydlig att man skulle göra tillsyn
              av något som man inte visste om det var lagligt eller olagligt.
              Det blev inte så bra.
            </seg>
            <seg n="8e78a98c">
              Nu har man tillsatt en utredning, men jag hade en interpellationsdebatt
              med Maria Larsson om de här frågorna – i januari var det nog –
              och hade då en fundering. Vi i Vänsterpartiet är ju anhängare
              av att göra som i Finland och Norge och inte tillåta privatimport
              för kommersiell hantering, det vill säga det som egentligen handlar
              om att man kringgår lagen lite och på alla möjliga sätt säljer
              alkohol till människor i Sverige.
            </seg>
            <seg n="8064a9f0">
              Det mest graverande eller tydligaste fallet, som det blev stor
              debatt om, var Citygross. Men det finns en massa vinklubbar som
              har gjort det här innan dess. Maria Larsson sade att det finns
              seriösa vinklubbar och oseriösa. Jag undrar lite var KD står i
              de här frågorna.
            </seg>
          </u>
          <note type="speaker" n="9c65a8d7">
            Anf. 44 ANDERS ANDERSSON (KD) replik:
          </note>
          <u who="anders_andersson_62a6e6" xml:id="i-af3e699ffdeda293-2" n="9cbe3bd3">
            <seg n="293fb8a0">
              Herr talman! Jag vill säga till Eva Olofsson att jag oroas av
              den utveckling som jag också ser. Jag ser att den positiva trend
              vi har bland ungdomar och som vi redovisar – förhoppningsvis kan
              vi notera att även vuxengenerationen med några undantag har en
              medvetenhet – hotas av den reklam och den opinionsbildning som
              innebär att man glorifierar alkoholen och alkoholkonsumtionen.
            </seg>
            <seg n="5836c3a6">
              I det avseendet är jag ändå glad över att det inte finns någon
              passivitet. När man ser bekymren i vår egen lagstiftning i Sverige
              tillsätter man nya utredningar.
            </seg>
            <seg n="b7eddcc4">
              Vi ska här till sommaren, den 15 juli, få en avrapportering av
              den utredning som tillsattes av regeringen den 9 januari. Ett
              halvår har utredarna på sig att ta fram tydliga besked när de
              har analyserat och bedömt vad som är tillåtet respektive otillåtet
              enligt dagens regler. Här behövs det tydlighet, och jag förväntar
              mig det och har den förhoppningen.
            </seg>
            <seg n="8722fa37">
              Jag vet att det i vårt betänkande står att statsrådet inte kan
              ange när en proposition kan komma utifrån detta. Jag hoppas att
              vi så snart utredningen har kommit kan lägga fram en proposition
              för att se till att vi minskar den propaganda och glorifiering
              av alkoholen som finns i dag och att vi därigenom kan vara med
              och stärka folkhälsan och människors frihet.
            </seg>
          </u>
          <note type="speaker" n="023c082f">
            Anf. 45 EVA OLOFSSON (V) replik:
          </note>
          <u who="eva_olofsson_993bb0" xml:id="i-72ed330c21f6d4ff-1" n="de0d5aa3">
            <seg n="aa322118">
              Herr talman! Det hoppas jag också, Anders Andersson, men jag
              hoppas att vi även får en lagstiftning motsvarande Finlands och
              Norges som säger nej till kommersiell vidarebefordring när man
              privatimporterar alkohol, för om den får fortsätta växa kan det
              ifrågasättas om vi har ett detaljhandelsmonopol i Sverige. Du
              svarade inte riktigt på om det är KD:s linje att ha en lagstiftning
              liknande den i Finland. Jag tycker att det är viktigt att ha det.
            </seg>
            <seg n="65471526">
              Redan 2009 tog den alkoholutredning som gjordes då upp detta,
              pekade på det och lade fram ett tydligt förslag om det. Men det
              fick tydligen inte genomslag. Man kanske inte var överens i regeringen.
              Frågan är om man nu är överens om att riktigt ta tag i och få
              stopp på det här.
            </seg>
            <seg n="4365f15b">
              Jag skulle också gärna vilja veta hur KD ställer sig till att
              fasa ut tobaken, till Tobacco Endgame, med ett årtal och en tydlig
              strategi i Sverige för att uppnå målet som, vilket sades här tidigare,
              är 5 procent och att en väldigt liten del av befolkningen ska
              använda tobak med alla de skador och den förtida död som tobaken
              för med sig. Den för också med sig oerhört stora samhällskostnader.
              Är KD för, eller är det vi tre rödgröna partier som är för detta?
            </seg>
          </u>
          <note type="speaker" n="e614ccdf">
            Anf. 46 ANDERS ANDERSSON (KD) replik:
          </note>
          <u who="anders_andersson_62a6e6" xml:id="i-af3e699ffdeda293-3" n="9cbe3bd3">
            <seg n="99cb48e5">
              Herr talman! När det gäller lagstiftning i de alkoholpolitiska
              frågorna vi resonerar om är jag beredd att pröva – och jag hoppas
              att man utifrån det som kommer fram i utredningen kan pröva –
              vilka ytterligare åtgärder vi behöver vidta.
            </seg>
            <seg n="c70af961">
              Jag anser att det är viktigt att vi är beredda att i Sveriges
              riksdag successivt pröva förslag som inte möjliggör en fortsatt
              expansion när det gäller glorifiering av och reklam för alkohol
              och alkoholdrycker.
            </seg>
            <seg n="263c5afd">
              Jag tycker att vi ska lära av andras erfarenheter, och som nordisk
              politiker har även jag tittat på Finland. Det är en del av det
              som vi kanske behöver ta hem till vår lagstiftning. Vi har mycket
              gemensamt i det nordiska arbetet – inte minst som ledamot i Nordiska
              rådet har jag upptäckt att vi kan lära oss av varandra och ta
              vara på varandras goda förslag. Det är möjligt att detta kan bli
              en del av ett framtida förslag från den svenska riksdagen och
              regeringen.
            </seg>
            <seg n="bd757cc8">
              När det gäller ett årtal för ett tobaksfritt Sverige finns det
              i Cancerfondens rapport i dag en enkät bland olika partier. Där
              redovisar Kristdemokraterna att vi ser det som ett bra förslag
              att fastställa en tidpunkt för ett tobaksfritt Sverige.
            </seg>
            <seg n="f00f6156">
              Jag har själv varit med och fattat ett beslut i Nordiska rådet
              – jag tog med mig de papperen. På sessionen i Helsingfors var
              det en klar majoritet, inklusive mig som kristdemokratisk företrädare,
              som ansåg att vi bör tala om ett tobaksfritt Norden 2040. Det
              är en tydlig inriktning, och vi behöver samla Sverige men också
              de övriga nordiska länderna kring ett gemensamt, tydligt mål.
            </seg>
          </u>
          <note type="speaker" n="6b4741b6">
            Anf. 47 CHRISTER ENGELHARDT (S) replik:
          </note>
          <u who="christer_engelhardt_ae498f" xml:id="i-f6518eab5edd1b4a-5" n="e5ea8dda">
            <seg n="6e85a235">
              Herr talman! Det hjärtat är fullt av talar man gärna länge och
              engagerat om. Jag tvivlar inte på Anders Anderssons ambitioner
              i det engagerade anförande som han höll här för en liten stund
              sedan.
            </seg>
            <seg n="93abfbae">
              Men ingenting är ju så bra att det inte går att göra det bättre.
              Anders Andersson refererade väldigt mycket till CAN:s rapport
              och det arbete som han är engagerad i där när det gäller alkoholfrågor.
            </seg>
            <seg n="16571b60">
              Det vi vill lyfta fram är att trots att vi ser ljusa siffror,
              vilket Anders Andersson pekade på, och att man tycker att vi är
              på väg i rätt riktning, har det här arbetet ändå mörka sidor.
              Jag tror att Anders Andersson var inne lite på det i slutet av
              sitt anförande.
            </seg>
            <seg n="b31f6ca9">
              Precis som jag sade är ingenting så bra att det inte kan göras
              bättre. Då kan det inte vara fel att vi vill ha en högre ambitionsnivå
              fastän vi i dag har låga siffror. Man kan aldrig slå sig till
              ro med den utveckling vi ser. Det finns ungdomar, unga vuxna och
              också vuxna som har stora folkhälsoproblem när det gäller tobak
              och alkohol. Vi vet att narkotikan också finns i detta.
            </seg>
            <seg n="817e3d66">
              Riksrevisionen har i sin rapport framfört kritik mot att de statliga
              medlen inte slår riktigt väl ut. Vi vill ju knyta ihop den lokala,
              regionala och nationella nivån, och man pratar om ANDT-strategin
              med alla långsiktiga mål. Det är bra, men vägen dit, då? Det finns
              en bit kvar.
            </seg>
            <seg n="48ea194a">
              Vi har från Socialdemokraternas, Vänsterns och Miljöpartiets
              håll lagt fram förslag i riksdagen men inte fått gehör för något.
              Vad är regeringens ambition?
            </seg>
          </u>
          <note type="speaker" n="07c9baee">
            Anf. 48 ANDERS ANDERSSON (KD) replik:
          </note>
          <u who="anders_andersson_62a6e6" xml:id="i-af3e699ffdeda293-4" n="9cbe3bd3">
            <seg n="a42c24c8">
              Herr talman! Tack, Christer, för erkännandet! Jag tror att vi
              båda har ett stort engagemang i de här frågorna, vilket debatten
              återspeglar. Även om jag inte talade i lika många minuter som
              Christer Engelhardt drog jag ändå över min talartid. Det finns
              mycket som engagerar.
            </seg>
            <seg n="e2869892">
              Du har rätt i att det går att göra saker bättre, även om vi har
              en positiv utveckling när det gäller alkoholkonsumtionen bland
              ungdomar i Sverige, som CAN-rapporten redovisar. Vi kan notera
              att när det gäller tobakskonsumtion har vi de lägsta siffrorna
              i Europa. Det finns inget land som ligger före oss, utan vi har
              de lägsta siffrorna. Vi har därmed varit aktiva på de områdena
              också.
            </seg>
            <seg n="eba63100">
              Detta innebär inte att vi ska vara nöjda. Det vore olyckligt.
              Vi har fått siffror på hur mycket liv rökningen skördar och vilken
              ohälsa den leder till. Både våld och bristande hälsa följer av
              alkohol och tobak.
            </seg>
            <seg n="ee2d511e">
              Du frågar om en högre ambitionsnivå. Regeringen har redovisat
              en tydlig ambitionsnivå. När jag tar fram de två betänkandena
              om alkohol och tobak kan jag se att det finns ett antal reservationer
              från Socialdemokraterna tillsammans med övriga oppositionspartier.
              På ett antal punkter läser jag ett utlåtande från konstitutionsutskottet
              längst bak i betänkandet. Med undantag för en avvikande mening
              när det gäller alkoholpolitiken är samtliga partier i konstitutionsutskottet
              överens om att avstyrka det som Socialdemokraterna, Miljöpartiet
              och Vänsterpartiet lägger förslag om. Är det ambitionerna från
              socialdemokraterna i socialutskottet som gäller som partiets ståndpunkt,
              eller är det konstitutionsutskottets ståndpunkt, som tar hänsyn
              till EU-rätt och annat? Just nu är det två olika ståndpunkter
              som redovisas från socialdemokrater och miljöpartister och delvis
              också från vänsterpartister.
            </seg>
          </u>
          <note type="speaker" n="00081ef4">
            Anf. 49 CHRISTER ENGELHARDT (S) replik:
          </note>
          <u who="christer_engelhardt_ae498f" xml:id="i-f6518eab5edd1b4a-6" n="e5ea8dda">
            <seg n="3b26fe29">
              Herr talman! Vi är ju en lagstiftande församling, Anders Andersson.
              Både du och jag är lagstiftare.
            </seg>
            <seg n="e83b919d">
              Det som konstitutionsutskottet hänvisar till utgår från vad som
              står i den gällande lagstiftningen. Men vi kan naturligtvis också
              ha ambitionsnivåer och viljeinriktningar att ändra på lagstiftningar
              och nå vägar fram till de vackra mål som man sätter upp i ANDT-politikens
              strategi.
            </seg>
            <seg n="1e2db785">
              I mars 2011 fattade vi beslut om ANDT-strategin. Det har nu gått
              en hel mandatperiod sedan dess med den moderatledda regeringen
              som också Kristdemokraterna ingår i. Nu står vi här mindre än
              sex månader före valet, och vi säger att vi ska vara självkritiska
              och rannsaka oss själva.
            </seg>
            <seg n="22b19601">
              Jag tycker att det är lite vagt från regeringen att hela tiden
              luta sig tillbaka på denna strategi med alla dess målformuleringar.
              På område efter område föreslår vi i vilken riktning man skulle
              kunna gå för att nå ännu bättre resultat än i dag. Då pekar man
              på hur konstitutionsutskottet uttalar sig om gällande lagstiftning.
              Här i församlingen ger vi ju uppdrag till regeringen att återkomma
              med förslag som också kan innebära lagändringar, så att man också
              kan uppnå de fina mål som man skriver om i ANDT-strategin.
            </seg>
            <seg n="73ce1c39">
              Återigen: Varför är regeringen så vag på det här området? Man
              talar sig väldigt varm för de vackra siffrorna, men vi ser inga
              konkreta resultat från regeringens sida.
            </seg>
          </u>
          <note type="speaker" n="e6f34920">
            Anf. 50 ANDERS ANDERSSON (KD) replik:
          </note>
          <u who="anders_andersson_62a6e6" xml:id="i-af3e699ffdeda293-5" n="9cbe3bd3">
            <seg n="fafe762d">
              Herr talman! Med all respekt för dina argument, Christer, ska
              jag ändå säga att det som konstitutionsutskottet – även socialdemokraterna
              i konstitutionsutskottet – hänvisar till inte är lagstiftning
              från den här kammaren utan Europakonventionen. Det handlar om
              gemensamma överenskommelser vi har i Europakonventionen och inom
              EU. Det är detta som motiverar socialdemokrater i konstitutionsutskottet
              att avstyrka de reservationer som ni har i detta ärende.
            </seg>
            <seg n="22496e46">
              Vad vi har försökt förhålla oss till är vad som är möjligt med
              svensk lagstiftning och utifrån gemensamma internationella överenskommelser.
              När det gäller Europakonventionen och andra fördrag i det europeiska
              samarbetet har vi försökt vara tydliga i opinionsbildningen för
              att begränsa konsumtionen av alkohol och tobak för att uppnå en
              förbättrad folkhälsa.
            </seg>
            <seg n="da6cd951">
              Konstitutionsutskottet avslöjar att det inte är bara här i kammaren
              som man sätter begränsningar. Det finns också andra regelverk
              som styr vår politik. Vi har tagit hänsyn till de regelverken
              och utgår från det faktiska förhållandet. I stället för att önska
              något och drömma oss i väg har vi sagt att det är viktigt att
              hålla fast vid att ANDT-strategin har varit och är en viktig framgångsfaktor.
              Vi har kunnat ge ökad folkhälsa för breda befolkningsgrupper.
              Framför allt har det varit barn och ungdomar som har haft glädje
              av de insatser som har gjorts i skolan. När det gäller vuxna vill
              jag påstå att riskbruksprojektet, som har genomförts som en del
              av ANDT och där man tidigt på vårdcentraler kan ge hjälp och stöd
              till personer som befinner sig i en riskbrukssituation, också
              har varit en viktig faktor för att minska alkoholkonsumtionen
              och stärka folkhälsan.
            </seg>
          </u>
          <note type="speaker" n="cd2540e9">
            Anf. 51 GUNNAR SANDBERG (S):
          </note>
          <u who="gunnar_sandberg_d88799" xml:id="i-ba150e2efe8ecf10-0" n="c19fe138">
            <seg n="80a3a7c1">
              Herr talman! Det vi debatterar nu är en del av våra elva gemensamma
              folkhälsomål. Det är jätteviktigt att vi alltid arbetar för att
              ta vårt gemensamma ansvar som folkvalda politiker för att få till
              stånd minskade risker för hälsan hos befolkningen. Jag ska själv
              hålla mig till frågan om dopning i mitt anförande.
            </seg>
            <seg n="6091d119">
              Vid stora internationella tävlingar dyker alltid frågor om dopning
              upp. Så var det också i samband med vinter-OS i Sotji. I en nyutkommen
              bok anklagade Norges tidigare antidopningschef norska skidåkare
              för att ha för höga blodvärden, vilket pekar på bloddopning. Samma
              uppgifter förekom i tv-programmet Uppdrag granskning redan för
              ett år sedan och var riktade mot svenska och norska skidåkare
              – dock utan att några bevis framlades, vill jag säga som gammal
              skidåkare.
            </seg>
            <seg n="c0ab3ead">
              Nu förekommer inte dopning bara i tävlingssammanhang. Det är
              mycket vanligt också bland besökare på vanliga gym. Många vill
              bygga upp sin kropp, inte bara genom träning utan också genom
              otillåtna substanser.
            </seg>
            <seg n="78c49e52">
              Socialdemokraterna vill ha ett samhälle fritt från dopning. Förutom
              förebyggande insatser behövs också bättre vård av missbrukare.
              Det innebär inte minst en bättre vårdkedja som garanterar en god
              eftervård för den som blivit fri från missbruk. Den tidigare socialdemokratiska
              regeringen startade 2005 ett sådant projekt, men regeringen har
              inte anslagit medel till detta efter år 2010.
            </seg>
            <seg n="ea83cb9f">
              Herr talman! Sverige har länge i ett internationellt perspektiv
              ansetts vara ett av världens föregångsländer när det gäller arbetet
              mot dopning inom idrotten. Tyvärr håller vi nu på att förlora
              den positionen. Detta beror på att anslagen till antidopningsarbetet
              inte har skrivits upp i takt med ökade krav på de nationella antidopningsorganisationerna.
              Sverige har förbundit sig att följa dessa krav eftersom vi undertecknat
              Världsantidopningskoden och andra internationella överenskommelser
              inom bland annat Unesco och EU.
            </seg>
            <seg n="7e7fd843">
              Anslaget till antidopningsarbetet uppgår i dag till 26 miljoner
              kronor, varav 1,5 miljoner är stöd till dopningslaboratoriet i
              Huddinge. 1,5 miljoner går till Dopingjouren. Det återstår 23
              miljoner till antidopningsarbetet, vilket motsvarar en dryg promille
              av idrottsanslaget på 1,7 miljarder.
            </seg>
            <seg n="965f8ad0">
              Herr talman! I ett nordiskt perspektiv satsar Sverige allra minst
              per invånare på att motverka dopning inom idrotten. Danmark, som
              satsar näst minst, satsar ändå 35 procent mer än Sverige. Norge
              satsar mest och lägger nästan tre gånger mer per invånare på antidopningsarbetet
              än vad vi gör. De snåla anslagen innebär att Sverige inte klarar
              av en del av de krav som finns i Världsantidopningskoden på ett
              tillfredsställande sätt. Dessutom har testverksamheten fått stryka
              på foten rejält.
            </seg>
            <seg n="e9cec65b">
              I en handlingsplan mot dopning inom idrotten föreslog den tidigare
              socialdemokratiska regeringen en ökning av antalet dopningsprov
              till 4 500 årligen. Flest dopningsprov togs 2004 – det var drygt
              4 000 prov. Sedan dess har antalet minskat, och det är nu drygt
              3 000. Det är en kraftig minskning och långt ifrån målet på 4
              500.
            </seg>
            <seg n="1253ce35">
              Av Världsantidopningsorganisationens ackrediterade laboratorier
              krävs att de genomför minst 3 000 analyser per år. Den gränsen
              kryper nu allt närmare för dopningslaboratoriet i Huddinge. Att
              inte ha ett eget laboratorium i Sverige skulle få mycket allvarliga
              konsekvenser.
            </seg>
            <seg n="ffec5a7a">
              Herr talman! Det skulle vara ett rejält tapp i kunskap samtidigt
              som möjligheten till forskning och metodutveckling inom antidopningsområdet
              mer eller mindre skulle försvinna. Dessutom skulle möjligheten
              för Sverige att arrangera internationella idrottsevenemang minska
              drastiskt.
            </seg>
            <seg n="f26b68e2">
              Nästa år beslutar Världsantidopningsorganisationen om den nya
              Världsantidopningskoden. Det är regelverket för antidopningsarbetet,
              som länderna har att följa. Det nya regelverket kommer att ställa
              ytterligare krav på de nationella antidopningsorganisationerna.
              Självklart måste Sverige leva upp till dessa krav, men med dagens
              resursfördelning lär det inte vara möjligt.
            </seg>
            <seg n="85b581c6">
              Avslutningsvis instämmer jag i Christer Engelhardts yrkanden.
            </seg>
          </u>
          <note type="speaker" n="4d898501">
            Anf. 52 MAGNUS SJÖDAHL (KD):
          </note>
          <u who="magnus_sjodahl_55ce05" xml:id="i-f2ef97ab02a3b6ec-0" n="83f25e26">
            <seg n="e6edc100">
              Herr talman! Det är en bred debatt vi ägnar oss åt, men det är
              inte dumt att ta allt i ett svep: alkohol, narkotika och tobak.
              Det finns en hel del samband. Jag tänkte i huvudsak uppehålla
              mig vid narkotika. Det andra har berörts ganska mycket tidigare.
            </seg>
            <seg n="b99347d7">
              Riksdagen har antagit det övergripande målet: Ett samhälle fritt
              från narkotika. Det är en ambitiös målsättning, och det är naturligtvis
              ditåt vi måste sträva. Här är det en skillnad när det gäller alkohol
              och tobak, som är legala. När det gäller dessa handlar det snarare
              om att minimera skadeverkningarna. Det finns ingen politisk vilja
              att kriminalisera tobak eller alkohol. Fast ibland har jag lekt
              med tanken: Skulle vi ha tillåtit de här produkterna om vi hade
              känt till skadeverkningarna? Det är en hypotetisk fråga.
            </seg>
            <seg n="90fff0bd">
              Jag kan inte se att det råder stor politisk oenighet kring de
              frågor som tas upp, åtminstone inte när det gäller narkotikabiten.
            </seg>
            <seg n="19c7a3c4">
              Herr talman! Användning av narkotika börjar ofta som något spännande
              och kanske även glamoröst, men det slutar alltför ofta i djup
              misär och tragedi. Det finns en mängd narkotiska preparat som
              sinsemellan är väldigt olika, men de har det gemensamt att de
              är starkt beroendeframkallande. De är en viktig anledning till
              dödsfall och hälsoproblem, framför allt bland ungdomar och unga
              vuxna. 400 personer dör av narkotika varje år i Sverige. Det är
              fler än vad som omkommer i trafiken. Naturligtvis ska vi inte
              glömma alla skador och allt lidande som åsamkas dem i narkotikamissbrukarens
              närhet.
            </seg>
            <seg n="79db6701">
              Svensk narkotikapolitik ligger fast. Ambitiösa förebyggande åtgärder,
              en effektiv brottsbekämpning och en god och tillgänglig vård är
              viktiga delar för att vi ska nå våra uppsatta mål.
            </seg>
            <seg n="4e091756">
              Sedan finns det krafter som strävar efter en liberalisering,
              lik den vi har i en del länder inte alltför långt bort. Det tycks
              dess värre som att det är en ökande skara. Det påverkar såklart
              ungdomars attityder, i synnerhet när det gäller cannabis. Det
              är oroande. Vi måste möta detta med en tydlig kunskap om att cannabis
              inte är något harmlöst. Det finns många myter kring cannabis,
              till exempel att det inte skulle vara så farligt. Men forskningen
              visar att det finns tydliga samband mellan cannabis och kognitiva
              och motoriska skador.
            </seg>
            <seg n="c89aeed3">
              Vi kristdemokrater är såväl i partiet som i vårt ungdomsförbund
              tydliga motståndare till legalisering och avkriminalisering för
              eget bruk. Man kan inte göra ett parti ansvarigt för vad dess
              ungdomsförbund driver. Men det är klart att det är oroväckande.
              Dagens ungdomsförbundspolitiker är morgondagens partipolitiker.
              Jag är glad att du, Karin, är tydlig i ditt tal och att du markerar
              skillnaden mellan partiet och ungdomsförbundet. Det är bra. Fortsätt
              med det!
            </seg>
            <seg n="d0e48e8c">
              Att ökad tillgänglighet skulle leda till minskad narkotikaanvändning
              och mindre skadeverkningar finns det knappast något som talar
              för.
            </seg>
            <seg n="2a4ee729">
              Sverige har medverkat i utarbetandet av EU:s nya narkotikastrategi.
              Det är jättebra. Narkotikapolitik måste, för att vara verkningsfull,
              bedrivas gränsöverskridande, liksom till exempel miljöpolitik.
              Det anges också som ett av målen i den långsiktiga ANDT-strategin.
            </seg>
            <seg n="dec16207">
              Nederländerna införde totalförbud mot växtdrogen kat för något
              år sedan. Glädjande nog har man fattat samma beslut i Storbritannien.
            </seg>
            <seg n="fbf01209">
              Familjeklassning brukar lyftas fram som en bra lösning. Om det
              hade varit så enkelt hade vi säkert kunnat enas om ett sådant
              beslut. Verkligheten är tyvärr inte alltid enkel. Snarare är det
              ganska sällan som den är enkel. Vi kan rimligen inte besluta om
              någonting som skulle försvåra. Och flera myndigheter har pekat
              på att det här inte är ett beslut man välkomnar. Det är Läkemedelsverket,
              Tullverket och Folkhälsomyndigheten som konstaterar följande:
              Sammantaget förefaller nackdelarna dominera med en sådan klassning.
            </seg>
            <seg n="3f5c2af1">
              Vi ska självfallet ha effektivast möjliga metod för att snabbt
              kunna klassificera narkotika. Skulle en så kallad familjeklassning
              inte leva upp till det är det inte rimligt att fatta ett sådant
              beslut. Jag tror att nästan alla partier har varit inne på de
              tankarna, och de lyfter ofta fram detta som att det skulle vara
              en bra lösning. Men det är kanske inte så enkelt.
            </seg>
            <seg n="eb5acf37">
              Som jag sade inledningsvis finns det en hel del intressanta samband
              mellan olika droger. Om vi lyckas få ned användandet av en substans
              är det glädjande nog så att det inte ökar på annat håll. Summan
              av lasterna är inte konstant. Tvärtom är det ofta så att användningen
              av en drog bidrar till en ökning av en annan.
            </seg>
            <seg n="8b817dc7">
              Herr talman! Föräldrarnas roll är viktig. Skolans roll är viktig.
              Ideella organisationer är ovärderliga när det gäller arbetet med
              att förändra attityder och beteenden.
            </seg>
            <seg n="aca00275">
              Vi har tidigare nämnt ANDT-strategin ett antal gånger. Regeringen
              avsätter 299 miljoner kronor per år för det arbetet, som strävar
              mot vissa mål. Man ska begränsa tillgången. Barn ska skyddas mot
              skadliga effekter. Antalet unga som börjar använda narkotika ska
              minska. Antalet personer som utvecklar ett skadligt bruk ska minska.
              Personer med missbruk eller beroende ska ha tillgång till god
              vård. Antalet döda och skadade ska minska. Och, inte minst viktigt,
              det ska vara en europeisk restriktiv syn på narkotika i EU.
            </seg>
            <seg n="769e7aaf">
              Det är de målen vi strävar mot och aktivt arbetar för att uppnå.
            </seg>
          </u>
          <note type="speaker" n="af41b435">
            Anf. 53 KENT HÄRSTEDT (S):
          </note>
          <u who="kent_harstedt_3f5ee6" xml:id="i-bf134ee08590d53b-0" n="0b5a9634">
            <seg n="91b0b8b5">
              Herr talman! Vi behandlar i dag ANDT-frågor, och vi har en gemensam
              debatt om dessa frågor.
            </seg>
            <seg n="da77a5ad">
              Jag har ett långt engagemang i dessa frågor, i synnerhet tobaks-
              och alkoholfrågor. Engagemanget har sin utgångspunkt i att frågorna
              är så oerhört betydelsefulla för vårt samhälle i stort. Jag känner
              tacksamhet över att en gång ha varit med och som företrädare för
              Socialdemokraterna ha tagit debatten i socialutskottet när vi
              beslöt om att införa rökfritt på krogen. Många sade att detta
              inte var möjligt. I denna talarstol debatterade jag mot moderater
              som var intensiva motståndare mot ett införande av just rökfritt
              på restauranger och pubar. I dag vill ingen ha tillbaka röken
              igen. Folkhälsoarbetet i tobaksfrågor har gått vidare.
            </seg>
            <seg n="1972c2aa">
              Många är de som över åren har räddats till livet för att de har
              sluppit arbeta i rökfyllda miljöer, och många är de som kan njuta
              av ett besök på en restaurang utan att behöva inandas andras cigarettrök
              och få en försämrad upplevelse. Beslutet i denna fråga visar vad
              folkhälsoarbetet ibland handlar om. Det handlar om modet att tro
              på politikens möjligheter att förändra och förbättra – detta trots
              att det finns de som inte tror att det är möjligt. Kampen mot
              den passiva rökningen måste fortsätta. Därför är det bra att Folkhälsoinstitutet
              fick i uppdrag att utreda möjligheterna att skapa framtida rökfria
              miljöer. Uppdraget gavs redan i mars 2012, och det skulle ha varit
              klart förra året. Nu ska det slutredovisas i oktober 2014.
            </seg>
            <seg n="32ea7377">
              Uppdraget ska ge en evidensbaserad kunskapsöversikt och råd om
              hur man kan gå vidare. Jag kan som före detta utredare inom folkhälsoområdet
              alkohol tycka att det är trist att uppdraget ska behöva ta så
              lång tid. Att genomföra uppdraget och flytta slutredovisningen
              till andra sidan valet känns inte bra. Ett uppdrag av detta slag
              ska inte behöva ta två och ett halvt års tid.
            </seg>
            <seg n="6cebf208">
              Dessa frågor berör och engagerar, och de kommer att vålla debatt.
              De är oerhört betydelsefulla för många enskilda individer i fråga
              om arbetsmiljöer och offentliga miljöer. Det hade varit intressant
              att se vilka vägval och vilket mod, eller brist på detsamma, regeringen
              hade varit beredd att stå för. Nu får vi veta detta först efter
              valet. Det är beklagligt.
            </seg>
            <seg n="d2431917">
              ANDT-strategins första långsiktiga mål är att minska tillgången
              till bland annat tobak. Tillsynsfrågorna är självklart därför
              centrala när det gäller att stävja tillgången till tobak och alkohol.
              Även om vi i dag ser en positiv utveckling finns det fortfarande
              massor att göra för att nå fram till en godtagbar miljö.
            </seg>
            <seg n="32fbf3c3">
              Herr talman! Förra helgen var det allsvensk fotbollspremiär över
              landet. I Helsingborg, där jag bor, var det premiärmatch mellan
              Helsingsborgs IF och Djurgården. Det var soligt och varmt, och
              våren hade kommit betydligt längre än i Helsingfors. Vi kunde
              bjuda på gröna gräsmattor, på sina håll vårblomster och knoppar
              på träden. Allt var upplagt för en fantastisk fotbollsmatch på
              vackra Olympia och en härlig idrottsupplevelse för människor över
              alla generationer.
            </seg>
            <seg n="7895a3a8">
              I stället blev det en kaotisk upplevelse som slutade i tragedi.
              Under lördagskvällen grovsöp huliganer inför den förestående matchen.
              Det ledde till misshandel, hot och total vandalisering av en av
              våra krogar. Dagen efter blev ännu ett kapitel i denna tråkiga
              händelse då en supporter misshandlades till döds. Senare avbröts
              matchen när planen stormades av supportrar.
            </seg>
            <seg n="80789934">
              Jag vill uppmana oss alla att ta dessa frågor på yttersta allvar.
              Kopplingen mellan idrottsengagemang och våld måste tydligt analyseras.
              Slutsatser måste dras om alkoholens betydelse i sammanhanget.
            </seg>
            <seg n="17dab604">
              En utredning har redan lagts fram om så kallade huliganer. Björn
              Erikssons utredning avslutades häromåret. I hans utredning finns
              flera bra förslag som ännu ej genomförts. Men jag vill uppmärksamma
              kollegerna i utskottet på vikten av att belysa kopplingen mellan
              fotbollsvåld och alkohol. Vi vet att förfestande är en ingrediens
              i fotbollsvåldet. Det krävs ökad uppmärksamhet. En idé är att
              göra som i engelsk cupfotboll, nämligen att på krogarna runt arenorna
              skruva åt kranarna några timmar före matcherna. Det har lett till
              lugnare matcher. Punktnykterhet kräver mod och insikt om att våga
              använda detta redskap. Idrottsevenemang måste få vara fredade
              zoner från alkoholen, och det är djupt olyckligt att många fotbollsklubbar
              på högsta nivå är beroende av försäljning av alkohol och alkoholreklam
              för att få sin ekonomi att gå ihop. Det finns något djupt motsägelsefullt
              i denna symbios.
            </seg>
            <seg n="b7a823fd">
              Herr talman! I dag kommer riksdagen att fatta beslut om ett tillkännagivande
              om en handlingsplan för minskat alkoholbruk bland ungdomar. Detta
              är välkommet. Vi vet att människors relation till alkohol formas
              tidigt i livet. En av de största samtidshändelserna i alkoholfrågan
              är den ökade tillgängligheten och de facto det sänkta priset på
              alkohol – detta som en konsekvens av att mycket alkohol köps i
              utlandet. Att pris och tillgänglighet, både laglig och olaglig,
              har lett till mindre respekt för alkohol som produkt är en av
              de viktigaste trenderna som är värda att uppmärksamma.
            </seg>
            <seg n="f50d9401">
              Vi vet att unga vuxna under studentåren dricker så stora mängder
              alkohol att de enligt forskarna utgör en egen riskgrupp. Att därför
              ta krafttag för att försöka stärka den positiva trenden bland
              ungdomar är mycket välkommet. Det kommer att vara insatser som
              de kommer att ha med sig genom livet.
            </seg>
            <seg n="a982757e">
              Priset på alkohol är ett av de redskap vi själva äger, åtminstone
              på ett sätt. Den alkohol vi köper i Sverige kan vi själva beskatta.
              Detta är, har jag en gång som alkoholutredare lärt mig, en mycket
              vansklig uppgift. Det svåra är att sätta en skatteprislapp som
              håller över olika konjunkturer.
            </seg>
            <seg n="0b3b49b5">
              Nu signalerar regeringen om höjd alkoholskatt, samtidigt som
              Danmark sänker sin alkoholskatt. Eftersom skillnaden redan är
              stor vill jag fråga regeringssidan, speciellt Moderaterna, vilken
              konsekvens detta kommer att leda till för införseln och vilken
              uträkning eller utredning som ligger till grund för regeringens
              förändring som nu föreslås. Detta kommer såklart att få störst
              effekt på oss i Skåne där vi har flest systembolag per capita
              men säljer minst. Förändringen kommer såklart att få en effekt.
              Det är väl inte så att alkoholskatten används som budgetregulator?
            </seg>
            <seg n="57e17026">
              När man är i opposition kan man peka på färdriktningar, men som
              regeringsparti har man hela departement bakom sig för att göra
              uträkningarna. Frågan är relevant, och jag ser med intresse fram
              emot svaret.
            </seg>
            <seg n="f423d36f">
              Systembolaget är ett av de få redskap som vi fortfarande har
              i vår hand, och det är viktigt att värna detaljhandelsmonopolets
              särställning. Vi ser att internethandeln blir alltmer innovativ
              och offensiv. Vi måste hitta sätt att klargöra vad som är rätt
              och fel med tanke på det detaljhandelsmonopol som vi med hjälp
              av undantaget i EU-fördraget har rätt till. Det är en fråga om
              hur långt internethandeln har rätt att gå för att konkurrera med
              Systembolaget. Det är välkommet att regeringen har flaggat för
              en lag före valet. Jag tror att det är bestämt till mitten av
              juni, och det kommer att bli intressant och viktigt att få fram
              detta underlag.
            </seg>
            <seg n="963826b2">
              Det är beklagligt med de många turerna i regeringen när det gäller
              gårdshandel, som skulle vara ytterligare ett sätt att underminera
              Systembolagets ställning. Frågan skyfflas fram och tillbaka mellan
              Centern och KD. Vid förra valet blev det en utredning, som till
              sist avfärdade denna fråga. Jag tror att det var den tredje utredningen
              som avfärdade gårdshandeln. Just som denna utredning blev klar
              flaggade jordbruksministern igen för ytterligare stöd till gårdshandel.
              Som utomstående betraktare river man sig i håret och undrar vad
              som egentligen gäller i regeringen. Det kanske man kan få besked
              om i dag av KD:s eller Centerns företrädare. Detta är också en
              mycket viktig fråga för Systembolagets ställning.
            </seg>
            <seg n="50daa7d2">
              Det finns ett förslag om att utreda varningstexter på alkoholvaror
              som har lagts fram av Tuve Skånberg. Det är en motion som jag
              tycker innehåller ett bra förslag. Vi vet dock att varningstexter
              har en liten effekt på konsumtionen. Men det känns inkonsekvent
              att ha varningstexter på tobaksprodukter men inte på alkoholvaror.
              Det är också bekymmersamt att det inte tycks finnas en framkomlig
              väg. Jag anser att vi bör fortsätta att anstränga oss för att
              få detta till stånd. En varningstext på en vara som potentiellt
              kan få allvarliga konsekvenser känns som en självklarhet.
            </seg>
          </u>
          <note n="0c186609">
            Jag ställer mig bakom Socialdemokraternas reservationer, och
            jag yrkar bifall till reservation 2 i socialutskottets betänkande
            SoU13, Tobaksfrågor , och reservation 2 i socialutskottets betänkande
            SoU14, Alkoholfrågor . Vidare yrkar jag bifall till socialutskottets
            förslag till beslut om tillkännagivande i betänkande SoU13 under
            punkt nr 6, Tillståndsplikt för försäljning, och avslag på reservation
            4. Slutligen yrkar jag bifall till socialutskottets förslag till
            beslut om tillkännagivande i betänkande SoU14 under punkt nr 9,
            Handlingsplan för minskat alkoholbruk bland ungdomar, och avslag
            på reservation 7.
          </note>
          <note type="speaker" n="457f339d">
            Anf. 54 ANDERS ANDERSSON (KD) replik:
          </note>
          <u who="anders_andersson_62a6e6" xml:id="i-af3e699ffdeda293-6" n="9cbe3bd3">
            <seg n="ffda1995">
              Herr talman! Turordningen är sådan att jag inte så ofta får chans
              till replik, och jag har inte använt replik särskilt ofta tidigare.
              Jag lyssnade med intresse till Kent Härstedts inlägg. I vissa
              delar är vi helt överens. Det gäller din beskrivning, Kent Härstedt,
              och vikten av den ohyggliga händelsen i din hemstad, ja, i vår
              gemensamma stad Helsingborg. Det är ett exempel på att alkohol
              ofta föder våld och dessutom hämningslöst sådan, vilket gör att
              det som ska vara glädje och fest förbyts i katastrof.
            </seg>
            <seg n="368d76a4">
              Men det fanns en punkt i ditt anförande, Kent Härstedt, som jag
              måste fråga om. De flesta som lyssnar på den här debatten frågar
              sig nog: Vad är Socialdemokraternas hållning när det gäller alkoholskatten?
              Ska jag tolka ditt inlägg så att du nu går till storms mot den
              restriktiva politik som även finansministern har gett uttryck
              för, nämligen att vi är beredda att höja skatten på alkohol? Det
              är ju en del i att arbeta förebyggande och att minska konsumtionen.
              Tänker Socialdemokraterna motsätta sig den insatsen för folkhälsan,
              eller vad gäller i det socialdemokratiska partiet?
            </seg>
          </u>
          <note type="speaker" n="5854a559">
            Anf. 55 KENT HÄRSTEDT (S) replik:
          </note>
          <u who="kent_harstedt_3f5ee6" xml:id="i-bf134ee08590d53b-1" n="0b5a9634">
            <seg n="5967573b">
              Herr talman! Tack för frågan, Anders Andersson! Jag utgår från
              att du redan ser oss som regeringsalternativ och att vi nästan
              har tagit över. Men nu ligger svaret faktiskt på din sida. Det
              är ni som sitter på regeringsmakten. Det är ni som nu har flaggat
              upp för detta i budgeten.
            </seg>
            <seg n="252de126">
              Jag vill höra vad som ligger till grund för ert förslag. Det
              måste du rimligen kunna presentera. Det är din minister som sitter
              i regeringen. Det är ni som sitter på Socialdepartementet. Har
              du inte svar på frågan? Du måste väl kunna presentera detta för
              mig och alla andra.
            </seg>
            <seg n="5945e03f">
              Vi kommer nog att presentera detta efter september, när vi har
              regeringsmakten. Då får vi stå till svars. Men nu är det ni som
              sitter vid makten. Börja med att presentera underlaget! Jag ska
              nog redogöra för oss när vi sitter vid regeringsmakten. Svaret
              ligger på er sida. Börja med det, så ska jag svara sedan.
            </seg>
          </u>
          <note type="speaker" n="20cc3ee6">
            Anf. 56 ANDERS ANDERSSON (KD) replik:
          </note>
          <u who="anders_andersson_62a6e6" xml:id="i-af3e699ffdeda293-7" n="9cbe3bd3">
            <seg n="6b772aa3">
              Herr talman! Nu tror jag att Kent Härstedt strör lite extra många
              frågor, så att säga. Efter september kan alltså svenska folket
              få veta vad som är grunden för alkoholpolitisk beskattning från
              Socialdemokraterna.
            </seg>
            <seg n="5665d4c2">
              Vi kan säga det redan nu. Vi har uttalat – det sades redan i
              regeringsdeklarationen – att vi är beredda att höja skatten på
              alkohol eftersom åldersgränserna, Systembolagsmonopolet och beskattningen
              är tre grundpelare för den svenska restriktiva alkoholpolitiken,
              som bygger på solidaritet och omtanke.
            </seg>
            <seg n="da34a704">
              Vi är beredda att följa till exempel vad nykterhetsrörelsen har
              argumenterat för. Jag har fått kampanjbroschyrer från IOGT-NTO
              och andra som talar om vikten av att höja alkoholskatten. Förra
              året i Almedalen fick vi också höra detta.
            </seg>
            <seg n="b2294b39">
              Jag tror att det är viktigt att en regering är beredd att använda
              beskattningsinstrumentet för något som man vill minska konsumtionen
              av, något som man vill ha som en del i det förebyggande arbetet.
              Det är grunden till att regeringen lägger fram det här förslaget.
              Vi tycker att vi ska använda just beskattningsinstrumentet tillsammans
              med försäljningsmonopolet och åldersgränserna som viktiga faktorer.
            </seg>
            <seg n="27328364">
              Jag sade i mitt anförande tidigare att forskare som jag träffar
              här i Sverige och övriga Norden men även nere i Bryssel och Genève
              är överens om att detta är viktiga delar.
            </seg>
            <seg n="1ea940d0">
              Det som Kent Härstedt sade nu och som finns inspelat och nedskrivet
              innebär en massa frågetecken, för det var ingen uppslutning kring
              den linje som regeringen har och som Kristdemokraterna har förfäktat:
              Låt oss ständigt använda beskattningsmöjligheten som en del i
              en aktiv, solidarisk alkoholpolitik! Det tänker vi från oppositionens
              sida fortsätta med, även om Kent Härstedt och andra socialdemokrater
              ifrågasätter och försöker hacka på oss.
            </seg>
          </u>
          <note type="speaker" n="5916f440">
            Anf. 57 KENT HÄRSTEDT (S) replik:
          </note>
          <u who="kent_harstedt_3f5ee6" xml:id="i-bf134ee08590d53b-2" n="0b5a9634">
            <seg n="47e72ee2">
              Herr talman! Det är verkligen beklämmande. Det är trevligt att
              ni vill använda beskattningsinstrumentet, för det har ni inte
              förut varit kända för från regeringssidan, eftersom ni har sänkt
              skatter massivt över hela linjen. Men jag har stor tilltro till
              skatteredskapet även i det här sammanhanget.
            </seg>
            <seg n="15ce83e6">
              Jag vill uppmärksamma och påminna Anders Andersson om att den
              senaste socialdemokratiska regeringen gjorde en ordentlig utredning
              innan man tog ställning till skattefrågorna när det gäller alkoholpolitiken.
              Jag tycker nämligen att alkoholpolitiken är så pass viktig att
              man, innan man landar i slutsatser om exakt vilka skattenivåer
              man ska ha, ska göra en ordentlig uträkning.
            </seg>
            <seg n="7a995647">
              Varken IOGT-NTO eller någon annan har sett någon utredning från
              regeringens sida om hur man har kommit fram till sina slutsatser.
              Det är det jag efterfrågar. Jag säger inte att slutsatserna är
              fel, utan jag efterfrågar bara vilka utredningar och uträkningar
              som har gjorts. Jag belyser här att man just nu sänker skatten
              i Danmark. Då måste man rimligen ifrågasätta vilka konsekvenser
              det kommer att få. I dag köps 60–65 procent av all starksprit
              som konsumeras i Sverige i utlandet. Vilka konsekvenser det får
              måste rimligen bekymra också Anders Andersson.
            </seg>
            <seg n="393c1522">
              Jag vill bara ha fram vilken uträkning ni har gjort eller vilken
              utredning som ligger till grund för detta. Jag står bakom socialdemokratisk
              alkoholpolitik. Jag frågar regeringen: På vilket sätt sköter ni
              ert underlag?
            </seg>
          </u>
          <note n="9c8896a4">
            Överläggningen var härmed avslutad.
          </note>
          <note n="effdd67e">
            11 § Redovisning av användningen av vissa hemliga tvångsmedel
            under år 2012
          </note>
          <note type="speaker" n="e02af0a0">
            Anf. 58 MARIA FERM (MP):
          </note>
          <u who="maria_ferm_5a996c" xml:id="i-ad8c246ee7d0bc04-0" n="1766da8e" next="i-cc0c82724811acb4-0"/>
          <note n="422123a8">
            Herr talman! Vi ska nu debattera den årliga redovisningen till
            riksdagen om hur hemliga tvångsmedel har använts. Den redovisningen
            sker sedan många år genom en skrivelse där det redogörs för tillämpningen
            av hemlig avlyssning av elektronisk kommunikation, hemlig övervakning
            av elektronisk kommunikation, hemlig kameraövervakning vid förundersökningar
            i brottmål och inhämtning av uppgifter om elektronisk kommunikation
            i de brottsbekämpande myndigheternas underrättelseverksamhet.
          </note>
          <note n="afbd25ec">
            Av skrivelsen framgår att användningen av hemliga tvångsmedel
            ökar. Under 2012 lämnades 7 643 tillstånd till hemliga tvångsmedel.
            Antalet tillstånd uppgick under 2011 till 5 524. Tillstånden under
            2012 omfattade 2 254 brottsmisstänkta personer. Motsvarande siffra
            för 2011 var 2 040 personer. Hemliga tvångsmedel användes i 912
            förundersökningar 2012. Under 2011 var motsvarande siffra 782.
            Flera olika tillstånd kan dock gälla samma person.
          </note>
          <u who="maria_ferm_5a996c" xml:id="i-cc0c82724811acb4-0" n="1766da8e" prev="i-ad8c246ee7d0bc04-0">
            <seg n="b8b97867">
              Som vanligt saknas relevanta delar av den mest integritetskränkande
              övervakningen i skrivelsen. Inte heller tas ett samlat grepp kring
              dessa frågor. Användningen redovisas var för sig, men den samlade
              effekten av de hemliga tvångsmedlen i Sverige har inte utretts.
              Vi har från Miljöpartiets och Vänsterpartiets håll ett antal förslag
              om hur utvärderingen kan förbättras.
            </seg>
            <seg n="179c5b94">
              Aldrig förr har de brottsbekämpande myndigheternas möjlighet
              att på hemlig väg övervaka vad enskilda människor gör varit så
              stora som nu, och aldrig förr har de finansiella resurserna varit
              så stora som nu. Trots det ökar inte andelen personuppklarade
              brott. Under många år har också brister vad gäller personuppgiftshantering
              uppmärksammats.
            </seg>
            <seg n="fb305132">
              När de brottsbekämpande myndigheterna har så stora möjligheter
              att övervaka och registrera vad människor gör är det oerhört viktigt
              att det görs korrekt och går att följa upp. Aktuell kritik på
              det här området har återigen riktats mot till exempel Försvarets
              radioanstalt. Metro avslöjade för några dagar sedan att Försvarets
              radioanstalt återigen har blivit kritiserad för brister i myndighetens
              personuppgiftshantering. Trots kritik på samma områden under ett
              antal år åtgärdas inte brister som finns.
            </seg>
            <seg n="f7910d0b">
              Någon samlad utvärdering och uppföljning av vilken effekt samtliga
              hemliga tvångsmedel haft för effektiviteten inom rättsväsendet
              har aldrig gjorts, inte heller någon analys av om de har lett
              till att människors vardag och liv i Sverige har blivit tryggare,
              inte heller hur de samlade hemliga tvångsmedlen påverkat den personliga
              integriteten och vilka effekter det fått för samhället. Den samlade
              effekten av de hemliga tvångsmedlen i Sverige, inte bara de som
              omfattas av skrivelsen, bör bli föremål för en uppföljning och
              utvärdering.
            </seg>
            <seg n="1f6d2d43">
              Vid utvärderingen bör man undersöka huruvida de hemliga tvångsmedlen
              varit effektiva i förhållande till uppsatta mål och avsett syfte
              och i förhållande till det integritetsintrång som har skett.
            </seg>
            <seg n="64540db3">
              Liksom i tidigare skrivelser saknas i denna skrivelse väsentliga
              delar av den mest integritetskränkande hemliga övervakningen.
              Varken den hemliga rumsavlyssningen eller användandet av hemliga
              tvångsmedel hos Säkerhetspolisen omfattas. Detsamma gäller åtgärder
              för att förhindra vissa allvarliga brott.
            </seg>
            <seg n="0d2080f1">
              Regeringen har nu aviserat att ett arbete pågår för att en redovisning
              ska kunna ske av användningen av preventiva tvångsmedel och hemlig
              rumsavlyssning. Vi välkomnar detta men anser precis som tidigare
              att även användningen inom Säkerhetspolisen bör omfattas av skrivelsen.
            </seg>
            <seg n="67308286">
              Åklagarmyndigheten har tidigare använt ett digitalt system för
              att registrera tillstånd till och användning av hemliga tvångsmedel
              i sin verksamhet. Trots stora nedlagda kostnader används inte
              systemet längre. Myndigheten har nu återgått till en manuell hantering
              av det hemliga tvångsmedelsdiariet. Samtidigt är det betydligt
              fler myndigheter än Åklagarmyndigheten som hanterar hemliga tvångsmedel
              och som därför behöver ha hemliga diarier för detta. Mot bakgrund
              av detta och det arbete som leds av Justitiedepartementet inom
              ramen för Rådet för rättsväsendets informationsförsörjning anser
              vi att regeringen bör få i uppdrag att ta fram ett enhetligt,
              sammanhållet och säkert digitalt system för registrering och uppföljning
              av användningen av hemliga tvångsmedel hos berörda myndigheter.
              Ett sådant system bör rimligen väsentligt underlätta såväl tillsynsarbetet
              som det arbete myndigheterna utför för redovisningen till regeringen.
            </seg>
          </u>
          <note n="1f4b7c0a">
            Jag vill avsluta med att yrka bifall till reservationerna 1,
            2 och 3.
          </note>
          <note type="speaker" n="4fa8be71">
            Anf. 59 ELIN LUNDGREN (S):
          </note>
          <u who="elin_lundgren_62373a" xml:id="i-46c11a4e148fac97-0" n="23dc7446">
            <seg n="cc0d5247">
              Herr talman! Det har redovisats för oss hur de hemliga tvångsmedlen
              har använts under år 2012. Och Maria Ferm från Miljöpartiet redogjorde
              nyss för vilka tvångsmedel som avses. Hon gick också igenom en
              del av statistiken.
            </seg>
            <seg n="0ef6c0bc">
              All användning av hemliga tvångsmedel prövas mot tre principer.
            </seg>
            <seg n="84459383">
              Den första är ändamålsprincipen, det vill säga att tvångsmedlet
              ska vara kopplat till det ändamål som det beslutas för.
            </seg>
            <seg n="5c1c58ff">
              Den andra är behovsprincipen, det vill säga att tvångsmedlet
              får användas bara när det finns ett påtagligt behov och andra
              åtgärder inte är tillräckliga.
            </seg>
            <seg n="b8127e06">
              Den tredje är proportionalitetsprincipen, det vill säga att åtgärden
              ska användas bara om skälen för åtgärden uppväger det intrång
              eller men som det kan innebära för den misstänkte.
            </seg>
            <seg n="bfc394cd">
              Man kan förenkla detta och säga att det betyder att varje tillstånd
              som har utfärdats har prövats mot dessa principer och att man
              har kommit fram till att åtgärden behövs med tanke på brottets
              allvarlighet.
            </seg>
            <seg n="b1103767">
              Den sammantagna bilden av tvångsmedlen som redovisas i denna
              skrivelse visar att tvångsmedel har en mycket viktig funktion
              för att lösa brott. Ibland kan man också avföra personer som har
              visat sig vara oskyldiga från utredningar, vilket är nog så viktigt.
            </seg>
            <seg n="89c17d77">
              Det är av allra största vikt att vi kan använda dessa tvångsmedel
              eftersom det handlar om riktigt allvarliga brott. Det handlar
              till exempel om barnpornografibrott, narkotikasmuggling, människohandel,
              allvarliga våldsbrott, mord och terroristbrott.
            </seg>
            <seg n="f6378824">
              Vi välkomnar det som regeringen anför vad gäller att hitta ett
              system så att denna skrivelse kan bli än mer ändamålsenlig än
              den är i dag. Regeringen har för avsikt att återkomma om detta.
            </seg>
          </u>
          <note n="c69c19fe">
            Jag yrkar bifall till utskottets förslag att regeringens skrivelse
            läggs till handlingarna.
          </note>
          <note type="speaker" n="7bb66d52">
            Anf. 60 ANTI AVSAN (M):
          </note>
          <u who="anti_avsan_e6e544" xml:id="i-1f0a86aced314303-0" n="7286aed4">
            <seg n="d161e040">
              Herr talman! Den redovisning vi nu debatterar bygger på uppgifter
              som har lämnats till regeringen av Åklagarmyndigheten, Ekobrottsmyndigheten,
              Rikspolisstyrelsen och Tullverket.
            </seg>
            <seg n="d98bf8c8">
              Jag kan börja med att bekräfta att antalet redovisade tillstånd
              till hemliga tvångsmedel, antalet personer som har varit föremål
              för något tvångsmedel och antalet förundersökningar med hemliga
              tvångsmedel har ökat under 2012. Det är just detta år som denna
              redovisning avser.
            </seg>
            <seg n="6ff1489a">
              Något som är viktigt är att vissa nya regler om övervakning av
              elektronisk kommunikation trädde i kraft den 1 juli 2012. De brottsbekämpande
              myndigheterna fick då möjlighet till övervakning av elektronisk
              kommunikation utan att det finns någon som är skäligen misstänkt.
            </seg>
            <seg n="d7c27f09">
              Det blev vidare möjligt att hämta in uppgifter om vilka mobiltelefoner
              som vid en viss tidpunkt fanns i ett visst område, så kallad basstationstömning.
              Dessutom fick polismyndigheterna och Tullverket den 1 juli 2012
              möjlighet att hämta in uppgifter som angår särskilda elektroniska
              meddelanden i underrättelseverksamhet.
            </seg>
            <seg n="b1e8123d">
              De nya reglerna om övervakning av elektronisk kommunikation innebär
              att det är svårt att redovisa nyttan med övervakningen i förhållande
              till en specifik person. Regeringen har därför ändrat myndigheternas
              uppdrag när det gäller redovisningen av hemlig övervakning.
            </seg>
            <seg n="21fce240">
              Lagändringarna innebar också att det som myndigheterna tidigare
              kunde hämta in utan att ansöka hos domstol om tillstånd numera
              kräver ett domstolsbeslut. Detta medför i sin tur att antalet
              tillstånd till hemlig övervakning av elektronisk kommunikation
              ökar, vilket man måste ha i minnet när man jämför redovisningarna
              för de olika åren.
            </seg>
            <seg n="12badb59">
              Att antalet tillstånd har ökat beror också på att ett tillstånd
              tidigare kunde avse flera teleadresser. Numera registreras varje
              teleadress som ett tillstånd.
            </seg>
            <seg n="92b2d20c">
              Jag kan redan nu fastslå att de brottsbekämpande myndigheternas
              användning av hemliga tvångsmedel under 2012 har varit ett ändamålsenligt
              och nödvändigt instrument i brottsbekämpningen. Man kan konstatera
              att de hemliga tvångsmedlen fyller en mycket viktig funktion för
              det brottsutredande arbetet. Användningen av hemliga tvångsmedel
              har också inneburit en reell nytta.
            </seg>
            <seg n="55b0e19b">
              I brottsutredningar förekommer det ofta att flera telefonnummer
              avlyssnas eller övervakas med stöd av flera tillstånd som gäller
              en och samma person. Det är också förklaringen till att antalet
              tillstånd har blivit större. Det förekommer att ett tillstånd
              i princip enbart leder fram till att ett nytt telefonnummer eller
              en ny annan teleadress behöver avlyssnas eller övervakas. Även
              på andra sätt samverkar resultaten av olika tillstånd och olika
              hemliga tvångsmedel med varandra, och det kan därför vara svårt
              att avgöra vilket tillstånd som har gett den slutliga nyttan.
              Mot den bakgrunden är det varken ändamålsenligt eller lämpligt
              att med så stor exakthet som möjligt slå fast vilka resultat som
              ska nås vid användningen av hemliga tvångsmedel i enskilda brottsutredningar
              eller att i förväg bestämma att en viss procentandel av samtliga
              fall där hemliga tvångsmedel används ska leda till vissa förväntade
              resultat.
            </seg>
            <seg n="b03568f5">
              För att kunna bedöma nyttan av de hemliga tvångsmedlen har de
              brottsbekämpande myndigheterna redovisat om de uppgifter som har
              hämtats in har lett till frihetsberövande av den avlyssnade, till
              ett annat tvångsmedel, till att någon annan har frihetsberövats
              i ärendet eller till att den misstänkte har avförts från förundersökningen.
            </seg>
            <seg n="b4aa3344">
              Av den samlade redovisningen framgår det att användningen av
              hemlig avlyssning av elektronisk kommunikation har varit till
              nytta när det gäller 73 procent av de misstänkta. Motsvarande
              siffra för hemlig kameraövervakning är 62 procent.
            </seg>
            <seg n="be17bb31">
              Fördelningen av de olika formerna av nytta visar att hemlig avlyssning
              av elektronisk kommunikation och hemlig kameraövervakning främst
              har haft betydelse genom att uppgifterna har använts som spaningshjälpmedel,
              att uppgifterna har utgjort underlag för förhör under förundersökningen
              eller att uppgifterna har lett till att den misstänkte har kunnat
              frihetsberövas.
            </seg>
            <seg n="d64e32bf">
              Bland de minst frekventa av alla redovisade nyttor är att uppgifterna
              har lett till att en misstänkt har avförts från utredningen. Trots
              det är det 67 personer som har kunnat avföras från utredningar
              på grund av uppgifter som har framkommit vid hemlig avlyssning
              av elektronisk kommunikation och hemlig kameraövervakning.
            </seg>
            <seg n="4a5f5825">
              När det sedan gäller registret har det tidigare digitala ärendehanteringssystemet
              för hemliga tvångsmedel inte längre använts, på grund av driftsproblem.
              Något nytt digitalt system har ännu inte kunnat driftsättas, men
              bedömningen är fortfarande att ett sådant system på området kan
              bidra till högre effektivitet och kvalitet i myndigheternas redovisning
              av sin användning av hemliga tvångsmedel.
            </seg>
            <seg n="2ecfe240">
              Det finns också skäl att nämna Utredningen om vissa hemliga tvångsmedel,
              som i juni 2012 lämnade betänkandet Hemliga tvångsmedel mot allvarliga
              brott . Utredningen föreslår att bestämmelserna i de tre tidsbegränsade
              lagarna om hemliga tvångsmedel ska permanentas. Betänkandet har
              remissbehandlats och bereds för närvarande inom Regeringskansliet.
              Det kan vara en ordning som mycket väl kan fungera bra i framtiden.
              I september 2013 lämnade de brottsbekämpande myndigheterna för
              övrigt ett förslag på hur redovisningen av hemliga tvångsmedel
              kan ske på ett mer ändamålsenligt sätt.
            </seg>
            <seg n="8ab5d956">
              Herr talman! Vid avvägningen mellan enskildas rätt till skydd
              av sitt privat- och familjeliv och samhällets intresse av en effektiv
              brottsbekämpning är det betydelsefullt att med tillräckligt god
              precision kunna bedöma vilka resultat användningen av hemliga
              tvångsmedel har lett till i berörda brottsutredningar. Det är
              självfallet positivt att till exempel hemlig avlyssning av elektronisk
              kommunikation har varit till nytta i så stor andel som 73 procent
              av fallen.
            </seg>
            <seg n="9f7b0c36">
              Samtidigt är det varken ändamålsenligt eller lämpligt att i förväg
              bestämma till exempel att en viss procentandel av samtliga fall
              där hemliga tvångsmedel används ska leda till vissa förväntade
              resultat. Det är numera svårt att redovisa nyttan med hemlig övervakning
              av elektronisk kommunikation i förhållande till någon person,
              och nyttan redovisas därför i stället genom anonymiserade exempel.
              Detsamma gäller i fråga om de uppgifter myndigheterna med stöd
              av den nya lagstiftningen hämtar in i underrättelseverksamheten.
            </seg>
            <seg n="8ccda181">
              Det finns ingen anledning att vara kritisk till detta. Redovisningen
              som sker är tillräcklig, och riksdagen har tidigare tagit ställning
              för att Säkerhetspolisens användning av hemliga tvångsmedel inte
              ska redovisas på detta sätt. Det finns inte heller anledning att
              rikta några anmärkningar mot årets redovisning.
            </seg>
            <seg n="54753129">
              Jag yrkar därför, i enlighet med det som föreslås i betänkandet,
              att riksdagen lägger skrivelsen till handlingarna. Vidare yrkar
              jag att motionsyrkandena ska avslås.
            </seg>
            <seg n="fe61f2d4">
              (Applåder)
            </seg>
          </u>
          <note type="speaker" n="dbc1800e">
            Anf. 61 JOHAN PEHRSON (FP):
          </note>
          <u who="johan_pehrson_35cd8a" xml:id="i-59d78383c9b0abca-0" n="7f729a77" next="i-6420733ff701f998-0">
            <seg n="d86e07b6">
              Herr talman! Frågan om de hemliga tvångsmedlen måste tas på stort
              allvar. Därför är denna redovisning väldigt viktig.
            </seg>
            <seg n="02596bcd">
              Det är också en återkommande diskussion och debatt vi har i kammaren,
              för det är vi som sätter gränserna för vad staten får göra i sin
              jakt på mycket grovt kriminella. Sätter vi snäva regler, så att
              man inte får tillgång till särskilt mycket tvångsmedel, blir det
              mycket svårare att sätta fast de grovt kriminella som ägnar sig
              åt att förstöra livet och vardagen för mängder av människor –
              ibland med dödlig utgång. Det är verksamheter som ägnar sig åt
              utpressning, uppdragsmord, smuggling av narkotika och vapen, smuggling
              av människor, prostitution och rena våldsbrott.
            </seg>
            <seg n="c60982db">
              Redovisningen är alltså viktig. Jag vill understryka några perspektiv
              som är viktiga för oss i Folkpartiet liberalerna. Vi är nämligen
              medvetna om att det är en mycket delikat balansgång. Jag vill
              också föra in perspektivet att tiden har förändrat vårt samhälle
              – med ny teknik skapas nya brottsverktyg. Det behövdes inte så
              mycket telefonövervakning på den tiden det inte fanns några telefoner
              i Sverige, herr talman. Då var det väldigt svårt att avlyssna
              dem.
            </seg>
            <seg n="885db487">
              Det är klart att den nya tekniken skapar nya verktyg som de kriminella
              använder och som vi måste hitta begränsningar för, men vi måste
              även ha möjlighet för polisen att jaga de kriminella. Det vanligaste
              exemplet är brott som annars begås på internet. Då får jag bestämma
              mig: Antingen jagar jag själv alla kriminella som utsätter mina
              barn, min mamma eller mig själv för brott, eller också tillåter
              jag polisen att ta steget in även på nätet och jaga de kriminella
              – vilket är någonting Folkpartiet trots allt förespråkar som mest
              lämpligt.
            </seg>
            <seg n="0e8bcb14">
              Vi har fått en redovisning om vikten av behov, ändamål och proportionalitet.
              Det tycker jag är bra, och jag instämmer till fullo med Socialdemokraterna
              där. Jag tycker också att Anti Avsan för Moderaternas del mycket
              skickligt redovisade hur det här används i praktiken. Det är ju
              så att målen är komplicerade.
            </seg>
            <seg n="1c1ab529">
              Jag tycker också att det är viktigt att vi kommer ihåg att ökningen
              beror väldigt mycket på att de kriminella anpassar sig; det finns
              fler mobiltelefonabonnemang än medborgare i Sverige i dag, skulle
              jag tro. Ju fler abonnemang, desto fler nummer som används, och
              de används av de kriminella genom att de oavbrutet byter kontantkort
              eller telefonabonnemang. Ska man ha ett nytt tillstånd för varje
              telefon tar det tid och blir många tillstånd, så att säga.
            </seg>
            <seg n="a53f8199">
              Jag utesluter inte alls att man framöver går tillbaka till en
              tidigare ordning där man har tillstånd för en person och kan klippa
              till mot samtliga abonnemang den personen anses vara i besittning
              av. Det skulle faktiskt underlätta något, och vi i den här kammaren
              borde fundera på om vi inte ska skärpa till det på det sättet.
            </seg>
            <seg n="74086077">
              Det är svårare att göra någonting åt kontantkorten, för om de
              skulle registreras är det klart att det skulle dyka upp en massa
              bulvaner och målvakter som skulle ägna sig åt att registrera dem.
              Det ska väl dock inte heller uteslutas för all evighet.
            </seg>
            <seg n="d0d376bb">
              Jag tycker att det är viktigt att vi tittar på den redovisning
              som har kommit in från riksåklagaren om de anonymiserade fallen.
              Det är klart att varje person som avlyssnas per definition utsätts
              för en integritetskränkning, och det är dåligt. Men effektivitetsvinsterna
              är ganska betydande. Ett exempel är att det i samband med en serie
              mord inhämtades uppgifter som troligen ledde till att ytterligare
              mord kunde förhindras. Det kan man säga är en ganska stor vinst
              för mänskligheten, och framför allt för den person som tack vare
              de hemliga tvångsmedlen slapp bli mördad.
            </seg>
            <seg n="ef92e14b">
              I en förundersökning som faktiskt pågår har man kunnat inleda
              ytterligare utredningar tack vare inhämtade uppgifter, vilket
              hittills har lett till att hundratals kilo narkotika har kunnat
              beslagtas. Det är ganska viktigt att de där hundratals kilona
              inte kommer ut på marknaden och bidrar till att förstöra liv och
              skapa elände och död bland Sveriges missbrukarkollektiv eller
              ungdomar.
            </seg>
            <seg n="e10de942">
              På s. 13 i det åklagaren skriver, herr talman, ges mängder av
              sådana fall som visar hur mycket mänskligt lidande man hindrar
              och hur mycket integritet man faktiskt skyddar genom att ge möjlighet
              till denna begränsade och kontrollerade användning av hemliga
              tvångsmedel från polis och åklagare.
            </seg>
            <seg n="e923a4d0">
              Herr talman! Det gäller alltså att ha perspektiv på och stor
              respekt för detta, och det gäller att vi kan stå bakom dessa hemliga
              tvångsmedel. För Folkpartiets del kan de faktiskt gärna permanentas.
              Det börjar bli dags för det; en hel del av lagarna har förlängts
              – högst tillfälligt – flera gånger. Jag ser också fram emot att
              vi snart ska kunna presentera en gemensam kommission och utredning
              om en samlad syn på integritetsfrågorna, för det är viktigt. Det
              behöver vi nog göra regelbundet och återkommande i samhället,
              för att balansera.
            </seg>
            <seg n="b74a039a">
              Risken finns nämligen med alla åtgärder att de kan missbrukas.
              Med de kontrollåtgärder som finns före beslut, under beslut och
              efter beslut kan vi dock acceptera dessa tvångsmedel. De gör stor
              nytta när det gäller att rensa upp i det träsk av brottslighet
              som annars förstör livet för människor.
            </seg>
          </u>
          <note n="b87d62e5">
            Jag yrkar bifall till utskottets förslag, herr talman, och avslag
            på reservationerna.
          </note>
          <u who="johan_pehrson_35cd8a" xml:id="i-6420733ff701f998-0" n="7f729a77" prev="i-59d78383c9b0abca-0">
            <seg n="fe61f2d4">
              (Applåder)
            </seg>
          </u>
          <note type="speaker" n="03dca9b5">
            Anf. 62 JOHAN LINANDER (C):
          </note>
          <u who="johan_linander_6c27ef" xml:id="i-d1a8f9c69b593edf-0" n="2f70344a">
            <seg n="853e5ecb">
              Herr talman! Den årliga skrivelsen är ungefär densamma varje
              år. Det är ungefär samma debatt, och det är ungefär samma åsikter
              de olika partierna har år efter år. Det är alltså egentligen inte
              så mycket nytt.
            </seg>
            <seg n="0506b627">
              En sak som är ny i årets skrivelse är dock att det är lite svårare
              att jämföra med tidigare år – hur mycket som har använts och på
              vilket sätt det har använts. Vi har nämligen ändrat lagstiftningen,
              och då blir jämförelserna inte lika enkla att göra. Till exempel
              har vi ökat kravet för när domstolstillstånd ska ges i förväg,
              och polisen kan inte höra av sig direkt till operatörerna och
              få ut uppgifter direkt från dem.
            </seg>
            <seg n="69d09335">
              Det är också en trend att den här typen av tvångsmedel används
              allt oftare i väldigt stora mål, där många personer blir utsatta
              för hemliga tvångsmedel under ganska lång tid. Det är samma trend
              som vi har sett inom domstolsväsendet. Det blir allt fler väldigt
              stora rättegångar med många misstänkta och många målsägande. Den
              typen av större mål gör att antalet tillstånd till hemliga tvångsmedel
              snabbt ökar, inte minst eftersom den här typen av kriminella byter
              telefoner på ett helt annat sätt än vi vanliga människor – det
              kan vara varje vecka – och då krävs ett nytt tillstånd för att
              få fortsätta avlyssna en person.
            </seg>
            <seg n="0f8bc3e2">
              Av det faktum att antalet ökar ska vi inte dra slutsatsen att
              det är vid många fler brott som man har använt den här typen av
              metoder. Vi ska också komma ihåg att det är mycket resurskrävande.
              Polisen skulle säkert kunna få tillstånd att använda hemliga tvångsmedel
              i fler fall, men polisens egna resurser gör att man måste hålla
              tillbaka. Det går inte att använda den här typen av tvångsmedel
              så ofta som man egentligen skulle ha fått tillstånd till. Man
              måste ju klara av att hantera de uppgifter som kommer in.
            </seg>
            <seg n="ed8e2f97">
              Det är som vanligt anmärkningsvärt hur långt ifrån varandra de
              rödgröna partierna står. Det är ingen nyhet att i just den här
              typen av frågor har Vänsterpartiet och Miljöpartiet en inställning
              och Socialdemokraterna en annan inställning som ligger närmare
              Alliansens. Jag har full respekt för att Vänsterpartiet och Miljöpartiet
              driver på för att polis och åklagare ska få mindre tillgång till
              och befogenheter att använda hemliga tvångsmedel. Samtidigt ska
              man då komma ihåg, som flera här har sagt, att den här typen av
              tvångsmedel är effektiva för att utreda riktigt grov kriminalitet.
              Minskar man polisens och åklagarens tillgång till hemliga tvångsmedel
              kommer man att göra det svårare för dem att utreda den här typen
              av brott. Så ärlig måste man vara.
            </seg>
            <seg n="e98aaf73">
              Det är klart att det skulle vara katastrof för polisens möjligheter
              att utreda grova narkotikabrott, grova rån och mord om de inte
              hade haft tillgång till hemliga tvångsmedel. Så är det. Det är
              därför det är så viktigt att vi och väljarna får veta vilken politik
              på det här området en eventuell rödgrön regering skulle driva.
            </seg>
            <seg n="66cf91e2">
              För mig och Centerpartiet är det viktigt att polisen har befogenheter
              att använda hemliga tvångsmedel. Samtidigt ska det vara väl reglerat.
              Det ska ske en noggrann kontroll i förväg via ett domstolstillstånd
              för att man ska få använda avlyssning och övervakning, och i efterhand
              ska det kontrolleras att det har skett på rätt sätt. I efterhandsgranskningen
              ligger också den årliga skrivelse som vi behandlar här i dag.
            </seg>
            <seg n="49ce1392">
              Polisen ska ha tillgång till den här typen av tvångsmedel, och
              det har de när de klarar den proportionalitetsbedömning som Elin
              Lundgren talade om. Det är viktigt att komma ihåg att polis och
              åklagare inte har tillgång till den här typen av metoder om det
              inte är proportionellt i varje enskilt fall. Den bedömningen måste
              domstolen göra i varje enskilt fall. Och såklart måste det göras
              en kontroll i efterhand, så att inte enskilda personers integritet
              har kränkts i onödan.
            </seg>
            <seg n="c5ad0db7">
              Det är klart att hemlig avlyssning av någons telefon innebär
              en kränkning av personens integritet – ja, men det är nödvändigt
              i vissa fall. Den person som är misstänkt för att ha smugglat
              in narkotika i vårt land eller begått ett grovt rån får faktiskt
              stå ut med att den personliga integriteten kränks. I vissa fall
              visar det sig att personen i fråga faktiskt inte var skyldig,
              och då kan man avskriva misstankarna, vilket i sig såklart är
              positivt för den personen.
            </seg>
          </u>
          <note n="c8b4713f">
            Regeringens skrivelse är bra. Jag yrkar bifall till förslaget
            i betänkandet och avslag på samtliga reservationer.
          </note>
          <note type="speaker" n="9452b27e">
            Anf. 63 CAROLINE SZYBER (KD):
          </note>
          <u who="unknown" xml:id="i-2ae55683c573e1d3-0" n="d6215edc">
            <seg n="c5e96aeb">
              Herr talman! Det är bra och nödvändigt att riksdagen varje år
              får en redogörelse för hur tvångsmedlen har använts. Anledningen
              till att vi över huvud taget har den här debatten är att vi är
              överens om att vi vill ha en noggrann och tydlig reglering. Det
              är också ett led i att försöka göra den årliga skrivelsen bättre.
            </seg>
            <seg n="bfa2ad4a">
              Hemliga tvångsmedel är ett viktigt redskap för polisen. Vi har
              hört om återkommande gängskjutningar, senast i helgen i Göteborg,
              och polisen säger tydligt att om de inte får de här redskapen
              har de inte någon möjlighet att sätta hårt mot hårt mot den, tyvärr,
              ökade grova organiserade brottslighet som vi börjar se.
            </seg>
            <seg n="0255f05d">
              Det betyder självfallet inte att vi bortser från enskildas rättssäkerhet
              och integritet, som kan vara i fara. Det gäller att hela tiden
              klara balansgången mellan dessa två perspektiv: skyddet för den
              som riskerar att drabbas av ett grovt brott och det rättsliga
              skyddet för den som av olika anledningar utsätts för hemliga tvångsmedel.
            </seg>
            <seg n="d1521089">
              Precis som mina allianskolleger och också Socialdemokraterna
              redogjort för är det ett antal principer som ligger till grund
              för beslut om att hemliga tvångsmedel ska användas. Det ska vara
              ett tydligt ändamål, ett tydligt behov och en tydlig proportionalitet.
              Det har under årens lopp också blivit förbättringar, förstärkningar
              och en ökad tydlighet i hur uppgifterna ska få inhämtas. Det krävs
              numera också ett domstolsbeslut. Allt går på så sätt åt rätt håll.
              Men, återigen, vi måste alltid jobba med den svåra balansgången,
              och jag tror att arbetet aldrig blir helt klart.
            </seg>
            <seg n="798c02c1">
              Diskussionen blir då om vi befinner oss på rätt nivå. När man
              talar med de brottsbekämpande myndigheterna säger de att de behöver
              de här tvångsmedlen. De har annars väldigt svårt att arbeta med
              att avslöja grova narkotikabrott, grova rån och mord, som nämns
              som exempel i skrivelsen. Det är ändå väldigt allvarlig brottslighet
              som det handlar om.
            </seg>
            <seg n="6ef21bca">
              Enligt skrivelsen har hemlig avlyssning av elektronisk kommunikation
              varit till nytta i 73 procent av fallen. Motsvarande siffra för
              hemlig övervakning är hela 62 procent.
            </seg>
            <seg n="c982f5f5">
              Miljöpartiet och Vänstern tycker, till skillnad från regeringen
              och allianspartierna, att det här inte är tillräckligt effektivt.
              Frågan är: Räcker det då med en hundraprocentig träffsäkerhet
              för att man ska få använda hemliga tvångsmedel över huvud taget?
              Det är lite svårt att veta. Likaså: Vilka andra åtgärder ska de
              brottsbekämpande myndigheterna få använda för att lösa den grova
              organiserade och ofta avancerade brottsligheten om de inte får
              ha de här redskapen? Jag tycker att denna fråga tål att ställas.
              När det är så tydligt att två partier av tre i det så kallade
              rödgröna samarbetet har en annan uppfattning tror jag att många
              med mig undrar hur man skulle få ihop det i det här fallet. Det
              blir ju lite svårt när två partier är väldigt tydliga med att
              de vill få stora förändringar och ett parti i det här fallet ser
              att de brottsbekämpande myndigheterna behöver precis de här redskapen.
            </seg>
            <seg n="167233b1">
              Frågan är alltså om man ska avskaffa de hemliga tvångsmedlen
              eller om man ska kräva högre träffsäkerhet och vad det i så fall
              blir för andra medel. Hur ska man se på de hemliga tvångsmedlen
              efter valet?
            </seg>
            <seg n="bc9f6c70">
              Med dessa frågor ställda – om de inte besvaras låter jag dem
              hänga i luften – yrkar jag avslag på samtliga motioner och föreslår
              att skrivelsen läggs till handlingarna.
            </seg>
          </u>
          <note n="9c8896a4">
            Överläggningen var härmed avslutad.
          </note>
          <note n="d89e58b6">
            12 § 2013 års redogörelse för tillämpningen av lagen om särskild
            utlänningskontroll
          </note>
          <note type="speaker" n="3b7d0e33">
            Anf. 64 RICHARD JOMSHOF (SD):
          </note>
          <u who="richard_jomshof_d1023a" xml:id="i-f7a9d9217452744c-0" n="c646bc5c">
            <seg n="44cdcc2a">
              Herr talman! Det cirkulerar i dag en rad olika filmer på internet
              där enskilda islamister och diverse islamistiska grupperingar
              begår en rad vidrigheter mot andra människor, det ena brottet
              värre än det andra. Det cirkulerar även en rekryteringsfilm för
              islamister i Syrien. I filmen framför en stor grupp maskerade
              män med automatvapen och al-Qaida-flagga ett budskap med muslimska
              kampsånger i bakgrunden. Det speciella med filmen är att den är
              inspelad av en grupp kallad Svenska Islamkrigare och att den framförs
              på svenska.
            </seg>
            <seg n="f4d0e9f7">
              I filmen kan vi bland annat höra en muslimsk man förklara att
              filmen riktar sig till muslimer i Sverige samtidigt som han uppmanar
              dem att resa till Syrien och slå följe med hans islamistgrupp.
              Jihad är obligatoriskt för alla som tror på Allah, obligatoriskt
              i Sverige och i hela världen, säger han bland annat.
            </seg>
            <seg n="f8b2111d">
              I Säpos årsrapport om terroristhotet mot Sverige konstateras
              att islamisterna utgör ett konkret hot mot Sverige. Man pekar
              på kontakter mellan radikala muslimer i Sverige och utländska
              terroristnätverk. Inte minst handlar det om rekrytering av muslimer
              till terroristrelaterad träning och strid. Vidare konstaterar
              Säpo att eventuella återvändare utgör ett potentiellt attentatshot
              mot Sverige.
            </seg>
            <seg n="1e769720">
              Enligt Magnus Ranstorp, terroristexpert vid Försvarshögskolan,
              utgör de individer som reser till konfliktområden för vapenträning
              och strid i syfte att delta i jihad, heligt krig, ett allvarligt
              och växande problem.
            </seg>
            <seg n="6254e8ba">
              Sedan inbördeskriget i Syrien inleddes har antalet jihadister
              exploderat. I dag räknar man att omkring 2 000 individer med europeiskt
              medborgarskap åkt till framför allt Syrien för att strida. För
              Sveriges del rör det sig om minst 75 individer, och till detta
              kommer ett stort mörkertal, menar Ranstorp.
            </seg>
            <seg n="d7f7e7cb">
              De islamistiska extremisterna är dock fler än så. Enligt Jonathan
              Peste, chefsanalytiker i frågor om kontraterrorism på Säpo, rör
              det sig om ca 200 personer i Sverige som stöder våldsbejakande
              islamistisk extremism. Det är individer som riskerar att inspireras
              av återvändande jihadister. Peste tror att den här miljön riskerar
              att, som han uttrycker det, öka i stort.
            </seg>
            <seg n="b6b062c3">
              Herr talman! Det stora problemet och den stora risken inträffar
              när dessa jihadister återvänder eftersom det primärt är i denna
              grupp presumtiva terrorister rekryteras. Det kan dock dröja flera
              år innan stridande som återvänt är inblandade i terrordåd. Enligt
              Ranstorp kan det dröja fem tio år innan de agerar. Ett exempel
              på detta är självmordsbombaren som slog till i Helsingfors den
              11 december 2010 och som tidigare varit på träningsläger i Mellanöstern.
            </seg>
            <seg n="4812b6cb">
              I den brittiska tidningen The Telegraph kunde vi i januari läsa
              att muslimer med europeiskt medborgarskap som rest till Syrien
              indoktrineras och tränas av al-Qaida i syfte att starta upp terroristceller
              när de reser tillbaka till Europa. En avhoppare berättar bland
              annat för tidningen att de europeiska muslimer han umgicks med
              i Syrien ofta talade om terrordåd och självmordsbombningar som
              de ville utföra när de återvände.
            </seg>
            <seg n="07159037">
              Vidare konstaterar Richard Walton vid Scotland Yards antiterrorenhet
              att de första jihadisterna redan börjat återvända med order om
              att genomföra attentat. Därför planerar man en rad åtgärder för
              att skydda den brittiska allmänheten från det växande hotet. Enligt
              Walton förstår inte allmänheten hur allvarligt problemet är.
            </seg>
            <seg n="e2e3c4ba">
              Herr talman! Trots detta högst verkliga och växande hot är den
              svenska regeringen förvånansvärt passiv i frågan. Jag står fast
              vid att regeringen verkar vara handlingsförlamad när det gäller
              det islamistiska hotet.
            </seg>
            <seg n="a13ea8f3">
              Ett tydligt exempel på detta är lagen om särskild utlänningskontroll
              som ger regeringen rätt att utvisa terroristanknutna utlänningar.
              Trots vetskapen om att utlänningar med terrorkopplingar befinner
              sig i Sverige har denna lag endast använts vid ett par tillfällen
              de senaste åren.
            </seg>
            <seg n="3a39e586">
              Undfallenheten är skrämmande, menar jag. Ska det verkligen behövas
              ett islamistiskt attentat med dödsoffer på svensk mark för att
              regeringen ska göra något åt situationen? Jag anser att frågan
              är berättigad.
            </seg>
            <seg n="7fff914e">
              De så kallade lösningar som regeringen och EU-kommissionär Cecilia
              Malmström har på problemet är minst sagt naiva. Man talar bland
              annat om att jobba mer med familjerna, att jobba med motberättelser
              och att försöka förmå lokala ledare i moskéerna att ta upp frågan
              på fredagsbönen. Seriöst? Vi talar om den kanske värsta, farligaste
              och vidrigaste ideologi världen någonsin skådat – och Malmström
              talar om motberättelser.
            </seg>
            <seg n="d8b569d9">
              Förslaget är lika naivt som Miljöpartiets förslag att den grova
              brottsligheten ska bekämpas med komvux eller Miljöpartiets förslag
              att inrätta ett ickevåldsförsvar – som om man skulle kunna tala
              omkull en eventuell angripare.
            </seg>
            <seg n="56690381">
              Herr talman! Till skillnad från övriga partier ser Sverigedemokraterna
              nyktert på verkligheten samtidigt som vi alltid sätter svenska
              intressen och svenska medborgare främst.
            </seg>
            <seg n="84561077">
              För oss är det mycket enkelt. Utländska medborgare med kopplingar
              till islamistiska terroristnätverk, eller andra terroristnätverk
              för den delen, ska utvisas med omedelbar verkan med livstidsförbud
              att återvända. Vidare vill vi se ett lagförslag som gör det möjligt
              att upphäva medborgarskapet för svenska medborgare med dubbelt
              medborgarskap som väljer att åka utomlands för att delta i islamistiska
              nätverks eller andra terroristnätverks verksamhet.
            </seg>
            <seg n="f398a73c">
              Det borde nämligen vara en självklarhet att den som trots avrådan
              och varning väljer att lämna Sverige för att strida för exempelvis
              al-Qaida i Syrien också har mist sin rätt att återvända till Sverige.
              På så sätt visar vi med en tydlig markering att våldsbejakande
              islamister inte är välkomna i Sverige.
            </seg>
            <seg n="ad50ad19">
              Liknande förslag kan vi för övrigt se i Tyskland där en person
              kan förlora sitt tyska medborgarskap om han eller hon utan godkännande
              från tyska myndigheter frivilligt ansluter sig till en väpnad
              styrka i ett annat land som han eller hon också är medborgare
              i. I Kanada utreds för tillfället möjligheten att införa en liknande
              lagstiftning. I England tittar man dessutom på möjligheten att
              upphäva medborgarskap även om det innebär att man gör en person
              statslös.
            </seg>
            <seg n="4b574953">
              Det här är ingen lek. Det är blodigt allvar. Det handlar om våra
              medborgares säkerhet. Det handlar om att vår grundläggande trygghet
              är hotad som en direkt följd av den, enligt oss, naiva invandringspolitik
              övriga partier bedriver.
            </seg>
            <seg n="256d4467">
              Herr talman! Med detta sagt yrkar jag bifall till reservationen.
            </seg>
          </u>
          <note type="speaker" n="4fc356e6">
            Anf. 65 ELIN LUNDGREN (S):
          </note>
          <u who="elin_lundgren_62373a" xml:id="i-46c11a4e148fac97-1" n="23dc7446">
            <seg n="c152e4e8">
              Herr talman! Det vi debatterar är alltså regeringens årliga redogörelse
              för hur lagen om särskild utlänningskontroll har tillämpats under
              perioden den 1 juli 2012 till den 30 juni 2013. Rapporten bygger
              bland annat på de uppgifter som Säkerhetspolisen har lämnat till
              regeringen.
            </seg>
            <seg n="9d428b39">
              Den lag vi talar om tillkom första gången i Sverige 1973 och
              har sett ut som den gör i dag sedan 1991.
            </seg>
            <seg n="6da4ce63">
              Enkelt uttryckt handlar lagen om möjligheten att utvisa en person
              om det är särskilt påkallat av hänsyn till rikets säkerhet eller
              om det med hänsyn till vad som är känt om personens tidigare verksamhet
              och övriga omständigheter kan befaras att personen kommer att
              begå eller medverka till terroristbrott.
            </seg>
            <seg n="a5801f04">
              Enligt rapporten har man sedan 1991 använt lagen 37 gånger. De
              senaste fem åren har man använt den två gånger.
            </seg>
            <seg n="15bca101">
              I skrivelsen finns också en redogörelse för läget i världen när
              det gäller terrorism. Det konstateras att den gränsöverskridande
              och globala terrorismen har ökat. Sverige har också sedan 2010
              en förhöjd beredskap mot hot: grad 3 på en femgradig skala.
            </seg>
            <seg n="99d523fa">
              I skrivelsen lyfts våldsbejakande islamistisk terrorism, den
              autonoma miljön och vitmaktmiljön fram. Richard Jomshof fokuserade
              enbart på islamistisk terrorism; jag hörde inte ett ord om det
              högerextrema våldet. Men det är väl som det brukar vara när Sverigedemokraterna
              lyfter upp problem. Låt mig dock påminna om att det värsta dåd
              vi har haft i Norden var när Breivik 2011 mördade partikamrater
              till mig.
            </seg>
            <seg n="74bd5d7c">
              Vi socialdemokrater tror på ett förebyggande arbete när det gäller
              att motverka terrorism. Vi vill poängtera att i jämlika samhällen
              där människor upplever sig ha stor frihet att forma sina liv är
              de mindre benägna att utföra så drastiska och avskyvärda handlingar
              som terrorhandlingar är.
            </seg>
            <seg n="495acc0d">
              Det är värt att betona att Sveriges kamp mot terrorism bygger
              på vikten av respekt för internationell rätt och mänskliga rättigheter.
              Eftersom terroristhot är globala är ett internationellt samarbete
              viktigt. Sverige samarbetar inom både EU och FN i dessa frågor,
              vilket är jättebra.
            </seg>
            <seg n="d205aabb">
              Säkerhetspolisens arbete har inriktats på att avbryta attentatsplanering
              i Sverige. Man har också hjälpt till att avbryta attentat utomlands,
              vilket känns bra.
            </seg>
            <seg n="1ad2e841">
              Vad gäller internationella samarbeten noterar jag att det i SD:s
              reservation finns en idé om att när det inte finns skäl att utvisa
              personer till deras ursprungsländer ska det upprättas avtal med
              tredje land om att ta emot dessa personer.
            </seg>
            <seg n="b8030a62">
              Men av vilket skäl skulle ett land som inte alls är berört i
              frågan vilja teckna ett sådant avtal?
            </seg>
          </u>
          <note n="0c74f12a">
            Jag yrkar bifall till utskottets förslag att lägga skrivelsen
            till handlingarna.
          </note>
          <note type="speaker" n="a082a027">
            Anf. 66 JOHAN LINANDER (C):
          </note>
          <u who="johan_linander_6c27ef" xml:id="i-d1a8f9c69b593edf-1" n="2f70344a">
            <seg n="69203dbc">
              Herr talman! Det är inte alltid jag och Elin Lundgren är överens,
              men i den här frågan tycks vi vara det. Detta är den årliga skrivelsen
              om hur lagen om särskild utlänningskontroll har använts. Under
              den aktuella perioden – den 1 juli 2012 till den 30 juni 2013
              – har lagen använts vid ett enda tillfälle. Då handlade det om
              ett avslag på ett överklagande av ett beslut om utvisning.
            </seg>
            <seg n="facfa2f0">
              I skrivelsen skriver regeringen också om internationell terrorism
              och sin syn på utvecklingen. Man anför att den brottsbejakande
              islamistiska extremismen har utgjort det främsta terrorhotet mot
              Sverige de senaste åren. Regeringen tar också upp det faktum att
              vi har ett förhöjt terrorhot, och det har vi haft sedan hösten
              2010. Då höjdes hotnivån från en tvåa till en trea på den femgradiga
              skala som används. Där ligger vi fortfarande kvar i dag.
            </seg>
            <seg n="53132e84">
              Det är inte så mycket mer att säga om själva användningen – och
              hur den har varit – av lagen om särskild utlänningskontroll. Men
              man kan säga lite mer om det sätt som Sverigedemokraterna här
              pratar på. De generaliserar som vanligt, och pekar ut alla muslimer
              som potentiella terrorister.
            </seg>
            <seg n="484491ec">
              Richard Jomshof talar också om svenskar som åker till Syrien
              för att delta i kriget där. Det är självfallet förkastligt på
              alla sätt; vi vill inte se någon som åker ned från vårt land för
              att delta i väpnade strider. Men det är en missuppfattning att
              lagen om särskild utlänningskontroll skulle kunna användas i dessa
              fall. Den lagen kan inte användas mot svenska medborgare, även
              om Sverigedemokraterna tycks vilja ta det svenska medborgarskapet
              från personer, göra dem statslösa och skicka i väg dem till något
              annat land. Precis som Elin Lundgren sade: Vilket land då? Det
              kanske inte Sverigedemokraterna har funderat så mycket på. Det
              är ju lite svårare, och man väljer från detta parti att ta de
              enkla lösningarna. När man kommer till någonting som är svårare
              att förklara hoppar man som vanligt över det.
            </seg>
            <seg n="cb57606d">
              En annan sak som jag bara måste reagera på är Sverigedemokraternas
              sätt att skriva. I sin reservation jämställer de islamistiska
              nätverk med terroristnätverk, och skriver om kopplingar till islamistiska
              nätverk eller andra terroristnätverk. De säger med andra ord att
              alla islamistiska nätverk skulle vara terroristnätverk. Det är
              självfallet fullkomligt fel, men å andra sidan är det inte så
              förvånande att Sverigedemokraterna använder den typen av retorik
              för att peka ut människor generellt som hot mot vårt land. Denna
              retorik börjar vi tyvärr bli vana vid här i Sveriges riksdag,
              men det är lika hemskt, fruktansvärt och jobbigt att höra det
              varje gång. Det får inte stå oemotsagt; det är viktigt.
            </seg>
            <seg n="90530fc5">
              Sverigedemokraterna skriver också att de vill att utländska medborgare
              som har kopplingar till vissa nätverk – det som de kallar för
              terroristnätverk eller islamistiska nätverk – ska utvisas. Men
              grejen är att lagstiftningen inte heller i dag behöver ta hänsyn
              till detta. Det kan handla om enskilda personer som inte har denna
              koppling. Lagstiftningen går alltså, som den ser ut i dag, i vissa
              delar längre än det som Sverigedemokraterna säger sig vilja göra.
              En person behöver inte alls kunna knytas till något terroristnätverk
              för att kunna utvisas enligt lagen om särskild utlänningskontroll.
              Men denna bedömning görs i varje enskilt fall, och det är det
              som är så viktigt att betona. Vi ska inte ha några generaliseringar
              och säga: Om du tillhör en viss grupp är du inte välkommen. Då
              ska du kastas ut!
            </seg>
            <seg n="424decfa">
              Man måste pröva dessa fall – varje enskilt fall för sig. Det
              är så vi kan uppnå rättssäkerhet. Det är så vi kan uppnå en möjlighet
              för varje människa att få en rättssäker behandling av sitt ärende.
            </seg>
          </u>
          <note n="7d64975f">
            Med detta, herr talman, yrkar jag bifall till utskottets förslag
            i betänkandet och avslag på reservationen.
          </note>
          <note type="speaker" n="09c4b00f">
            Anf. 67 ANTI AVSAN (M):
          </note>
          <u who="anti_avsan_e6e544" xml:id="i-a15dc76a7fa25a1e-0" n="7286aed4" next="i-71b8bc877ca6d579-0">
            <seg n="626b9211">
              Herr talman! Mycket har sagts tidigare här, men jag kan nämna
              att det som ligger till grund för regeringens redovisning av hur
              lagen om särskild utlänningskontroll har tillämpats är ett underlag
              från Säkerhetspolisen.
            </seg>
          </u>
          <note n="6f800831">
            De ursprungliga bestämmelserna som syftar till att bekämpa terrorism
            infördes, precis som Elin Lundgren sade, i svensk lagstiftning
            1973 och har ändrats vid flera tillfällen sedan dess. Sedan den
            1 juli 1991 finns de i den lag om särskild utlänningskontroll
            som denna redovisning avser.
          </note>
          <u who="anti_avsan_e6e544" xml:id="i-71b8bc877ca6d579-0" n="7286aed4" prev="i-a15dc76a7fa25a1e-0">
            <seg n="6944db59">
              Jag kan bekräfta det som Johan Linander var inne på: Våldsbejakande
              islamistisk extremism har utgjort det främsta terrorhotet mot
              Sverige under de senaste åren. Det är också så att nätverket al-Qaida
              är en av de mest framträdande aktörerna inom terroristområdet,
              samtidigt som det finns andra grupperingar med liknande agenda
              som också har visat avsikt att genomföra attentat mot Europa.
              Redogörelsen innehåller också utvecklingen av den internationella
              terrorismen och hur den har skett under den tid som redovisningen
              avser.
            </seg>
            <seg n="c44b0431">
              Hotnivån ligger kvar med anledning av att det i Sverige och utomlands
              förekommer terroristrelaterade aktiviteter med bäring på Sverige.
              Skrivelsen från regeringen innehåller även redogörelser för Sveriges
              medverkan i det internationella arbetet mot terrorism. Också detta
              står mot Richard Jomshofs påståenden om att regeringen skulle
              vara fullständigt passiv, vilket är helt felaktigt.
            </seg>
            <seg n="1f6fc78d">
              Jag kan nämna den skrivning som Johan Linander tog upp. Det handlar
              enligt Sverigedemokraterna om medborgare med kopplingar till islamistiska
              nätverk eller andra terroristnätverk. Det skulle med en sådan
              här formulering innebära att alla islamistiska nätverk är terroristnätverk.
              Jag vet inte om det har varit avsikten, men om det är avsikten
              är det ganska anmärkningsvärt. Det kunde ha stått kristna nätverk
              i stället. Visserligen har det funnits terrorism som har varit
              anknuten till kristna religiösa värderingar under lång tid på
              Nordirland tidigare, men det kan inte vara rimligt att man drar
              det så långt att man säger att alla kristna nätverk skulle vara
              terroristnätverk bara för att det förekommer något kristet terroristnätverk.
            </seg>
            <seg n="0908f54e">
              Precis som Elin Lundgren redovisade tidigare ska en utlänning
              enligt lagen om särskild utlänningskontroll kunna utvisas med
              hänsyn till rikets säkerhet eller om det kan befaras att personen
              kommer att begå eller medverka till terroristbrott. Lagen kan
              också användas om brottsligheten riktar sig mot ett annat land
              än Sverige. Ett beslut om utvisning ska förenas med förbud för
              utlänningar att utan tillstånd av regeringen återvända till Sverige.
              Förbudet får meddelas för en viss tid eller utan tidsbegränsning.
              Om utvisning inte kan verkställas på grund av att det till exempel
              finns risk för dödsstraff eller tortyr i det land som personen
              ska utvisas till ska utvisningen skjutas upp eller personen beviljas
              ett tidsbegränsat uppehållstillstånd. Medan en person lever kvar
              i Sverige under sådana förutsättningar kommer också en viss kontroll
              från brottsbekämpande myndigheter att kunna utföras, till exempel
              husrannsakan eller att personen i fråga ges anmälningsplikt vid
              vissa tidpunkter på en polisstation.
            </seg>
            <seg n="b4807005">
              Sammantaget är bestämmelserna i lagen om särskild utlänningskontroll
              väl avvägda. När det gäller Sverigedemokraternas utfall mot regeringen
              med anklagelser om passivitet betvivlar jag att Richard Jomshof
              har sådan insyn i Säkerhetspolisens arbete att han har grund för
              sådana påståenden.
            </seg>
            <seg n="72622403">
              Jag yrkar i enlighet med justitieutskottets förslag i betänkandet
              att skrivelsen ska läggas till handlingarna och att motionsyrkandena
              ska avslås.
            </seg>
          </u>
          <note type="speaker" n="9d4aa8a1">
            Anf. 68 JOHAN PEHRSON (FP):
          </note>
          <u who="johan_pehrson_35cd8a" xml:id="i-6967e7401113b5f1-0" n="7f729a77">
            <seg n="b0144049">
              Herr talman! För Folkpartiet är det rätt viktigt att också de
              här frågorna behandlas med mycket stor respekt. Vi pratar om en
              lagstiftning som i sin nuvarande form har 40 år på nacken och
              som går ut på att vi under dessa decennier har försökt skydda
              vårt land och skydda vår demokrati. Jag är en av dem som menar
              att vi inte bara har en rättighet att skydda demokratin mot övergrepp
              utan att vi också har en skyldighet att skydda demokratin. Det
              kan inte bara göras med behagliga medel, utan det är faktiskt
              ganska kraftfulla verktyg som vi har för att stänga igen våra
              gränser och skicka ut folk som inte är önskvärda, för att uttrycka
              sig förenklat men ändå tydligt. Därför är det viktigt att man
              har med sig att det genom åren har handlat om människor med mycket
              politiskt färgad extremism och våldsbejakande terrorister på vänsterkanten
              och på högerkanten och om religiösa grupper med allsköns trosbakgrund.
            </seg>
            <seg n="85910e45">
              Nu är det för tillfället de islamistiska terroristiska nätverken
              som är aktuella, så det är inget konstigt att detta dyker upp
              här, men att vara så enögda som Sverigedemokraterna är i detta
              fall blir näst intill parodiskt. Jag vill understryka att det
              är lika viktigt att vi ser över vad vi gör i övrigt på terroristområdet
              som att vi redovisar den här skrivelsen och omfattningen av antalet
              personer som inte har fått stanna i Sverige och helt enkelt har
              meddelats att de inte är önskvärda – här saknas traditionella
              domstolsprövningar, som alla vet.
            </seg>
            <seg n="7b165a79">
              Det görs enorma insatser preventivt, inte minst från Säkerhetspolisen,
              för att komma till rätta med de miljöer där dessa galningar, om
              jag uttrycker mig lite oförsiktigt, herr talman, frodas oavsett
              om förtecknen är religiösa eller politiska. Vi bedriver också
              ett internationellt omfattande samarbete, inte minst för att vi
              är skyldiga att göra det enligt FN-konventioner. Framför allt
              gör vi det inom EU och tillsammans med andra traditionellt västliga
              allierade, om jag uttrycker mig så, som har ett gemensamt intresse
              av att värna demokratin, de öppna samhällena och det som vi har
              stått för i Europa under ganska många år.
            </seg>
            <seg n="eaec4133">
              Detta utmanas inne i EU-området och utifrån. Därför är det viktigt
              att man ser på vad som görs samarbetsmässigt, och då är det också
              viktigt att man står för samarbetet. Det är lätt för mig som liberal
              och folkpartist, herr talman, att slå ett slag för EU-samarbetet,
              som inte minst Sverigedemokraterna vill ta Sverige ut ur, vilket
              kraftigt skulle försvåra möjligheten att skydda svenska och europeiska
              värden som demokrati och öppenhet. Det här gör att Sverigedemokraternas
              trovärdighet befinner sig långt nere i källaren.
            </seg>
            <seg n="28751dd7">
              Avslutningsvis vill jag dock understryka att det som Richard
              Jomshof från Sverigedemokraterna lyfter fram om dessa resor till
              andra länder som en del personer gör för att lära sig att kriga
              och hålla på med terroristhandlingar är något som vi ska ta på
              absolut största allvar. Jag vill understryka för Richard Jomshof
              och Sverigedemokraterna att regeringen gör detta. Samtliga allianspartier
              och, vill jag påstå, alla partier i riksdagen är mycket medvetna
              om allvaret i detta.
            </seg>
            <seg n="efe6c95e">
              Jag önskar att det fanns ett enkelt sätt att stoppa detta, för
              jag har inte träffat en enda vettig människa som tycker att det
              verkar rimligt att den här verksamheten bedrivs. Men i det öppna
              samhället måste vi känna en viss respekt för vad det är man kan
              förbjuda och hur man kan förbjuda det. Så länge vi liberaler har
              inflytande över svensk politik kommer vi att tillåta människor
              att resa i praktiken vart de vill. Vi kommer dock att försöka
              varna människor för att åka till vissa platser på jorden av olika
              skäl. Som Richard Jomshof och Sverigedemokraterna vet görs det
              insatser mot de grupper av personer som reser till de här så kallade
              träningslägren.
            </seg>
            <seg n="6863a6c8">
              Skulle det gå att förbjuda rakt av utan komplikationer skulle
              jag kunna göra det på en gång, men vi har en grundlag som ser
              lite annorlunda ut än den i till exempel Nordkorea, och vi ska
              nog värna om att vi har den öppenheten. Men jag tycker inte att
              man ska ta för lätt på de risker som finns med de här resorna.
              Man tar det på största allvar inom den svenska Säkerhetspolisen,
              och man gör det definitivt på europeisk nivå där vi tillsammans
              arbetar mot galenskap oavsett om den uppträder politiskt eller
              religiöst.
            </seg>
            <seg n="6567096e">
              Jag yrkar på att skrivelsen läggs till handlingarna, herr talman.
            </seg>
          </u>
          <note n="9c8896a4">
            Överläggningen var härmed avslutad.
          </note>
          <note n="ae35100a">
            13 § Erkännande och verkställighet av beslut om utvidgat förverkande
            inom Europeiska unionen
          </note>
          <note n="185bed09">
            Tredje vice talmannen konstaterade att ingen talare var anmäld.
          </note>
          <note n="f1210c16">
            14 § Konsumenträtt
          </note>
          <note n="9eebb862">
            Kammaren biföll utskottets förslag att ärendet fick avgöras efter
            endast en bordläggning.
          </note>
          <note type="speaker" n="5adec349">
            Anf. 69 YILMAZ KERIMO (S):
          </note>
          <u who="yilmaz_kerimo_0a9bd1" xml:id="i-0a33ff0de700cdf0-0" n="770df2cb">
            <seg n="9b2aaec6">
              Herr talman! I dag ska vi debattera konsumenträtten. Vi står
              självklart bakom alla S reservationer, men för tids vinnande yrkar
              jag bifall till reservation nr 15 under punkt 21.
            </seg>
            <seg n="bc297519">
              Många frågor är viktiga i detta betänkande, och jag kommer att
              kort beröra vissa delar.
            </seg>
            <seg n="b76706ca">
              Konsumenträtten handlar om frågor som dagligen berör de allra
              flesta människor. Det finns ständigt nya varor och tjänster att
              köpa och konsumera, och vi socialdemokrater vill underlätta för
              människor att vara aktiva konsumenter, handla medvetet och bidra
              till en mer hållbar konsumtion. Alla konsumenter måste ges goda
              förutsättningar att kunna fatta rätt beslut utifrån vad de ska
              köpa och inte köpa. För det krävs att konsumenternas makt stärks,
              att informationen till konsumenten ökar och att kunskaperna hos
              den enskilde konsumenten blir större.
            </seg>
            <seg n="422a9ef1">
              Svenska konsumenter förlorar varje år mycket pengar på konsumtionsproblem.
              De konsumenter som drabbas hårdast är de löntagare som har lägst
              inkomster, för vilka varje köp har stor betydelse för hushållsekonomin.
              Vi menar därför att en bra konsumentvägledning och skuldrådgivning
              kan öka välfärden och tillväxten i Sverige. Konsumentvägledningen
              har en central roll som kunskapsbyggare och informationsspridare
              på konsumentområdet, och skuldrådgivningen kan vara avgörande
              för människor att reda ut en svår ekonomisk situation.
            </seg>
            <seg n="f981d12d">
              Telefonförsäljningen blir alltmer utbredd. Ofta omgärdas försäljningen
              av osäkerhet om vad som egentligen gäller. Ibland kan det till
              och med vara osäkert om det har ingåtts ett avtal eller icke.
              Det kan leda till att människor tvingas betala för varor som de
              inte efterfrågat. Enligt vår mening bör regeringen snarast återkomma
              till riksdagen med förslag till lagstiftning som stärker konsumenternas
              rätt vid telefonförsäljning. Förslagen bör bland annat innehålla
              krav på skriftliga avtal vid telefonförsäljning.
            </seg>
            <seg n="bfc9380a">
              Vi anser också att mobiltelefonanvändare inte ska behöva drabbas
              av ovälkomna säljsamtal. Med mobilen är man ständigt tillgänglig,
              och oönskade samtal blir snabbt påfrestande. När branschen nu
              har ändrat sina etiska riktlinjer och tillåter säljsamtal till
              mobiltelefoner krävs ett ökat skydd för den enskilde konsumenten.
              Vi menar att det inte är tillräckligt med en anmälan till Nix-Telefon.
              I stället har vi föreslagit att branschen ska inrätta ett så kallat
              okej-register där privatpersoner kan lämna sitt medgivande till
              att ta emot säljsamtal. Om ett sådant register inte kan inrättas
              på frivillig väg anser vi att lagstiftning bör övervägas.
            </seg>
            <seg n="dfd9f2b0">
              Förekomsten av bedrägerier med bluffakturor som vilseleder privatpersoner
              och företag har blivit ett stort problem i samhället. Småföretagare
              är särskilt utsatta, och vi menar att det krävs tydliga åtgärder
              för att skydda mot denna typ av brottslighet. Det är beklagligt
              att regeringen sviker småföretagarna i dessa frågor. Vi har föreslagit
              att det ska införas en ångerrätt också för näringsidkare och ett
              skriftlighetskrav vid telefonförsäljning till näringsidkare. Tyvärr
              har regeringen hittills varit alldeles för passiv i dessa frågor.
            </seg>
            <seg n="353d67cf">
              I dag är det förbjudet med tv-reklam och direktadresserade utskick
              till barn under 16 år. Men det har tillkommit nya kanaler för
              att nå barnen. Mobiltelefoner används i dag inte bara för att
              ringa; det går även att beställa ringsignaler och logotyper, ladda
              ned musik med mera. Dessa tjänster kan fås utan att någon kontroll
              görs om beställaren är underårig eller inte. Samma sak gäller
              på webben där marknadsföring försöker maskera sig som spel och
              underhållning. Det finns lagar och regler, men de kringgås ofta
              vilket medför att minderåriga utsätts för reklam som de egentligen
              inte skulle ha utsatts för. Vi anser att Konsumentverket ska ges
              i uppdrag att fortlöpande följa upp reklam som riktar sig till
              barn och ska övervaka hur lagar och regler följs.
            </seg>
            <seg n="ee89fc35">
              Herr talman! Reklam och produkter som förmedlar en könsstereotyp
              bild till vuxna, barn och ungdomar är inte önskvärda i ett samhälle
              som strävar efter ökad jämställdhet mellan könen och alla människors
              lika värde. Vi ser med oro på denna utveckling. I dag ligger möjligheten
              att motverka könsdiskriminerande reklam i händerna på branschens
              egen förmåga till självsanering. Vi anser att det finns stora
              brister i både vilja och förmåga. Därför är det beklagligt att
              regeringen har valt att inte gå vidare med de utredningsförslag
              som finns kring lagstiftning i dessa frågor. Det är en häpnadsväckande
              ovilja att stå upp för alla människors lika värde.
            </seg>
            <seg n="c8004b4a">
              I dagens samhälle är det lätt att komma över krediter. Det kan
              exempelvis göras genom sms-lån. För vissa människor går det bra.
              För andra går det inte alls. Alltför ofta leder sms-lån till betalningsanmärkningar
              och fleråriga skuldproblem. Huvudorsaken till att det ofta går
              snett är bristen på seriositet hos många av dem som lånar ut.
              Till skillnad från regeringen vill vi därför göra en rejäl sanering
              av sms-lånebranschen.
            </seg>
            <seg n="273807ef">
              Det yttersta ansvaret för all skuldsättning vilar på individen.
              Samtidigt har långivaren ett stort ansvar för hur utlåningen går
              till. När det gäller snabblånen – även kallade sms-lån – tar branschen
              inget ordentligt ansvar. Marknadsföringen är ofta aggressiv och
              kreditprövningen svag eller usel. Många av dem som beviljas lån
              skulle ha fått nej om prövningen hade gjorts ordentligt. Dessutom
              kan räntorna vara skyhöga. Effektiva räntor på hundratals procent
              är inte ovanliga, och en del lån har erbjudits till hela 20 000
              procents ränta. Därtill har flera företag börjat sälja sms-lånen
              vidare till inkassobolag. På så vis kan de göra snabba vinster
              utan att behöva bry sig om hur det går för låntagaren.
            </seg>
            <seg n="8406e085">
              I själva verket handlar rådande affärsmodell i branschen delvis
              om att driva människor i skuldfällan. Företagen tar ut betydande
              vinster via extremt höga räntor och avgifter från låntagare som
              sitter fast med dessa under flera år.
            </seg>
            <seg n="25f44233">
              Affärsmodellen handlar också om att utnyttja kronofogden till
              max. Företagen skickar massor av ärenden dit, och när människor
              väl satts i skuld tvingas kronofogden ta hand om indrivningen.
              Detta är mycket gynnsamt för företagen. Statistiken bekräftar
              att allt inte står rätt till. Kronofogden uppskattar nu att ca
              50 000 personer har betalningsanmärkningar på grund av snabblån.
              Ungefär 10 000 av dem är ungdomar. Det är en alarmerande siffra.
              För de unga blir betalningsanmärkningar ett handikapp när de ska
              etablera sig i vuxenlivet. Det blir svårt att få hyreskontrakt,
              mobilabonnemang och mycket annat.
            </seg>
            <seg n="66df88c3">
              Regeringen har anslutit sig till några av våra förslag om åtgärder,
              bland annat att Finansinspektionen ska ha ett tillsynsansvar.
              Det är bra. Men det räcker inte. Vi vill att regeringen återkommer
              med ytterligare förslag till insatser som kan bidra till att sanera
              avarterna i snabblånebranschen. Bland annat bör det införas begränsningar
              när det gäller möjligheten att vända sig till kronofogden för
              att driva in skulder som grundas på bristande kreditprövning.
            </seg>
            <seg n="489de29a">
              För att jobben ska bli fler krävs det att Sveriges företag expanderar
              och nyanställer. Fyra av fem nya jobb skapas i dag i de små och
              medelstora företagen. Genom politiska beslut kan man göra livet
              lättare för Sveriges hårt arbetande småföretagare. Det är bara
              då de kan expandera och anställa fler personer.
            </seg>
            <seg n="76ac7d0b">
              En grundförutsättning är dock att småföretagen får betalt för
              sina varor och tjänster i tid. Så ser det tyvärr inte ut i dag.
              Många underleverantörer och tjänsteföretag vittnar om att de ibland
              måste vänta i flera månader på att få betalt. Köparen, inte sällan
              det lilla företagets enda köpare, ändrar ensidigt betalningsvillkoren.
              Rent krasst kan man uttrycka det som att stora företag använder
              småföretag som bank genom att få till stånd en mycket lång betalningstid.
              Det är inte okej. Långa betalningstider kan innebära att småföretag
              inte kan finansiera sig själva med egna kassaflöden, inte ens
              när de har goda marginaler. Särskilt ansträngd kan likviditeten
              bli för ett mindre företag som befinner sig i ett expansivt skede,
              med ökande omsättning och behov av och möjligheter till fler anställda.
            </seg>
            <seg n="ad0afb70">
              Erfarenheten från finanskrisen 2009 var att många småföretag
              pressades hårt och att antalet konkurser ökade. Nästan vart femte
              småföretag tvingades acceptera längre betalningstider. Hela 45
              procent av företagen uppgav att betalningstiderna hade förlängts
              i förhållande till de sedvanliga 30 dagarna. Det finns exempel
              på småföretag som får vänta 60, 90 eller ibland upp till 120 dagar
              innan de får betalt för utfört arbete.
            </seg>
            <seg n="36757494">
              I januari 2013 gjorde riksdagen ett tillkännagivande om att regeringen
              bör återkomma med förslag om hur de små och medelstora företagens
              ställning fortsatt kan stärkas avseende betalningstider. Beslutet
              innebar att betalningstiden ska vara längst 30 dagar också mellan
              företag.
            </seg>
            <seg n="44ba6674">
              Tyvärr, herr talman, har regeringen dragit ut på arbetet med
              denna fråga och fortfarande inte levererat något förslag. Detta
              oroar oss mycket, inte bara det faktum att regeringen verkar strunta
              i riksdagens beslut utan framför allt att regeringen inte verkar
              visa någon vilja att stödja Sveriges småföretagare i en sådan
              viktig fråga.
            </seg>
            <seg n="e15c39ce">
              Nu ser det ut som att riksdagen i dag kommer med ytterligare
              ett tillkännagivande i frågan med denna innebörd. Jag förutsätter
              att regeringen därmed inser att det är hög tid att uppfylla riksdagens
              tidigare beslut och snarast återkomma med ett konkret lagförslag.
            </seg>
          </u>
          <note n="f7b91806">
            Med detta, herr talman, yrkar jag bifall till reservation nr
            15 om sms-lån.
          </note>
          <note type="speaker" n="bff8057d">
            Anf. 70 JESSIKA VILHELMSSON (M):
          </note>
          <u who="jessika_vilhelmsson_efdcf5" xml:id="i-e84b5f61e350b86f-0" n="61552311">
            <seg n="e59cdc6f">
              Herr talman! I betänkandet behandlas ett sjuttiotal motionsyrkanden
              på konsumentområdet, som är ett stort område. Jag tänker tala
              om bluffakturor, betalningstider i näringslivet och telefonförsäljning
              och på slutet även något om snabblån.
            </seg>
            <seg n="1421ab60">
              Ett mycket uppmärksammat brott har under de senaste åren varit
              just bluffakturor. De orsakar stora kostnader och besvär för dem
              som drabbas. För små företag och privatpersoner med begränsade
              ekonomiska och juridiska resurser kan konsekvenserna bli särskilt
              allvarliga.
            </seg>
            <seg n="eb298001">
              Under 2012 polisanmäldes över 16 000 så kallade bluffakturor
              utskickade till främst små och medelstora företag. Brå släppte
              nyligen brottsstatistiken för 2013 som visar att antalet bluffakturor
              hade minskat med 20 procent jämfört med året innan. Det är förstås
              mycket positivt, men problemet är inte löst.
            </seg>
            <seg n="5aa7beb7">
              Eftersom bluffakturor i allmänhet handlar om brott är det naturligt
              att samhällets fokus i första hand ligger på det straffrättsliga
              området. Regeringens satsning på ökat antal poliser har varit
              nödvändig. Myndigheternas och näringslivets samverkan mot fakturabedrägerierna
              har också gjort det svårare för bluffbolagen. Den som sänder en
              bluffaktura gör sig normalt sett skyldig till ett brott. Den gällande
              lagstiftningen tar tydligt avstånd från den typen av verksamhet.
              Nyligen presenterades egendomsskyddsutredningen som bland annat
              föreslår straffskärpningar och ett nytt brott som ska heta grovt
              fordringsbedrägeri. Det görs för att stärka skyddet mot bluffakturor.
              Utredningen är nu ute på remiss.
            </seg>
            <seg n="d973bf81">
              Vidare har regeringen givit en utredare i uppdrag att föreslå
              åtgärder mot fakturabedrägerier. Utredningsuppdraget omfattar
              många saker, men enkelt uttryckt täcker det in stora delar av
              det som Socialdemokraterna och Sverigedemokraterna efterfrågar
              i sina reservationer. Utredaren ska bland annat kartlägga problemen
              med bluffakturor, se om det finns behov av förändringar inom framför
              allt civilrättens område samt se över behovet av ökade informationsinsatser,
              samarbetet mellan myndigheter, kreditupplysning och avtalslagens
              ogiltighetsregler.
            </seg>
            <seg n="ae6de2ea">
              Herr talman! Det har framkommit att det finns en stor okunskap
              inom området. Många fakturabedrägerier polisanmäls inte. Vi ska
              också vara medvetna om att i de flesta fall har något avtal över
              huvud taget inte ingåtts. Det är därför viktigt att de som drabbas
              av bluffakturor får tillräckligt med information och stöd. Här
              har branschen och myndigheterna gjort mycket. Bland annat har
              Svensk Handel och Företagarna webbplatser där de på ett bra sätt
              informerar om hur man ska göra om man blivit drabbad, och Konsumentverket
              och Kronofogdemyndigheten lämnar på sina webbplatser bra information
              om bestridande av bluffakturor. Flera av myndigheterna använder
              även sociala medier, exempelvis polisen och Konsumentverket. De
              både twittrar och facebookar och informerar därigenom om företag
              som bluffar. Polisen länkar dessutom till Svensk Handels varningslista.
              I uppdraget ingår som sagt också att överväga om det behövs ökade
              informationsinsatser. Mycket görs, och mycket har de senaste åren
              blivit bättre.
            </seg>
            <seg n="77b295eb">
              Regeringen har tagit och tar fakturabedrägerier på stort allvar.
              Det ligger i allas vårt intresse att komma åt bedragarna, men
              på det stora hela tycker jag att vi i dag är överens. Därför frågar
              jag mig vad det är man egentligen reserverar sig mot.
            </seg>
            <seg n="c2f61aba">
              Herr talman! Nu går jag över till betalningstider i näringslivet.
              Här råder det delade meningar om hur man ska göra och vad som
              är det bästa för företagen. Det är väl det som debatten borde
              handla om, alltså vad som är bäst för näringslivet, inte vad som
              låter bäst inom politiken. Den frågan har vi debatterat i kammaren
              ett antal gånger, och vid den senaste interpellationsdebatten
              uppfattade jag det så att det hos Socialdemokraterna fanns en
              viss förståelse för att det finns en komplexitet i frågan. Det
              är därför beklagligt att vi trots det nu ser ett förslag om tillkännagivande
              om tvingande lagstiftning vad gäller betalningstider i näringslivet.
              Jag återkommer strax till det.
            </seg>
            <seg n="54359304">
              Vi kan som i fråga om bluffakturor säkert vara överens om problembilden,
              till viss del i vart fall. Inom vissa branscher finns avarter
              vad gäller betalningstider. Det är såklart något jag inte tycker
              är bra. Men man ska ha klart för sig att när det gäller betalningstider
              är det generellt sett inte ett problem i Sverige. I genomsnitt
              är den avtalade betalningstiden i Sverige 28 dagar. I Italien
              är den 96 dagar.
            </seg>
            <seg n="4acb7355">
              Med anledning av det tillkännagivande som riksdagen beslutade
              om förra året utarbetade Justitiedepartementet förra våren promemorian
              Tvingande regler om betalningstider i näringslivet . I promemorian
              behandlas frågan om hur små och medelstora företags ställning
              kan stärkas. Det föreslogs då, i enlighet med tillkännagivandet,
              att en fordran ska betalas senast 30 dagar efter det att kravet
              har framställts. Den föreslagna regleringen skulle vara tvingande.
            </seg>
            <seg n="72f74bac">
              Promemorian har remissbehandlats, och utifrån utfallet av remissvaren
              kan konstateras att de flesta var negativa och att frågan är komplex,
              vilket också justitieministern har konstaterat vid två interpellationsdebatter.
            </seg>
            <seg n="3bf157c6">
              I fredags, alltså den 28 mars, bjöd Internationella handelskammaren
              tillsammans med Justitiedepartementet och Näringsdepartementet
              in flera näringslivsorganisationer för att diskutera långa betalningstider.
              Jag vill poängtera att med på mötet var såväl köpare som leverantörer.
              Ja, även leverantörer för fordonsindustrin var med på mötet.
            </seg>
            <seg n="685d3dc9">
              Vid mötet blev det klart att näringslivets betalningstider och
              betalningsmodeller är väldigt olika. Olika branscher har olika
              lösningar, och ju mer man tittar på frågan desto mer uppenbart
              blir det att det inte finns någon enkel eller generell lösning,
              vilket för mig inte är någon överraskning. Det stärker det som
              kom fram i remissvaren, nämligen att det är en komplex fråga.
              Ju mer man tittar på frågan desto mer tydligt blir det, tycker
              jag, att en tvingande regel inte löser problemen utan kanske till
              och med försvårar för vissa branscher.
            </seg>
            <seg n="159a5376">
              Vid det aktuella mötet, som såväl utskottsmajoriteten som vi
              reservanter hänvisar till, inrättades en grupp som ska arbeta
              fram en betalningspraxis. Det är min övertygelse att det är rätt
              väg att gå – självreglering. Då träffar man rätt vad gäller problemen
              och orsakar inte skada för andra. För mig är det obegripligt och
              beklagligt att Socialdemokraterna och övriga i majoriteten vill
              hasta fram en tvingande lagstiftning.
            </seg>
            <seg n="ae46a83e">
              Herr talman! Jag vill även säga några ord om telefonförsäljning.
              Det är en fråga som vi många gånger diskuterat i kammaren, och
              den diskuteras också i samhällsdebatten i stort. I februari i
              år höll jag tillsammans med Carina Ohlsson från Socialdemokraterna
              ett seminarium om just oseriös telefonförsäljning. Vi hade med
              oss deltagare från branschen och från Konsumentverket. Intresset
              var stort liksom deltagandet.
            </seg>
            <seg n="6cbf6dde">
              Vi var alla överens om att oseriös telefonförsäljning finns och
              att det är ett problem. Det betyder inte att telefonförsäljningen
              i sig är ett problem, utan de oseriösa telefonförsäljarna som
              är ute efter att lura människor. Förmodligen känner alla här någon
              som har blivit lurad, och det är inte ovanligt att det är äldre
              personer eller personer som har svårt att förstå språket som blir
              lurade. Det gör mig förstås arg och ledsen, men det visar också
              att det är de oseriösa aktörerna vi ska bekämpa.
            </seg>
            <seg n="1aea55ad">
              När det gäller konsumentskyddet vid telefonförsäljning gav regeringen
              i oktober förra året en utredare i uppdrag att överväga och bedöma
              detta. Utredaren ska bland annat överväga om det bör införas ett
              krav på skriftlig bekräftelse eller motsvarande från konsumenten
              för att ett avtal ska vara bindande. Jag tycker faktiskt att det
              är rimligt att invänta utredarens förslag på åtgärder som ska
              redovisas nästa år.
            </seg>
            <seg n="05ad92f5">
              Slutligen, herr talman, vill jag säga något om sms-lånen eller
              snabblånen – snabba pengar. Kreditgivare skor sig på desperation
              och okunskap, så låter det i debatten ibland. Det kanske delvis
              är sant, och det är ett stort problem att många har hamnat i en
              överskuldsättning. Men att låna pengar och ta krediter är ingenting
              nytt, och möjligheterna till det är här för att stanna. Det vi
              ska diskutera är spelreglerna, hur vi ska göra för att människor
              inte ska hamna i skuldfällan. Självklart krävs det ordning och
              reda även på den marknaden.
            </seg>
            <seg n="c24acca0">
              Som vi i civilutskottet vet har riksdagen fattat ett viktigt
              beslut i år och kommer att fatta ytterligare ett inom kort. I
              februari i år beslutade riksdagen om vissa ändringar i konsumentkreditlagen.
              Syftet med ändringarna var att stärka konsumentskyddet vid kreditgivning
              och därigenom minska överskuldsättningen bland konsumenter. Konsumentverket
              har från och med nu möjlighet att ta ut en sanktionsavgift på
              upp till 10 miljoner kronor av näringsidkare som lånar ut pengar
              utan att tillräckligt noggrant göra en kreditprövning.
            </seg>
            <seg n="399d6bc9">
              Vidare har regeringen lagt fram en proposition som för närvarande
              behandlas av riksdagen och som innebär att det kommer att krävas
              tillstånd av Finansinspektionen för att få bedriva företag som
              lämnar konsumentkrediter. Med införandet av tillstånd och sanktionsavgifter
              blir det tuffare för den som vill bedriva den typen av verksamhet.
              Förhoppningsvis ska det få bort de oseriösa företagen i branschen.
              Det är ett led i att stärka konsumentskyddet och minska överskuldsättningen
              bland konsumenterna. Mycket har alltså gjorts och mer är på gång.
            </seg>
            <seg n="d1050c87">
              Sammanfattningsvis, och det får sägas gälla hela betänkandet,
              har mycket skett och mycket är på gång. Därför yrkar jag bifall
              till utskottets förslag i betänkandet utom under punkt 13. Jag
              står bakom reservation 18 men yrkar inte bifall till den.
            </seg>
          </u>
          <note type="speaker" n="19183f0a">
            Anf. 71 YILMAZ KERIMO (S) replik:
          </note>
          <u who="yilmaz_kerimo_0a9bd1" xml:id="i-0a33ff0de700cdf0-1" n="770df2cb">
            <seg n="604250a2">
              Herr talman! När man lyssnar på Jessika Vilhelmsson verkar det
              som att vi är överens i teorin, men i praktiken händer ingenting.
              Regeringen har inte gjort något alls för att åtgärda de brister
              som vi har pratat om vad gäller bland annat bluffakturor, 30 dagars
              betaltider och sms-lån.
            </seg>
            <seg n="e65904cc">
              Du säger att det är förhastat, Jessika. Men det har gått ett
              år sedan riksdagens senaste beslut. Inte nog med att regeringen
              struntar i riksdagens beslut – man har inte gjort något alls åt
              detta.
            </seg>
            <seg n="26d98f3d">
              Branschen tycker själv att det är ofattbart att man ska behöva
              vänta mer än 30 dagar. Mindre företag utnyttjas som en bank åt
              de stora företagen. Tycker du att det är rimligt att man får vänta
              mer än 30 dagar och att små företag utnyttjas eftersom de är beroende
              av de stora kunderna?
            </seg>
            <seg n="ad728d2e">
              Vad gäller bluffakturor verkar vi vara överens om att det är
              ett vanligt förekommande problem, men det enda ni säger är att
              man ska polisanmäla. Ja, den möjligheten finns för alla frågor,
              men problemet är att ett litet företag inte har ork, lust, resurser
              eller ekonomi att anlita en advokat och följa upp det hela.
            </seg>
            <seg n="fc8c6bbe">
              Vore det inte bra med en ångerrätt även för företagare? Många
              företagare tycker att det skulle vara rimligt. Tycker du inte
              att man kan införa ångerrätt och skriftlighetskrav, så att de
              ska kunna lämna tillbaka en vara om de inte vill ha den?
            </seg>
          </u>
          <note type="speaker" n="298f6e26">
            Anf. 72 JESSIKA VILHELMSSON (M) replik:
          </note>
          <u who="jessika_vilhelmsson_efdcf5" xml:id="i-e84b5f61e350b86f-1" n="61552311">
            <seg n="3b4b7873">
              Herr talman! Vi gör ingenting alls, säger Yilmaz Kerimo. Men
              i mitt anförande tog jag upp vad regeringen gjort på punkt efter
              punkt.
            </seg>
            <seg n="a6e05c63">
              Jag börjar med bluffakturorna. Dels finns det en utredning som
              föreslår straffskärpningar, och jag tycker att detta i första
              hand är en polisiär fråga. Den är ute på remiss nu. Jag vet i
              och för sig inte när det kommer, men vi lär i alla fall vara överens,
              om jag tolkar Yilmaz Kerimo rätt. Dels har det skett en ökad samverkan
              mellan myndigheter. Det visade jag flera exempel på. Informationen
              och samverkan har blivit bättre. Om man lyssnade noga på vad jag
              sade hörde man dessutom att brottsstatistiken visat att det skett
              en minskning med 20 procent sedan förra året. Det tycker jag talar
              för någonting positivt. Det stämmer inte att det inte skett någonting.
              Dessutom tillkommer en utredning på det civilrättsliga området
              som också är efterfrågad och bra.
            </seg>
            <seg n="391ad45a">
              Vad gäller sms-lån har vi visst vidtagit flera åtgärder. Det
              redogjorde jag också för. Dessutom har vi varit med och lyft fram
              det som branschen själv gör, och jag tror att det är viktigt att
              det sker en sanering inom branschen. Det stöder jag naturligtvis.
            </seg>
            <seg n="bc5e109b">
              Avslutningsvis vill jag säga något om snabbare betalningar och
              betalningstider i näringslivet. För mig är det faktiskt obegripligt
              att påstå att vi inte gjort någonting. Den promemoria som skickades
              förra året fick flera tydliga remissvar som var mycket kritiska.
              För mig är det konstigt att inte Socialdemokraterna lyssnar in
              det och att man inte lyssnar in det möte som ägde rum i fredags,
              där olika branscher inom näringslivet sade att de vill ha en självreglering
              och vill titta på det här. Vilka företag är det som Socialdemokraterna
              har pratat med? Det är inte de som var med på mötet i fredags.
            </seg>
          </u>
          <note type="speaker" n="8cd5a8f4">
            Anf. 73 YILMAZ KERIMO (S) replik:
          </note>
          <u who="yilmaz_kerimo_0a9bd1" xml:id="i-0a33ff0de700cdf0-2" n="770df2cb">
            <seg n="405ea672">
              Herr talman! Fortfarande har jag inte fått svar på mina konkreta
              frågor. Mycket är på gång, säger Jessika Vilhelmsson. Men ingenting
              händer i praktisk handling.
            </seg>
            <seg n="4595a4e0">
              Vi fattade ett beslut i riksdagen för ett år sedan om att regeringen
              ska komma med ett förslag, men det har inte gjorts någonting.
              I dag är det sannolikt att vi fattar ett sådant beslut en gång
              till för att påminna regeringen om att den måste komma med ett
              lagförslag om detta.
            </seg>
            <seg n="d975e697">
              Vi har lyssnat på företagen, och de tycker att det ska vara 30
              dagar, inte mer än så. Jag vet inte vilka ni har lyssnat på, men
              vi har också lyssnat på många, och de säger att det ska vara 30
              dagar och att små företag inte ska utnyttjas som en bank av stora
              företag.
            </seg>
            <seg n="910363ee">
              Vad gäller sms-lån är det sant att ni har lyssnat på en del av
              våra förslag. Att Finansinspektionen ska kontrollera och ha tillsynsrätt
              är bra, men det räcker inte. Det uppstår nu en ny bransch där
              företag utnyttjar kronofogden och säljer fakturor till inkasso.
              Kronofogden ska jobba åt dem för att de ska tjäna pengar. Något
              mer bör göras. Det räcker inte med det vi har sagt tidigare, även
              om det är bra.
            </seg>
            <seg n="af1abbcf">
              När det gäller telefonförsäljning bör en ångerrätt införas även
              för näringsidkare. De företagare som vi träffat tycker att det
              vore jättebra. Även företagare bör ha ångerrätt och skriftlighetskrav
              vid telefonförsäljning. Om man begär det ska man ha den rätten.
              Branschen tyckte själv så.
            </seg>
            <seg n="902b729f">
              Tycker du att småföretagen ska fungera som en bank åt de stora
              företagen, Jessika?
            </seg>
          </u>
          <note type="speaker" n="b062519c">
            Anf. 74 JESSIKA VILHELMSSON (M) replik:
          </note>
          <u who="jessika_vilhelmsson_efdcf5" xml:id="i-e84b5f61e350b86f-2" n="61552311">
            <seg n="d90c9d4a">
              Herr talman! Nej, det tycker jag inte. Småföretag ska inte agera
              som bank. Men jag vill igen säga att jag tycker att det är tråkigt
              att Socialdemokraterna inte lyssnar in det faktum att företagarna
              själva inte vill ha tvingande lagstiftning om en tidsgräns på
              30 dagar. Jag har tyvärr inte med mig listan över alla de branschorganisationer
              som var med på det här mötet, men det fanns med småföretagare
              och Företagarna var med. Det som Yilmaz Kerimo påstår stämmer
              alltså inte.
            </seg>
            <seg n="53b660a2">
              Yilmaz Kerimo sade i sitt inledande anförande att han vill att
              det ska bli fler jobb och att vi därför behöver underlätta för
              företagen. Jag håller med honom. Precis därför tycker jag att
              det är rätt att just nu inte gå fram med en tvingande lagstiftning
              utan försöka lyssna in vad branscherna själva vill i hela näringslivet.
            </seg>
            <seg n="bcc7e969">
              Yilmaz Kerimo upprepar att regeringen inte gör någonting. Jag
              kan inte riktigt förstå det. Jag gav exempel på exempel på saker
              som faktiskt har beslutats och propositioner som faktiskt har
              lett till nya förslag. Att man då kan stå och påstå att det inte
              sker någonting tycker jag är anmärkningsvärt.
            </seg>
            <seg n="8e1f136d">
              Avslutningsvis vill jag upprepa vad jag sade vad gäller telefonförsäljning.
              Det gjordes för flera år sedan en utredning där man inte föreslog
              skriftlig bekräftelse vid telefonförsäljning. Men nu görs en ny
              utredning. Jag tycker att det är rimligt att avvakta den utredningen
              och se vilka konsekvenserna blir.
            </seg>
          </u>
          <note type="speaker" n="b3740969">
            Anf. 75 JAN LINDHOLM (MP):
          </note>
          <u who="jan_lindholm_73d248" xml:id="i-bdfdb0f81f012ee3-0" n="dc0a840a" next="i-9aff347f419408a0-0"/>
          <note n="4125141d">
            Herr talman! I civilutskottets betänkande CU20 om konsumenträtt
            behandlar utskottet 73 yrkanden från den allmänna motionstiden,
            varav elva yrkanden lämnats in av Miljöpartiets ledamöter. Motionsförslagen
            har delats upp i totalt 17 olika klämmar eller förslagspunkter,
            och behandlingen har resulterat i 21 reservationer, varav en kommer
            från allianspartierna, som ni hört. Miljöpartiet medverkar i 11
            av de 21 reservationerna, men för tids vinnande yrkar jag bifall
            enbart till reservation 4.
          </note>
          <u who="jan_lindholm_73d248" xml:id="i-9aff347f419408a0-0" n="dc0a840a" prev="i-bdfdb0f81f012ee3-0">
            <seg n="e9bb8f95">
              Herr talman! Köpfrid är ett begrepp som jag använt i över 20
              år. Det kändes på sin tid väldigt nödvändigt att ifrågasätta oönskat
              intrång i köpbesluten när det på 90-talet började ringa försäljare
              till min hemtelefon med olika sorters erbjudanden.
            </seg>
            <seg n="86831994">
              Någon gång före sekelskiftet lärde jag mig att var och en av
              oss, från de nyfödda till de snart döda, i genomsnitt betalar
              5 000 kronor årligen för att reklamindustrin ska bombardera oss
              med konsumtionsstimulerande material. Jag läste nyligen en rapport
              som angav beloppet 17 000 kronor per genomsnittligt hushåll. Man
              skulle kunna kalla detta för en ofrivillig reklamskatt eller konsumtionsskatt
              som vi alla påförs, i småbelopp och utan redovisning, varje gång
              vi köper något.
            </seg>
            <seg n="8b70c303">
              Begreppet reklam kan definieras olika, och vad man räknar in
              i det totala utbudet av reklam varierar därför. Jag hittade för
              ett tag sedan en hemsida där man påstår att vi tillsammans genom
              de priser vi betalar när vi konsumerar varor och tjänster totalt
              lägger ut 115 miljarder kronor varje år på den reklam vi översköljs
              av. Hushållens samlade matinköp låg vid samma tidpunkt på 145
              miljarder kronor, vilket ger lite perspektiv på vad vi använder
              våra pengar till. Det finns faktiskt också beräkningar som säger
              att vi i dag lägger ungefär lika mycket pengar på reklam som på
              mat.
            </seg>
            <seg n="1cc68433">
              I statsbudgeten för 2014 lade regeringen 125 miljoner i anslag
              till Konsumentverket. Det är något mindre än en tusendel av de
              muskler reklamindustrin årligen taxerar ut från oss konsumenter,
              så det är inte så konstigt att det är svårt att hitta utrymme
              för köpfrid.
            </seg>
            <seg n="e742a057">
              Tyvärr kan man inte beskylla reklamindustrin för att prioritera
              att upplysa sina potentiella kunder om produkternas baksidor.
              Mest kraft lägger den på att fånga in kunderna, även mot deras
              vilja.
            </seg>
            <seg n="78a1c4e3">
              Reklamen uppmanar även till oekonomiskt tänkande bland annat
              genom att ständigt föreslå kreditköp med senarelagd betalning.
              Köp nu och betala efter sommaren eller om tre månader, eller betalningsfritt
              första månaden. Ofta kopplas det till rabatter som lockar kunden
              att slå till.
            </seg>
            <seg n="42e36822">
              Herr talman! Vi lever i ett samhälle där ekonomin i växande del
              drivs av konsumtion och då en konsumtion som i allt större grad
              baseras på lånade pengar. Det är knappast hållbart.
            </seg>
            <seg n="3ce60772">
              Jag försöker på det här sättet, herr talman, inledda mitt anförande
              med att försöka beskriva min frustration över att så mycket kreativitet
              och arbetstid, uppskattningsvis 1 600 miljoner arbetstimmar varje
              år bara i Sverige, används för att övertyga oss om att konsumera,
              i ganska stor utsträckning saker vi egentligen inte har behov
              av.
            </seg>
            <seg n="08f3a10a">
              Konsumenterna känner sig ofta ganska rättslösa när de inser vilka
              ekonomiska åtaganden de totalt har bundit sig vid efter några
              intensiva marknadsföringsinsatser. Särskilt telefonförsäljning
              uppfattas av många som svårt att värja sig mot.
            </seg>
            <seg n="02c0fcfb">
              Miljöpartiet stöder därför tanken i betänkandet att säljsamtal
              inte ska få ringas utan att ägaren till abonnemanget skriftligen
              har godkänt det. Vi stöder även förslaget att avtal inte ska kunna
              tecknas enbart genom telefonkontakter.
            </seg>
            <seg n="b5a26ee3">
              Vi anser att den som blivit uppringd och övertalad alltid måste
              få ett skriftligt avtal som utgår från den överenskommelse som
              har gjorts per telefon som sedan kan studeras i lugn och ro samt
              att kontraktet inte är giltigt förrän kunden skrivit under och
              återsänt det till säljaren.
            </seg>
            <seg n="3d25a5b7">
              Herr talman! Det här är problem som inte enbart gäller slutkonsumenter.
              Det är i lika stor grad ett problem för småföretagare som luras
              att teckna avtal vars konsekvenser de inte alltid har möjlighet
              att fullt ut förstå.
            </seg>
            <seg n="e6c233c4">
              Rena bluffakturor förekommer också. Det är ett gissel som jag
              tror har pågått i över 30 år. Skojarna lyckas alltid ligga steget
              före samhället och oss konsumenter. Det finns företag som gått
              i konkurs på grund av betalningsanmärkningar orsakade av saker
              de aldrig köpt. Det är absurt att sådant kan få förekomma. Därför
              har jag alltså valt att yrka bifall till reservation 4, som jag
              sade inledningsvis.
            </seg>
            <seg n="a20bdc9d">
              Herr talman! Politiken har fört en lång och till synes ganska
              fruktlös kamp mot reklam som riktar sig direkt till barn. Även
              om vi lagstiftat på området så att direkta köpuppmaningar numera
              inte får riktas till barn verkar reklamen i dag vara minst lika
              effektiv som någonsin förr.
            </seg>
            <seg n="d46fc01d">
              Jag vet inte om det är reklambranschen som i barnfilmer finurligt
              lyckas baka in produktplaceringar eller om det är själva rollfigurerna
              i filmerna och deras vardagsliv som når fram till barnen. Men
              pratar man med fyra-, fem- eller sexåringar i dag vet de det mesta
              om vad marknaden har att erbjuda dem.
            </seg>
            <seg n="247c74b1">
              Ska vi klara av att bryta köphysterin, med principen köp och
              släng, mot ett mer långsiktigt och hållbart sätt att förhålla
              oss till produkter och tjänster måste vi inte bara ändra vårt
              vuxenbeteende utan även utveckla lagstiftningen. Barn gör som
              vuxna gör, inte som vuxna säger att de ska göra, åtminstone inte
              när barnen är lite äldre än tre år.
            </seg>
            <seg n="bfa5d39d">
              Reklamen saknar inte betydelse, menar jag. Miljöpartiet anser
              därför att vi måste förbättra lagstiftningen. För att klara det
              krävs det även löpande uppföljningar av de lagar vi stiftar eftersom
              reklamindustrin är oerhört kreativ när det gäller att hitta vägar
              runt lagstiftningen. Även om detta finns det reservationer i betänkandet.
            </seg>
            <seg n="82fd2c0f">
              Herr talman! I betänkandet skriver vi i Miljöpartiet i våra reservationer
              även att arbetet med att skapa en lagstiftning som förbjuder könsdiskriminerande
              reklam måste få ökad prioritet. Vidare föreslår vi en konsumentbalk
              för att samla all lagstiftning om konsumenträtt och på det sättet
              göra det enklare för konsumenter att hitta sina rättigheter.
            </seg>
            <seg n="cc2282d2">
              Miljöpartiet skriver även i en reservation om att en genomgång
              av konsumentköplagen borde göras med syfte att se om preskriptionstiden
              skulle kunna vara längre än dagens tre år för vissa produktgrupper.
              Vi är inte riktigt säkra på det, men vi tycker att det ska studeras.
              Metoderna för köp förändras, och då behöver lagstiftningen anpassas
              till det.
            </seg>
            <seg n="b1c70a25">
              Vi anser även att det vore rimligt att den som köper ett hus
              ska ha rätt till den tidsfrist för reklamation som kan finnas
              i avtal träffade av den tidigare ägaren när det gäller byggnation
              eller underhåll av fastigheten. Det har vi också en reservationstext
              om.
            </seg>
            <seg n="0ed94a0c">
              Jag tänkte den här gången hoppa över sms-lånen eftersom det börjar
              kännas lite uttjatat här i kammaren. Dessutom har Yilmaz Kerimo
              talat om det. Vi har i stora delar samma uppfattning i den frågan.
            </seg>
            <seg n="f491602f">
              Slutligen, herr talman, ska jag tala om CMR-ämnen. Det är cancerogena,
              mutagena och reproduktionsstörande ämnen, särskilt då de som dessutom
              är persistenta eller mycket långlivade. De måste vi få bort ur
              våra konsumentprodukter. Särskilt oroade är vi i Miljöpartiet
              när den typen av ämnen finns i leksaker.
            </seg>
            <seg n="37766a93">
              Miljöpartiet anser att regeringen borde lyssna mer till Kemikalieinspektionen,
              som inte tolkar EU-direktivet lika snävt som regeringen har valt
              att göra. Vi menar att regeringen måste arbeta mer aktivt med
              att skynda på utvecklingen på EU-nivå. Här hemma måste regeringen
              välja en stramare tolkning så att vi så snart som möjligt åtminstone
              hos oss kan få bort CMR-ämnen hos leksaker.
            </seg>
            <seg n="f98e3675">
              Vi föreslår även att ett arbete för att klimatkonsekvensredovisa
              alla varor och tjänster borde starta. Det är säkert ett omfattande
              och stort arbete. Vi miljöpartister tror väldigt starkt på konsumentmakten.
              Men vi menar att den har svårt att fungera fullt ut om det inte
              finns tydlig, saklig och korrekt information av hög kvalitet lättillgänglig
              just vid köptillfällena. Det är då besluten fattas.
            </seg>
          </u>
          <note type="speaker" n="8e2e6ec4">
            Anf. 76 JESSIKA VILHELMSSON (M) replik:
          </note>
          <u who="jessika_vilhelmsson_efdcf5" xml:id="i-e84b5f61e350b86f-3" n="61552311">
            <seg n="f2d3e30d">
              Herr talman! Det är uppenbart att Socialdemokraterna inte har
              lyssnat på den kritik som finns mot en tvingande lagstiftning
              om betalningstid på 30 dagar och inte heller läst de remissyttranden
              som kom in med anledning av den promemoria som Justitiedepartementet
              utarbetade.
            </seg>
            <seg n="285830fd">
              Jan Lindholm är känd för att lyssna, läsa och fundera ordentligt
              på alla förslag som finns. Miljöpartiet är också känt för att
              lyssna på och värna småföretagen. Därför vill jag höra vad Jan
              Lindholm har för uppfattning i dag. Hur ställer han sig till den
              självreglering som näringslivet självt efterfrågar?
            </seg>
          </u>
          <note type="speaker" n="a776ff15">
            Anf. 77 JAN LINDHOLM (MP) replik:
          </note>
          <u who="jan_lindholm_73d248" xml:id="i-05b3f027050afde7-0" n="dc0a840a">
            <seg n="2c9500cc">
              Herr talman! Jag har personlig erfarenhet av småföretagande.
              Jag vet att det är ett stort problem. Jag lyssnade på den replikväxling
              som var innan här.
            </seg>
            <seg n="9a5f04e8">
              Jag håller med om att det finns olika kulturer inom olika branscher.
              Frånsett det finns det, och det är min bestämda uppfattning, en
              ganska tydlig linje mellan små och stora företag. Stora företag
              tar ofta för givet att de kan diktera betalningsvillkoren. Min
              bild är att det är så.
            </seg>
            <seg n="e814b5a4">
              Det kan naturligtvis vara skillnad på olika branscher. Men generellt
              sett har man problem på grund av det förhållningssättet från de
              stora företagen. De små tvingas fungera som banker. Det är ett
              jätteproblem som vi måste försöka lösa för att hjälpa småföretagen.
              Så är det.
            </seg>
            <seg n="6cd6006d">
              Att det sedan finns de som inte upplever det som ett större problem
              har jag förståelse för. Jag kan tänka mig att just vid en förändring
              uppstår det många problem. Om köparen ska börja vara den som finansierar
              köpet i stället för säljaren uppstår naturligtvis problem. De
              har olika möjligheter och förutsättningar att göra det.
            </seg>
            <seg n="efe3c72f">
              Det kan betyda att en del företag får problem, men det behöver
              inte betyda att alla får det. Det kan vara en process som man
              måste ta sig igenom för att ändra kulturen. Jag tror att det på
              sikt gynnar de små företagen.
            </seg>
          </u>
          <note type="speaker" n="f2d51d71">
            Anf. 78 JESSIKA VILHELMSSON (M) replik:
          </note>
          <u who="jessika_vilhelmsson_efdcf5" xml:id="i-e84b5f61e350b86f-4" n="61552311">
            <seg n="b549b8ec">
              Herr talman! Jan Lindholm lyssnar återigen på såväl mig som småföretagen
              som berörs av detta. Det som är tråkigt är att man inte lyssnar
              på det faktum att de avtalade betalningstiderna i Sverige inte
              är ett generellt problem. Det är 28 dagar vi talar om. Det finns
              småföretag som absolut har problem med detta, men det är inte
              ett generellt problem.
            </seg>
            <seg n="d55a5145">
              Därför motsätter jag mig starkt en generell lösning. Det hade
              jag hoppats att Miljöpartiet skulle lyssna på. Det som man inte
              lyssnar in är de negativa effekter som det skulle kunna få för
              de småföretagare som faktiskt är i behov av långa handelskrediter,
              och man lyssnar inte in att det finns olika betalningsmodeller.
            </seg>
            <seg n="3a448992">
              Problemet finns, men är det verkligen rätt att ha en generell
              lösning?
            </seg>
          </u>
          <note type="speaker" n="72da5bee">
            Anf. 79 JAN LINDHOLM (MP) replik:
          </note>
          <u who="jan_lindholm_73d248" xml:id="i-05b3f027050afde7-1" n="dc0a840a">
            <seg n="c34ccd70">
              Herr talman! Jag tror att det är rätt lösning, även om den kan
              betyda övergångsproblem. De som i dag tvingar småföretagen att
              fungera som banker har ofta ett intresse. Det exempel som Jessika
              Vilhelmsson tar upp kan gälla restauranger, butiker och andra
              som har stora varuflöden som de måste finansiera. Jag förstår
              att det kan vara ett problem. Jag tror att de som levererar till
              företagen har ett intresse av att dessa klarar sig.
            </seg>
            <seg n="510d7655">
              Likadant är det med industrier. Även om det används som hot –
              jag har varit med om att man sagt att om du inte accepterar 90
              dagar går de till någon annan – kan det också fungera som en drivkraft
              för att företagen ska utvecklas. Även när Ericsson, Volvo eller
              ABB ska köpa in produkter vill de köpa från de bästa företagen,
              och då värnar man om dem, tror jag.
            </seg>
            <seg n="1176494d">
              Jag tror alltså att det är rätt väg att gå.
            </seg>
          </u>
          <note type="speaker" n="3eef2379">
            Anf. 80 NINA LUNDSTRÖM (FP):
          </note>
          <u who="nina_lundstrom_9605bf" xml:id="i-b5592cf07570c8e3-0" n="d69baca0">
            <seg n="22df645e">
              Herr talman! Jag vill börja med att i likhet med Jessika Vilhelmsson
              yrka bifall till förslaget i betänkandet. Även om vi står bakom
              reservation 18 avstår vi från att yrka bifall till den.
            </seg>
            <seg n="8db506a2">
              I betänkandet behandlar utskottet ett sjuttiotal motionsyrkanden
              från den allmänna motionstiden 2013 på det konsumentpolitiska
              och konsumenträttsliga området, som många talare redan varit inne
              på. Jag kommer framför allt att ta upp direktreklam, bluffakturor,
              snabblån samt betalningstider.
            </seg>
            <seg n="f7064ffc">
              Regeringen har varit och är aktiv inom de här områdena. Det är
              frågor som engagerar utskottet mycket.
            </seg>
            <seg n="13aea474">
              Vad gäller direktreklam finns det förslag om åtgärder i syfte
              att begränsa direktreklamen. Det finns en överenskommelse om riktlinjer
              för utdelning av oadresserad direktreklam med branschorganisationen
              för företag och organisationer som tillhandahåller tjänster och
              produkter inom direktmarknadsföringsområdet.
            </seg>
            <seg n="95b80fbb">
              En konsument kan anmäla till Nixregistret att han eller hon motsätter
              sig att få adresserad direktreklam. Hur det fungerar håller på
              att utredas, och utredningen ska bli klar den 30 april 2015. Vi
              följer alltså frågan.
            </seg>
            <seg n="5711b93c">
              När det gäller motionsyrkandena om telefonförsäljning ser utskottet
              allvarligt på de problem som har uppmärksammats i samband med
              telefonförsäljning av varor och tjänster. En betydande del av
              anmälningarna till Konsumentverket rör numera telefonförsäljning.
            </seg>
            <seg n="5bd202cd">
              Av anmälningarna framgår att konsumenten i många fall har fått
              en avtalsbekräftelse men inte anser sig ha tackat ja till något
              erbjudande. Det finns även småföretagare som framhåller samma
              problem. Regeringen har gett en särskild utredare i uppdrag att
              överväga och bedöma om konsumentskyddet i samband med telefonförsäljning
              behöver stärkas och att vid behov föreslå åtgärder.
            </seg>
            <seg n="113c66a6">
              Utredaren ska dessutom bedöma om småföretag som får köperbjudanden
              via telefonsamtal behöver ett särskilt skydd. Uppdraget ska redovisas
              den 30 april 2015.
            </seg>
            <seg n="c9952d34">
              Regeringen har vidare gett en särskild utredare i uppdrag att
              kartlägga vilka problem konsumenter och småföretag möter vid telefonförsäljning
              av finansiella tjänster och produkter, bedöma för- och nackdelar
              med sådan telefonförsäljning samt överväga om konsumentskyddet
              vid telefonförsäljning av finansiella tjänster och produkter behöver
              stärkas och i så fall föreslå lämpliga åtgärder. Detta ska redovisas
              senast den 15 augusti 2014.
            </seg>
            <seg n="6f02b182">
              Vi i utskottet välkomnar utredningsarbetet och välkomnar att
              vi får en genomlysning av de här frågorna, som engagerar väldigt
              många. Det arbete som pågår inom detta område ligger väl i linje
              med motionsförslagen, och därför finns det ingen anledning att
              i dag föregripa det utredningsarbete som pågår.
            </seg>
            <seg n="3bb87642">
              Herr talman! Den som sänder en bluffaktura gör sig skyldig till
              ett brott. Den som drabbas kan polisanmäla och framställa skadeståndsanspråk.
              Enligt utskottet är det angeläget att överväga åtgärder vad gäller
              bluffakturor vid sidan av de straffrättsliga och polisiära områdena.
            </seg>
            <seg n="97ba95dc">
              Utskottet ser positivt på att regeringen nu har gett en särskild
              utredare i uppdrag att kartlägga problemen med bluffakturor och
              överväga ändringar i framför allt civilrättslig, näringsrättslig
              och civilprocessrättslig lagstiftning. Ändringarna kan till exempel
              gälla avtalsrätt, inkassoverksamhet och kreditupplysning. Uppdraget
              ska redovisas senast den 1 september 2015.
            </seg>
            <seg n="05108510">
              Jag vill även påminna om att frågor om telefonförsäljning till
              småföretag för närvarande övervägs av utredningen om konsumentskydd
              vid telefonförsäljning. På Svensk Handels och Företagarnas webbplatser
              finns information om hur man kan gå till väga om man får en bluffaktura.
              Även Konsumentverket och Kronofogdemyndigheten lämnar på sina
              webbplatser information om bland annat hur en bluffaktura kan
              bestridas.
            </seg>
            <seg n="5410d5c9">
              Det finns alltså ett pågående arbete och åtgärder vidtagna för
              att komma åt problemet. Det pågår ett omfattande arbete. Ett utredningsförslag
              om en ny straffbestämmelse, som Jessika Vilhelmsson var inne på,
              som tar sikte på systematiska fakturabedrägerier är föremål för
              remissbehandling. Jag vill personligen passa på att lyfta fram
              att kompetensen och samordningen hos myndigheterna är en väldigt
              viktig aspekt vad gäller hanteringen av bluffakturor. Arbete på
              detta område pågår i enlighet med de många motionsförslag som
              finns.
            </seg>
            <seg n="e3f7daa4">
              Herr talman! Vad gäller snabblånen, eller de så kallade sms-lånen,
              trädde lagändringarna angående snabblån i kraft i går, den 1 april
              2014. För att ytterligare stärka konsumentskyddet i samband med
              kreditgivning har riksdagen beslutat om ändringar i konsumentkreditlagen
              som ger Konsumentverket möjligheter att effektivare ingripa när
              det upptäcks brister vid kreditprövningar. Bland annat ska Konsumentverket
              kunna ta ut en sanktionsavgift, som nämnts i debatten, av en näringsidkare
              som inte gör ordentliga kreditprövningar. Den granskning som Konsumentverket
              har gjort av snabblåneföretagens kreditprövningar visar att det
              finns snabblåneföretag som brister i sina skyldigheter.
            </seg>
            <seg n="10862f6c">
              Utvecklingen på kreditmarknaden har inneburit att olika typer
              av snabblån har gjorts mer tillgängliga för konsumenterna. Samtidigt
              som en ökad tillgänglighet kan vara positiv för vissa konsumenter
              innebär det en större risk för andra konsumenter som fattar förhastade
              och dåligt underbyggda beslut om att låna.
            </seg>
            <seg n="88f35c3d">
              Snabblånen har bidragit till skuldsättningsproblem för en del
              människor, och skuldsättningsproblemen i sig är en bekymmersam
              fråga. Vi riksdagsledamöter får ibland samtal från medborgare
              som drabbats; så har även jag fått. Man blir bestört över berättelser
              om hur enskilda skuldsatt sig till betydande belopp. Även anhöriga
              hör ibland av sig i sin förtvivlan.
            </seg>
            <seg n="7f795121">
              Överskuldsättning är en viktig fråga även för Folkpartiet, och
              det finns all anledning att motverka en utveckling mot överskuldsättning
              och se till att undvika personliga tragedier. Sådana ska motverkas
              på alla tänkbara sätt.
            </seg>
            <seg n="b57fd1e5">
              Herr talman! Även betalningstider tog Jessika Vilhelmsson upp,
              och jag vill framhålla, precis som hon, hur viktig frågan är och
              säga att regeringen verkligen agerat skyndsamt. Den promemoria
              som Justitiedepartementet tog fram, Tvingande regler om betalningstider
              i näringslivet , föranleddes av det tillkännagivande som har nämnts
              i debatten. Utredningen om betalningstider i näringslivet från
              2007 visade i sin kartläggning att den genomsnittliga betalningstid
              som små och medelstora företag angav i sina fakturor var 28 dagar.
              Den vanligaste avtalade betalningstiden i Sverige var 30 dagar,
              alternativt en kalendermånad.
            </seg>
            <seg n="f36ffd3a">
              Senare undersökningar, bland annat företaget Intrum Justitias
              årliga mätningar av betalningstider i ett antal europeiska länder,
              ger stöd för antagandet att betalningstiderna i Sverige inte har
              förändrats nämnvärt sedan år 2006.
            </seg>
            <seg n="4872a18c">
              Utredningens undersökning visade dock att det inom vissa branscher
              förekom längre betalningstider. Särskilt utmärkande har detta
              varit i transportmedelsindustrin och i elektronik- och teleproduktionsindustrin
              samt i fordonskomponentgruppen.
            </seg>
            <seg n="5b8858fb">
              De lagändringar som nyligen beslutades, våren 2013, syftade till
              att motverka sena betalningar och långa avtalade betalningsperioder
              i näringslivet. Ändringarna är främst avsedda att förbättra för
              mindre företag. Myndigheter och andra offentliga organ kan inte
              avtala om längre betalningstider, i enlighet med de beslut som
              riksdagen har fattat.
            </seg>
            <seg n="a1af2a96">
              Efter riksdagens tillkännagivande, som jag nämnde inledningsvis,
              har ett arbete genomförts, en promemoria har remitterats och det
              har inkommit synpunkter. Det finns också kritiska synpunkter på
              ett införande av tvingande regler om 30 dagar.
            </seg>
            <seg n="b00c815e">
              Den samlade bilden är betydligt mer komplex, jämfört med den
              bild som Miljöpartiet och Socialdemokraterna har gett uttryck
              för. Det finns kritik, och det möte som hölls i fredags – som
              också Näringsdepartementet, Justitiedepartementet och ICC var
              initiativtagare till – visade att det finns ett stort intresse
              för att försöka hitta lösningar inom ramen för näringslivets arbete.
            </seg>
            <seg n="082bd899">
              Det finns företag som skulle drabbas av tvingande regler på området,
              och det måste vi ha i åtanke. Även näringslivets små företag har
              olika förutsättningar.
            </seg>
            <seg n="8b66d308">
              Vi menar att det är viktigt att avvakta det arbete som nu har
              påbörjats för att se om näringslivet genom egna initiativ kan
              se till att det finns en självreglering, att den arbetsgrupp som
              har omnämnts ska få en möjlighet att verka och att det pågående
              arbetet i Regeringskansliet får fortsätta. Hur det tillkännagivandet
              har hanterats finns också omskrivet i regeringens skrivelse 75.
            </seg>
            <seg n="3676a135">
              Herr talman! Slutligen bara några korta ord om enstegsfasader:
              På grund av att det pågår en prövning i Högsta domstolen har vi
              i utskottet valt att inte agera i den frågan. Den prövningen bör
              avvaktas, så får vi se vad Högsta domstolen landar i.
            </seg>
          </u>
          <note type="speaker" n="4e262d5b">
            Anf. 81 YILMAZ KERIMO (S) replik:
          </note>
          <u who="yilmaz_kerimo_0a9bd1" xml:id="i-0a33ff0de700cdf0-3" n="770df2cb">
            <seg n="1ce62f29">
              Herr talman! Precis som föregående talare från Moderaterna sade
              är det mycket som har gjorts och mycket som är på gång, men något
              konkret lagförslag om 30 dagars betalningstid har man ännu inte
              kommit med.
            </seg>
            <seg n="22d77f84">
              För ett år sedan fattades det ett riksdagsbeslut, men regeringen
              har bara skickat ett pm där man har sagt att det är tvingande
              regler. Men regeringen har inte inkommit med något lagförslag
              om detta.
            </seg>
            <seg n="09a2547c">
              Om det är som du säger, bara 28 dagars betalningstid, vad är
              då problemet? Varför kan ni inte komma med ett lagförslag? Jag
              fattar inte det. Det är motsägelsefullt. Först säger ni att branschen
              är helt emot detta. Sedan säger ni att genomsnittet är 28 dagar.
              Det här stämmer inte. Vi har två helt olika bilder.
            </seg>
            <seg n="3001ccd2">
              Jag kan citera: Småföretagen har ett absolut helvete med det
              här, säger Leif Svensson, ordförande för Småföretagarnas Riksförbund.
              Vidare säger han att Socialdemokraternas förslag om 30 dagar är
              ett måste. Det är alltså ordföranden för Småföretagarnas Riksförbund,
              Leif Svensson, som säger detta.
            </seg>
            <seg n="f315f3ec">
              Jag vet inte vilka ni träffar, men vi har helt olika bilder.
              Småföretagen används som en bank av stora företag. Tycker du att
              det är rimligt?
            </seg>
          </u>
          <note type="speaker" n="6f80344f">
            Anf. 82 NINA LUNDSTRÖM (FP) replik:
          </note>
          <u who="nina_lundstrom_9605bf" xml:id="i-b5592cf07570c8e3-1" n="d69baca0">
            <seg n="4a5f3221">
              Herr talman! Nej, det tycker jag inte är rimligt. Men jag vill
              påminna Yilmaz Kerimo om att det i det motionsbetänkande som vi
              behandlar i dag är noggrant beskrivet hur processen ser ut. Den
              promemoria som har remissbehandlats för att fånga in de synpunkter
              som finns i näringslivet gällde ett faktiskt lagförslag.
            </seg>
            <seg n="9ca0c265">
              Det är viktigt att vi är överens om problemet, men många av oss
              som har jobbat i näringslivet eller som på andra sätt har kommit
              i kontakt med företagare kan nog konstatera att det finns väldigt
              många olika bilder av hur lösningarna ska se ut. Det finns småföretagare
              som upplever det som Yilmaz Kerimo tar upp, att betalningstiderna
              kan vara för långa. Men det finns också det omvända, att småföretagare
              inte vill ha en tvingande lagstiftning om 30 dagar.
            </seg>
            <seg n="8073ede4">
              Jag tycker att det är intressant med Socialdemokraterna. Ibland
              anser de att man ska lyssna på den verklighet som finns utanför
              riksdagen, och ibland ska man inte göra det. Men i det här fallet
              tycker jag att regeringen har agerat helt i enlighet med det som
              den ska göra, det vill säga att man lägger fram ett förslag, remissbehandlar
              det, får in synpunkter och sedan lyssnar på dessa synpunkter.
            </seg>
            <seg n="3f5b2e4e">
              Det initiativ som togs under mötet i fredags med näringslivet
              och ICC handlade om att se efter om det går att komma längre också
              med en självreglering. Jag tycker att det är ett intressant initiativ.
              Jag tycker också att man ska avvakta och se vad detta landar i.
              Och, som sagt, beredningen av tillkännagivandet pågår.
            </seg>
          </u>
          <note type="speaker" n="8e3dccd7">
            Anf. 83 YILMAZ KERIMO (S) replik:
          </note>
          <u who="yilmaz_kerimo_0a9bd1" xml:id="i-0a33ff0de700cdf0-4" n="770df2cb">
            <seg n="e7d3cf79">
              Herr talman! Vi har olika bilder i den här frågan. Självklart
              ska man lyssna, och vi har lyssnat och ni lyssnar också. Sedan
              beror det på vilka som man lyssnar mer på.
            </seg>
            <seg n="40930406">
              Hur kan en småföretagare vara emot 30 dagars betalningstid? Det
              finns ingen logik i detta. Som jag nämnde tidigare tycker Leif
              Svensson att det är ett absolut helvete för småföretagen. Det
              ska man också lyssna på. Han är ordförande för ett riksförbund
              som representerar småföretagare. Det är den ena delen.
            </seg>
            <seg n="1f6e2104">
              Den andra delen är att vi för drygt ett år sedan fattade ett
              beslut i riksdagen som regeringen bör respektera och komma med
              ett förslag. Det var det som beslutet handlade om. Men det har
              man inte gjort. Man har skickat ett pm. Arbetet är fortfarande
              på gång. I dag blir det säkert ett nytt tillkännagivande. Det
              återstår att se hur det kommer hanteras, om småföretagen ska användas
              som en bank eller inte.
            </seg>
          </u>
          <note type="speaker" n="d0978303">
            Anf. 84 NINA LUNDSTRÖM (FP) replik:
          </note>
          <u who="nina_lundstrom_9605bf" xml:id="i-b5592cf07570c8e3-2" n="d69baca0">
            <seg n="eed18f12">
              Herr talman! Ibland behöver också ett litet företag en längre
              kredittid. Det kan vara säsongsrelaterade varor som innebär att
              en leverans sker på hösten, men betalningen sker några månader
              senare när varorna har sålts till slutkunden.
            </seg>
            <seg n="ee3603ff">
              De avtal som finns reglerar betalningstid, leveransfrågor, priser
              och mycket annat. Jag tycker att det var alldeles utomordentligt
              att regeringen agerade så skyndsamt som man gjorde utifrån det
              tillkännagivande som riksdagen fattade beslut om. Man tog fram
              en promemoria med ett lagförslag, skickade ut den på remiss och
              fick in mängder av synpunkter. Hade bilden varit entydig är det
              klart att det hade varit mycket enklare att återkomma med förslag
              till riksdagen. Men bilden var komplex, och det fanns organisationer
              och företag som hade invändningar mot tvingande regler som i deras
              fall skulle vara hämmande för verksamheten.
            </seg>
            <seg n="8ca5fefe">
              Jag tycker att det är väldigt klokt av regeringen att lyssna
              in den komplexa bilden och att beredningen fortgår. Men återigen:
              Självfallet är det inte tillfredsställande för någon att det finns
              små företag som upplever att de är bank till stora företag. Vi
              är alla måna om att näringslivet ska ha mycket goda villkor.
            </seg>
            <seg n="cacaa45c">
              Om jag förstår det rätt är det viktigt för Socialdemokraterna
              att inte lyssna på de företag som har invändningar mot tvingande
              lagstiftning. Det tycker jag är beklagligt. Jag tror att hela
              näringslivet gynnas av att man får bra villkor i stor samstämmighet,
              så att allas möjligheter utvecklas. Men där uppfattar jag att
              Socialdemokraterna har en annan syn på näringspolitik.
            </seg>
          </u>
          <note type="speaker" n="cb86e370">
            Anf. 85 JAN LINDHOLM (MP) replik:
          </note>
          <u who="jan_lindholm_73d248" xml:id="i-05b3f027050afde7-2" n="dc0a840a">
            <seg n="3da3f637">
              Herr talman! I likhet med Nina Lundström tycker även Miljöpartiet
              att det är viktigt med en regering som lyssnar på och tar hänsyn
              till de berörda inför ett lagförslag. Men vi tycker också att
              det är viktigt att man synliggör det som faktiskt sker.
            </seg>
            <seg n="fe791576">
              Två regeringsföreträdare har nu använt som ett tungt argument
              att den verkliga redovisade faktureringstiden i Sverige är 28
              dagar. Då tycker jag att man ska vara lite mer nyanserad och tala
              om att det är den formella betalningstiden, men den reella är
              något helt annat.
            </seg>
            <seg n="fc529f67">
              Då kan ni ju argumentera att det är brott som ska beivras. Men
              det är inte så lätt för den svagare parten att ifrågasätta när
              en faktura som man skickar med en betalningstid på 30 dagar inte
              betalas på 30 dagar, utan det kommer en representant från det
              företag som ska betala och säger: Vill du leverera till oss igen
              får du minsann acceptera de 90 dagar vi tillämpar.
            </seg>
            <seg n="86989bd6">
              Det skulle vara mycket enklare att synliggöra den faktiska finansieringssituationen
              mellan parterna om det vore så att den svagare parten i sammanhanget
              kan utgå från en lagstiftning som säger att det är detta som gäller.
              Det som är därutöver handlar om en finansieringsfråga, som man
              löser mellan parterna. Det kan man göra på många olika sätt.
            </seg>
            <seg n="1f5e55bd">
              Jag är övertygad om att det skulle vara ett mycket renare och
              snyggare sätt att lösa relationen mellan en leverantör och den
              företagare som köper. Det här gäller båda leden, både ett it-företag
              som levererar till de stora och det omvända, som ni gärna använder
              som argument, när till exempel en butik ska finansiera ett stort
              livsmedelslager. Varför inte synliggöra det?
            </seg>
          </u>
          <note type="speaker" n="d8cd0422">
            Anf. 86 NINA LUNDSTRÖM (FP) replik:
          </note>
          <u who="nina_lundstrom_9605bf" xml:id="i-b5592cf07570c8e3-3" n="d69baca0">
            <seg n="34b12bea">
              Herr talman! Jag tycker att det är väldigt bra att frågan väcker
              så stort engagemang, både i riksdagen och ute i näringslivet.
              Jag tror att en väg framåt är att vi har en bild av hur problemet
              ser ut, och nästa steg är naturligtvis vad man ska göra åt det.
            </seg>
            <seg n="dc80f270">
              Jag skulle ändå vilja hänvisa till betänkandet. Allt det som
              jag har tagit upp vad gäller hänvisningar till de lagar som finns
              kommer från en offentlig utredning, som man därefter har följt
              upp genom att titta på siffrorna. Är de då viktiga? Ja, de är
              naturligtvis viktiga för många företag. Men de företag som hänvisar
              till att de anser att betalningstiderna är för långa har ett rejält
              problem, och det måste vi lyssna in. Utredningen har också pekat
              ut enstaka branscher som har dessa utmaningar.
            </seg>
            <seg n="14e5ee70">
              Jag skulle också vilja hänvisa till betänkandet vad gäller det
              möte som var i fredags. Det redogörs i betänkandet för att mötet
              ska hållas och att det finns ett intresse av självreglering.
            </seg>
            <seg n="149dc8b1">
              Om det hade varit väldigt enkelt att gå fram med en lösning på
              frågan har vi alla ett gemensamt intresse av att det landar i
              en sådan lösning. Jag vill upprepa att den promemoria som skickades
              ut var förslag utifrån tillkännagivandet om tvingande regler på
              30 dagar. Den reaktion som då kom från många av remissinstanserna
              visade att bilden var mycket mer komplex.
            </seg>
            <seg n="e26728d5">
              Jag tycker att det är klokt av regeringen att lyssna in de synpunkter
              som kommer. När man har gått ut med en remiss är det en viktig
              del i beredningen att lyssna in synpunkter från dem det berör.
              Det andra är sedan att fundera vidare på vad man ska göra.
            </seg>
            <seg n="13d53d34">
              Jag hoppas personligen att riksdagen ger arbetsgruppen en möjlighet
              att se om det går att hitta vägar framåt med självreglering. Sedan
              fortsätter beredningen i Regeringskansliet kring dessa frågor
              och tillkännagivandet. Det finns all anledning att följa frågan
              från alla håll.
            </seg>
          </u>
          <note type="speaker" n="0dbd0298">
            Anf. 87 JAN LINDHOLM (MP) replik:
          </note>
          <u who="jan_lindholm_73d248" xml:id="i-05b3f027050afde7-3" n="dc0a840a">
            <seg n="9b358333">
              Herr talman! Självreglering på detta område har näringslivet
              pratat om i säkert mer än tio år, så jag tycker nog att det kan
              vara dags att ta ett steg. Jag tror att det är viktigt med en
              press från politiken för att det ska hända något.
            </seg>
            <seg n="33bb6bf6">
              Den slutsats som jag drar av den utredning som har gjorts är
              att det är viktigt att skilja på finansieringsproblematiken och
              det rena varuköpet. Det skulle underlätta väldigt mycket om det
              fanns en tydlig reglering om vad som är längsta tillåtna avtalstid
              när man fakturerar. Där har vi olika uppfattningar om vilka slutsatser
              man kan dra av utredningen. Vi kommer nog inte så långt där, utan
              vi har olika syn på det.
            </seg>
            <seg n="bd7b047f">
              Jag tänkte också, herr talman, att jag skulle fråga Nina Lundström
              om det som hon nämnde sist, om enstegstätade fasader och att ni
              där väntar på ett utslag från Högsta domstolen. Jag tycker att
              det är ganska tunt argumenterat i betänkandet.
            </seg>
            <seg n="2fa184bc">
              Det finns ett problem som vi från Miljöpartiets sida adresserar,
              och vi vill att det ska vara lättare att skriva rena avtal när
              en fastighet byter ägare, där de villkor som finns för den fastighetsägare
              som lämnar fastigheten ska kunna övergå till den nya rakt av.
              Det blir ganska rörigt när köparen ska skriva ett avtal med säljaren
              om att säljaren ska företräda köparen i situationer där säljaren
              tidigare eventuellt har anlitat företag som inte fullföljer sina
              åtaganden. Det vore mycket lättare om man bara kunde flytta över
              den rättigheten till köparen. Vi skulle få mycket renare och enklare
              avtal, och det skulle gynna fastighetshandeln.
            </seg>
          </u>
          <note type="speaker" n="257ed691">
            Anf. 88 NINA LUNDSTRÖM (FP) replik:
          </note>
          <u who="nina_lundstrom_9605bf" xml:id="i-b5592cf07570c8e3-4" n="d69baca0">
            <seg n="f4d7c12a">
              Herr talman! Jag vill börja med den sistnämnda frågan och bara
              konstatera att gången är den att när Högsta domstolen har gett
              prövningstillstånd är det intressant för oss som lagstiftare att
              avvakta och se vilken bedömning man gör. Det är möjligt att vi
              återkommer till den debatten i annat sammanhang.
            </seg>
            <seg n="2b1eab42">
              För att återgå till frågan om betalningstiderna är det ett perspektiv
              som vi kanske inte har diskuterat så mycket här i dag, och det
              handlar om företag och näringslivets villkor i ett lite större
              sammanhang. Vårt näringsliv är väldigt exportberoende. Betalningstiderna
              är inte bara en nationell fråga utan också en fråga om hur man
              agerar gentemot andra länder med andra typer av regler och betalningstider.
            </seg>
            <seg n="574ca980">
              För min del och för Alliansens del handlar denna debatt om betalningstiderna
              om att se till att vi har goda villkor för vårt näringsliv och
              att vi lyssnar in den komplexa bilden.
            </seg>
            <seg n="94f162e7">
              Jag vill upprepa att jag tycker att det har varit alldeles utomordentligt
              snabbt agerat av regeringen, med tanke på att vi i skrivelse 75
              kan läsa om tillkännagivanden som kan vara ganska gamla. Här agerade
              regeringen väldigt snabbt, och Justitiedepartementet prioriterade
              arbetet med att få fram promemorian för att verkligen hörsamma
              riksdagen, skickade ut den och fick tillbaka en komplex bild.
              Jag tycker också att det är väldigt klokt att man lyssnar in de
              synpunkterna. Jag måste framhålla att jag tycker att regeringen
              ska ha en stor eloge för att man agerade så snabbt.
            </seg>
            <seg n="3f3277ae">
              Sedan återstår det att se vad arbetsgruppen kommer fram till
              och vilka åtgärder näringslivet självt kan vidta. Jag tror att
              signalen härifrån i dag, herr talman, är att frågan följs med
              stort intresse från riksdagens sida. Jag hoppas verkligen att
              arbetsgruppen kan hitta vägar framåt. I övrigt har vi annars all
              anledning att återkomma i frågan. Jag är helt säker på att Jan
              Lindholm kommer att bidra till det.
            </seg>
          </u>
          <note type="speaker" n="7942f521">
            Anf. 89 KARIN ÖSTRING BERGMAN (C):
          </note>
          <u who="ulf_berg_15a2cc" xml:id="i-a1d13399eacc8836-1" n="6608d22e">
            <seg n="111d9642">
              Herr talman! Vi i Centerpartiet tror på varje människas förmåga,
              och vi tror på konsumentmakt. Den produkt som inte lever upp till
              konsumenternas krav försvinner och ersätts av något annat. Därmed
              underskattar jag inte att grunden är en bra konsumenträtt. Jag
              vill specifikt lyfta fram propositionen På väg mot en giftfri
              vardag – plattform för kemikaliepolitiken , som vi tog beslut
              om förra veckan. Den tar bland annat sikte på bättre information
              till konsumenterna om kemikalier i varor. Genom tillgång till
              lättförståelig och tillförlitlig information om produkter och
              tjänster har konsumenter makt och möjlighet att göra goda, aktiva
              val.
            </seg>
            <seg n="98147806">
              Angående vår reservation 18, Betalningstider i näringslivet ,
              har mina allianskolleger redan sagt det mesta. Jag vill ändå påpeka
              att detta är en väldigt viktig fråga för Centerpartiets medlemmar.
            </seg>
            <seg n="704be918">
              Det finns två sidor av frågan: dels att få in sina fordringar
              i tid, dels att inte behöva betala sina skulder så snabbt. I vissa
              branscher är långa betalningstider ett ofog, men i andra är de
              en förutsättning. Det såg vi i remissrundan i ärendet förra året,
              där bland andra LRF var negativt till tvingande betalningstider.
              Långa betalningstider kan också vara en förutsättning i uppstartsskedet
              för ett företag.
            </seg>
            <seg n="3fbf326f">
              Jag tycker att det är mycket bättre med frivilliga överenskommelser
              inom de olika branscherna än tvingande lagstiftning. I fredags
              hölls det, som sagt, ett möte som svenska ICC och regeringen tagit
              initiativ till för att undersöka möjligheterna till självreglering
              i näringslivet beträffande betalningstider. Vad jag har hört bildades
              det en grupp som ska se över möjligheterna till självreglering
              inom näringslivet, och därmed anser jag inte att det behövs något
              ytterligare tillkännagivande till regeringen.
            </seg>
          </u>
          <note n="b82df08f">
            Herr talman! Jag yrkar bifall till förslaget i betänkandet förutom
            under punkt 13, Betalningstider i näringslivet .
          </note>
          <note type="speaker" n="9a15461c">
            Anf. 90 MARKUS WIECHEL (SD):
          </note>
          <u who="markus_wiechel_648a17" xml:id="i-475545e2faa0c352-0" n="d2a9e95a">
            <seg n="e25924fa">
              Herr talman! Den senaste tiden har problem med telefonförsäljning
              uppmärksammats alltmer. Det märks bland annat på att en betydande
              del av anmälningarna till Konsumentverket rör just telefonförsäljning.
            </seg>
            <seg n="ed979986">
              Av anmälningarna framgår att konsumenten i många fall har fått
              en avtalsbekräftelse men inte anser sig ha tackat ja till något
              erbjudande. Det handlar kort och gott om en ganska enkel tvist
              som borde gå att lösa relativt lätt, bland annat genom att spela
              in säljsamtalet.
            </seg>
            <seg n="0cd34e51">
              Herr talman! Jag är själv alldeles för oteknisk för att förstå
              hur man spelar in ett samtal, men jag är tillräckligt teknikmedveten
              för att förstå att detta är en mycket enkel teknik för branschen
              att använda sig av. Faktum är att samtal redan i dag spelas in
              i utbildningssyfte.
            </seg>
            <seg n="af1fe197">
              Inspelade samtal skulle utan tvivel innebära ett stärkt konsumentskydd.
              Jag anser alltså att det i lagen om distansavtal och avtal utanför
              affärslokaler även ska införas en regel om att säljsamtal och
              samtal som hanterar finansiell rådgivning ska spelas in. På så
              sätt kan man enkelt säkerställa exakt vad som sagts under samtalet.
              Tekniken finns redan, vilket innebär att det inte heller medför
              några extra kostnader för de företag som sysslar med telemarketing.
            </seg>
            <seg n="4a2e5abf">
              Vi lämnar tillfälligt telemarketingbranschen och fokuserar i
              stället på fakturering av konsumenter. Här finns det oklarheter
              som rimligtvis borde vara ganska enkla att lösa.
            </seg>
            <seg n="b840e2cf">
              Företag och organisationer har nämligen olika syn på vad som
              ska anses vara en fakturas sista förfallodag. Vissa företag och
              organisationer likställer fakturors sista förfallodatum med sista
              mottagningsdag till sina konton. Detta skapar en osäkerhet hos
              konsumenterna och kan leda till att konsumenter drabbas av onödiga
              betalningsförelägganden. För att tydliggöra och förenkla för konsumenterna
              bör det införas en lagregel om att sista förfallodatum motsvarar
              sista betalningsdag till betalningsmottagarens konto.
            </seg>
            <seg n="3b4e0af6">
              Herr talman! Dessutom är vissa fakturor inte ens äkta. Förekomsten
              av bedrägerier med bluffakturor har blivit ett stort samhällsproblem,
              och det är min övertygelse att regeringen inte har vidtagit tillräckliga
              åtgärder mot bluffakturor. Enligt min mening är det angeläget
              att insatser mot bluffakturor görs också vid sidan av de straffrättsliga
              och polisiära områdena.
            </seg>
            <seg n="711f7d4c">
              Jag vill dock inte bara vara negativ till regeringens arbete.
              Det är positivt att regeringen har gett en särskild utredare i
              uppdrag att kartlägga problemen med bluffakturor och överväga
              åtgärder som rör avtalsrätt, inkassoverksamhet och kreditupplysning.
              Uppdraget ska dock redovisas först den 1 september 2015. För att
              skydda näringsidkare och privatpersoner från att drabbas av bluffakturor
              bör vissa åtgärder vidtas redan nu. Exempelvis skulle Svensk Handels
              varningslista eller liknande listor kunna utvecklas och användas
              av svenska myndigheter för att identifiera företag som bedriver
              verksamhet med bluffakturor eller liknande.
            </seg>
            <seg n="063643dd">
              Herr talman! Om det är något område som man som konsument bör
              vara försiktig med, eller något som man ska akta sig för som konsument,
              är det överkonsumtion. I detta fall menar jag problematiken med
              hur enkelt man kan lockas till att ta ett lån och då inte minst
              snabblån, som fortfarande utgör ett mycket stort problem. Konsekvensen
              av obetalda snabblån är inte sällan betalningsanmärkningar och
              en ökad risk för överskuldsättning.
            </seg>
            <seg n="41dc1860">
              I den nya konsumentkreditlagen som trädde i kraft den 1 januari
              2011 gäller samma regler för snabblån som för konsumentkrediter
              i allmänhet. Detta innebär bland annat att kreditgivaren har fått
              ett tydligt ansvar för att lämna information om den effektiva
              räntan. Kreditgivaren ska också alltid vara skyldig att göra en
              kreditprövning. Konsumentverkets granskning visar dock att flera
              av de bolag som erbjuder snabblån till konsumenter brister i sin
              kreditprövning. Räntenivåerna är i många fall fortfarande mycket
              höga. Detta är enligt min mening inte rimligt.
            </seg>
            <seg n="b9706fc1">
              Det är visserligen positivt att Konsumentverket genom de lagändringar
              som nyligen har beslutats får utvidgade möjligheter att ingripa
              när det upptäcks brister vid kreditprövningar. Bland annat ska
              verket kunna ta ut en sanktionsavgift av en näringsidkare som
              inte gör ordentliga kreditprövningar.
            </seg>
            <seg n="6c4b5720">
              Jag anser också att det är bra att regeringen nu har överlämnat
              ett lagförslag till riksdagen som innebär att snabblåneföretagens
              verksamhet görs tillståndspliktig och ställs under Finansinspektionens
              tillsyn.
            </seg>
            <seg n="21920e20">
              Enligt min uppfattning är åtgärderna dock inte tillräckligt kraftfulla
              för att komma till rätta med de problem som snabblånen orsakar.
              De fördelar som kan finnas med den här typen av lån överväger
              inte skadan som lånen orsakar. Jag anser därför att regeringen
              bör återkomma till riksdagen med förslag till lagstiftning som
              innebär att samtliga snabblån förbjuds. Under tiden innan ett
              förbud är på plats bör regeringen ta initiativ som innebär att
              kreditgivare som brustit i sin kreditprövning inte ska kunna vända
              sig till kronofogden för att driva in sin fordran.
            </seg>
            <seg n="ac9bc7c8">
              Herr talman! Jag skulle slutligen vilja säga att jag givetvis
              står bakom samtliga av Sverigedemokraternas reservationer i betänkandet.
              Jag kommer dock för tids vinnande att yrka bifall enbart till
              reservationerna 3 och 17.
            </seg>
          </u>
          <note type="speaker" n="05dca5b8">
            Anf. 91 MARIANNE BERG (V):
          </note>
          <u who="marianne_berg_919366" xml:id="i-cb20d727f8f401b2-0" n="8b4daae5" next="i-b18419a1bc403ff1-0"/>
          <note n="78e70920">
            Herr talman! Jag börjar mitt anförande med att yrka bifall till
            reservation 9 i detta betänkande.
          </note>
          <u who="marianne_berg_919366" xml:id="i-b18419a1bc403ff1-0" n="8b4daae5" prev="i-cb20d727f8f401b2-0">
            <seg n="12ad03cf">
              Nu är jag näst sist, herr talman. Vad ska jag då säga? Det är
              ju så att Socialdemokraterna och även Miljöpartiet har tagit fram
              mycket av det som vi har i våra gemensamma reservationer. Vi har
              en hel del reservationer, men vi har också tre särskilda yttranden
              från Vänsterpartiet.
            </seg>
            <seg n="73b4842a">
              Låt mig helt kort beröra de tre särskilda yttranden som vi har.
              De gäller obeställd reklam och telefonförsäljning, bluffakturor
              samt reklam riktad till barn. Här har vi tidigare reserverat oss,
              men jag anser att regeringen har agerat väl på dessa områden och
              tillsatt utredningar. Därför har jag tänkt till och bara lagt
              in särskilda yttranden.
            </seg>
            <seg n="353f71ce">
              Men någonting som vi inte har berört så mycket här och som regeringen
              inte har tagit till sig över huvud taget är könsdiskriminerande
              reklam. Att den förekommer är ett bevis för att vi definitivt
              inte har ett samhälle där alla individer ses som jämställda, jämlika
              eller jämbördiga. Det målet har vi inte uppnått.
            </seg>
            <seg n="c7ff5c87">
              Det förekommer reklam som förmedlar en könsstereotyp bild av
              vuxna, ungdomar och barn. Bilderna fixar och tricksar man med
              hela tiden tills man når önskat resultat, vilket medför att många
              tror att det är så de ska se ut. De är inte medvetna om att det
              är ett framtaget ideal som inte fullt ut existerar.
            </seg>
            <seg n="fa8fe1c9">
              Likaså framhålls hela tiden den heterosexuella normen, vilket
              bidrar till att heteronormen upprätthålls och för många också
              förstärks.
            </seg>
            <seg n="9e277fec">
              Vi slår oss för bröstet alltför ofta och tycker att vi är jämställda
              i det här landet. Men är det okej med könsdiskriminerande reklam
              i ett samhälle som säger sig sträva efter ökad jämställdhet mellan
              könen och säger sig arbeta och kämpa för alla människors lika
              värde i samhället oavsett klass, kön, etnicitet, sexuell läggning
              eller könsidentitet? Svaret på den frågan är väldigt enkelt: Nej,
              könsdiskriminerande reklam är inte okej om vi strävar efter ett
              samhälle där alla individer ses som jämställda och jämlika.
            </seg>
            <seg n="ccadfcdd">
              En lagstiftning mot könsdiskriminerande reklam vore väl på sin
              plats, men det anser inte högerregeringen eller regeringspartiernas
              riksdagsledamöter. Det är för mig verkligen obegripligt att så
              många i denna riksdag sitter stilla och inte vill förändra den
              bild som förmedlas av kvinnor i många olika reklamsammanhang.
              Hur kan en majoritet i Sveriges riksdag se bort, titta ned, blunda
              och tro att detta löser sig av sig självt, inom branschen? Det
              är en horribel tanke. Detta kommer inte att lösa sig. Inget har
              förändrats under så många år.
            </seg>
            <seg n="dd09f928">
              Att många män väljer att inte se det är inte så förvånande med
              tanke på den patriarkala struktur vi har i samhället, men det
              som förbluffar mig är att kvinnorna i denna riksdag inte ser att
              vi kvinnor så många gånger visas i förnedrande bilder i reklambranschen.
              Att ni inte vill stoppa detta genom en lag är sorgligt.
            </seg>
            <seg n="8ebc580c">
              Till er kan jag bara säga så här: Tycker ni det är okej med halvnakna
              kvinnor i reklam? Tycker ni att det är okej att kvinnor visas
              upp som passiva och underdåniga? Tycker ni att det är okej att
              kvinnan ska ses antingen som en vamp eller som den supernöjda
              hemmafrun? Om ni tycker det, då förstår jag ert agerande, men
              om ni inte tycker detta ska ni rösta på vår reservation.
            </seg>
            <seg n="3de8af7f">
              Det är bedrövligt om ni tycker att det är okej. Då uppmanar jag
              er till skärpning.
            </seg>
            <seg n="6a9a8a28">
              För snart åtta år sedan, 2006, lade en särskild utredare fram
              en utredning där han menade att en lagstiftning vore på sin plats.
              Men någon sådan lagstiftning kom aldrig. Alliansen vägrade, och
              man sade att det kunde komma att stå i strid med tryckfrihetsförordningen
              och yttrandefrihetsgrundlagen. Märk väl hur det formulerades:
              kan komma att stå i strid med. Men man ville inte se om så var
              fallet.
            </seg>
            <seg n="8bf25b9a">
              Den utredningen ligger i dag och dammar i någon låda eller är
              kanske slängd i någon hög som har förbränts för länge sedan.
            </seg>
            <seg n="16e5b9fa">
              Vänsterpartiet anser att om vi vill ha ett samhälle som är jämställt
              och jämlikt måste regeringen återuppta beredningen och återkomma
              inom kort, så att en lag kommer på sin plats. Om vi inte gör det
              bibehåller vi de roller som vi ser i samhället i dag.
            </seg>
          </u>
          <note type="speaker" n="e455f203">
            Anf. 92 ROLAND UTBULT (KD):
          </note>
          <u who="roland_utbult_1b344d" xml:id="i-2e039a50afd9822a-0" n="418ff04d" next="i-02af7fe793e0670c-0"/>
          <note n="dc01a985">
            Herr talman! Jag yrkar bifall till utskottets förslag med undantag
            för punkt 13.
          </note>
          <u who="roland_utbult_1b344d" xml:id="i-02af7fe793e0670c-0" n="418ff04d" prev="i-2e039a50afd9822a-0">
            <seg n="c48c18d0">
              I dag behandlar vi området konsumenträtt. Det är ett oerhört
              viktigt område. Precis som det låter handlar det om konsumenters
              rätt. Det handlar inte bara om att hävda sin rätt gentemot oseriösa
              företag utan om konsumenträtt i vid bemärkelse, till exempel reklam
              riktad till barn, hantverkstjänster eller miljömärkning av produkter.
            </seg>
            <seg n="98c4371a">
              Konsumenten är utsatt för ständiga attacker från olika håll.
              Det kan till exempel handla om olika former av aggressiv reklam,
              oseriösa telefonförsäljare, bluffakturor eller sms-lån och andra
              snabblån. De oseriösa företagen gör det ofta besvärligt för de
              företag som är seriösa och vill arbeta långsiktigt på en marknad
              med goda kundrelationer.
            </seg>
            <seg n="de202d03">
              Telefonförsäljning är ett sådant kapitel. Vi hanterar det också
              i ett annat betänkande, och då handlar det om telefonförsäljning
              på premiepensionsområdet. Det behandlar vi i nästa debatt.
            </seg>
            <seg n="268315e9">
              Man kan väl säga att oseriösa telefonförsäljare gör ett slags
              intrång i människors vardag. Låt mig ta ett exempel: En äldre
              dam blir uppringd av en försäljare angående telefonabonnemang.
              Försäljaren ställer frågan om hon är nöjd med sitt abonnemang,
              och hon svarar ja.
            </seg>
            <seg n="840c618b">
              Sedan fortsätter samtalet, och den äldre damen tackar nej till
              erbjudandet. Trots hennes nej så lyckas försäljaren i det inspelade
              avtalet på något sätt få in ett ja, och hon har blivit av med
              sitt gamla abonnemang. På kort tid får hon nu fakturor på flera
              tusen kronor. Det är en bild ur verkligheten. Det är oacceptabelt,
              och det drabbar de seriösa företagen.
            </seg>
            <seg n="a6d0b22d">
              Genom marknadsföringslagen har man rätt att bli skyddad från
              reklam, till exempel genom Nix-Telefon eller genom att man på
              brevlådan anger att man inte önskar reklam. De seriösa bolagen
              följer det som kallas god marknadsföringssed. Om överträdelser
              görs av oseriösa bolag har Konsumentverket möjlighet att varna
              men numera också att utdela vite. Det ökar konsumentskyddet.
            </seg>
            <seg n="684ef0d9">
              En utredare har sett över det här området. Det har resulterat
              i ett förslag om att telefonförsäljning på premiepensionsområdet
              ska konfirmeras genom en skriftlig bekräftelse. Vi kristdemokrater
              ser detta som ett första steg mot att även telefonförsäljning
              av andra produkter, till exempel telefonabonnemang, ska bekräftas
              med ett skriftligt avtal mellan konsumenten och företaget – allt
              för att skydda konsumenten. Det finns en del avtalsrättsliga spetsfundigheter
              kvar att lösa.
            </seg>
            <seg n="62d3540c">
              Herr talman! Bluffakturor kostar enligt uppgift småföretagen
              1,2 miljarder kronor varje år. Det är pengar som företagen skulle
              kunna använda till andra saker. Jag frågade statsrådet Peter Norman
              för två år sedan här i kammaren vad han anser bör genomföras för
              att sanera den marknaden. Statsrådet svarade att fenomenet är
              ett otyg och att det slår hårt framför allt mot små och medelstora
              företag som har mindre resurser att kontrollera den typen av fakturor.
            </seg>
            <seg n="f35cbb51">
              Han sa också: Det är viktigt att frågan uppmärksammas både i
              kammaren och i medierna. Vi har alla ett ansvar för att upplysa
              inte minst småföretagarna om att de bör vara mer försiktiga i
              hanteringen framöver. – – – Det här är en fråga som antagligen
              måste hanteras på ett bättre sätt av polis och åklagare än vad
              som sker i dag.
            </seg>
            <seg n="2624d4e7">
              Sedan dess har det hänt att en särskild utredare i juni 2012
              fick i uppdrag att se över det hela. Den utredningen kallas Egendomsskyddsutredningen,
              och den har föreslagit en ny straffsats, grovt fordringsbedrägeri,
              som ska ge fängelse i lägst sex månader och högst sex år. Förslaget
              remissbehandlas nu.
            </seg>
            <seg n="9ad26ba8">
              En annan viktig konsumentfråga är den om sms-lån och andra typer
              av snabblån. Det första snabblånet togs 2006. Nu, åtta år senare,
              har antalet anmälningar till kronofogden om obetalda snabblån
              uppgått till runt 275 000 totalt. Under 2012 var antalet anmälningar
              53 709. Det var då en ökning med 62 procent från året innan. År
              2013 skedde en minskning till drygt 49 000. Det är positivt men
              ändå långt ifrån tillfredsställande.
            </seg>
            <seg n="24b79708">
              Många som redan har betalningsanmärkningar beviljas snabblån
              trots genomförd kreditprövning. Utredningen om överskuldsättning
              har resulterat i att Konsumentverket numera kan besluta om sanktioner
              mot näringsidkare som inte gör ordentliga kreditprövningar. Kronofogden
              har också tillsammans med Konsumentverket fått ökade befogenheter,
              och regeringen lade faktiskt i budgeten för 2014 in pengar för
              konsumentinformation i kommunerna.
            </seg>
            <seg n="b7e0e867">
              Herr talman! Konsumenträtt är ett område som ofta är kopplat
              till Europa och EU. Det är ett spännande och roligt område – dock
              inte för den som drabbas av olustiga upplevelser. Visste ni till
              exempel att det kan kosta 10 000 euro att bära omkring på en pirattillverkad
              väska i Italien? Visste ni att en person som körde nio varv i
              en rondell i Pisa centrum, där man inte får köra, fick 1 000 kronor
              i böter per varv men lyckades pruta ned det hela till 3 000 kronor?
            </seg>
            <seg n="5ecc3cc1">
              Visste ni att man på en internationell e-handel kan köpa plåster
              som gör att man går ned i vikt medan man sover? Det är inte den
              1 april i dag – det är den 2 april. Och det är inget skämt. Men
              jag antar att effekten av det plåstret lär utebli.
            </seg>
            <seg n="cc3f2724">
              Jag ska gå över till det område i betänkandet där oppositionen,
              företrädd av Socialdemokraterna, Vänsterpartiet, Sverigedemokraterna
              och Miljöpartiet, skiljer sig från regeringspartierna.
            </seg>
            <seg n="f411e08b">
              Det handlar om betalningstider i näringslivet. Det handlar om
              små och medelstora företag och deras situation. Detta bygger på
              ett EU-direktiv där det föreslås en betalningstid på 60 dagar.
              Det kom ett tillkännagivande för ett år sedan, där man ville att
              regeringen skulle återkomma.
            </seg>
            <seg n="b41a99be">
              Jag har följt interpellationsdebatterna här. I höstas hade bland
              annat Mikael Damberg från Socialdemokraterna en interpellationsdebatt
              med justitieminister Beatrice Ask. Mikael Damberg var ivrig att
              tala om att det inte hänt någonting. Sedan talade justitieministern
              om att det i den remissrunda som man haft om den här frågan visade
              sig att det var väldigt komplext. Därför ville man inte forcera
              fram det hela.
            </seg>
            <seg n="f5623b7a">
              Dröjsmålstiden i Sverige är sex till sju dagar i genomsnitt.
              I andra länder, lite längre söderut, kan den vara 200 dagar i
              genomsnitt. Det är alltså en kulturell skillnad i Europa. Då kanske
              det inte är så konstigt att EU kommer med ett förslag på 60 dagar,
              medan regeringen vill mer. Man vill att det ska vara 30 dagar.
              Det är kanske lite mer utifrån hur vi brukar se på de här frågorna
              i vårt land. Med de 30 dagarna är tanken att borgenären ska kunna
              godkänna längre avtal, så att man får lite mer tid på sig. Det
              kan vara viktigt, som vi har hört flera nämna, för vissa företag.
            </seg>
            <seg n="7d8c808b">
              Oppositionen vill lagstadga om tvingande regler om 30 dagar.
              Det här tycker jag ter sig märkligt. Som vi har hört flera säga
              var det i fredags ett möte där den internationella handelskammaren,
              ICC, tillsammans med många representanter från olika delar av
              näringslivet träffade Justitiedepartementet och Näringsdepartementet
              för att tala om självreglering kring de här frågorna. Som Jessika
              Vilhelmsson nämnde utmynnade det i en arbetsgrupp som kommer att
              arbeta för en självreglering på området.
            </seg>
            <seg n="84310cf2">
              Man kan undra: Varför är det så bråttom att driva igenom reglerna
              att de lokala handlarnas och de hårt arbetande lantbrukarnas invändningar
              inte spelar någon roll? Karin Östring Bergman talade om lantbrukarna,
              som behöver lite längre betalningstid. Hur många nedlagda cykelbutiker
              kan det handla om? Ja, det är ganska många som kan drabbas av
              att det ska vara absolut tvingande regler om 30 dagar. Hur många
              klädaffärer, tror ni, skulle få slå igen eller inte våga öppna?
              Det handlar ju också om sådana företag som kanske ämnar öppna
              en verksamhet.
            </seg>
            <seg n="560f6a10">
              Jag hoppas att – det är kanske lite sent påkommet – oppositionen
              tar sitt förnuft till fånga i de här frågorna. Det gäller inte
              minst nystartade företag. Det handlar om att se att de behöver
              respit med betalning för att hämta in sina kostnader. I förlängningen
              är detta i så fall också konsumentvänligt.
            </seg>
          </u>
          <note type="speaker" n="e948cb0a">
            Anf. 93 MARKUS WIECHEL (SD) replik:
          </note>
          <u who="markus_wiechel_648a17" xml:id="i-475545e2faa0c352-1" n="d2a9e95a">
            <seg n="22392683">
              Herr talman! Precis som Roland Utbult sade kommer vi strax att
              debattera det här, men jag kunde ändå inte låta bli att begära
              replik. Det gäller nämligen krav på skriftliga avtal vid telefonförsäljning.
              Jag har själv arbetat med telefonförsäljning och varit en av dem
              som man kanske inte alltid tycker så bra om, även om jag tycker
              att jag har skött mig någorlunda bra.
            </seg>
            <seg n="34f031d5">
              Det är trots allt en bransch som står för väldigt många arbetstillfällen.
              Då är min enkla fråga: Vet Roland Utbult vad det skulle innebära
              om man krävde skriftliga avtal vid samtliga säljsamtal via telefon?
            </seg>
          </u>
          <note type="speaker" n="31985128">
            Anf. 94 ROLAND UTBULT (KD) replik:
          </note>
          <u who="roland_utbult_1b344d" xml:id="i-1678d527dd37a30b-0" n="418ff04d">
            <seg n="c939aa2d">
              Herr talman! Tack, Markus Wiechel, för frågan! Vi har kanske
              lite olika perspektiv. Jag vet att det är ungefär 30 000 personer
              som arbetar i telekomföretag. Det är en aspekt som är viktig,
              eftersom det handlar om väldigt många unga människor. Det är kanske
              första steget in i arbetslivet. Det är oerhört viktigt.
            </seg>
            <seg n="d988edcf">
              Men utifrån vår politik vill jag trots allt ha ett konsumentperspektiv.
              Det är för många som har råkat illa ut. Det är för många som blir
              lurade.
            </seg>
            <seg n="d588c079">
              Jag sitter i civilutskottet och blev ändå själv lurad i våras.
              Jag ska liksom vara uppdaterad i de här frågorna. Jag ska inte
              beskriva helt hur det gick till. Men det lät väldigt bra. De skulle
              ordna allt. Det var inga problem. Om jag, i det här fallet, bytte
              leverantör av telefonitjänster skulle jag slippa alla kostnader
              vid övergången. Det som hände tror jag händer väldigt många. När
              jag hade gjort den här överenskommelsen per telefon började de
              jobba upp relationen med mig. Samtidigt kom det gamla bolaget
              in och begärde ett par tusen kronor i ersättning. Jag fick ligga
              i ganska hårt. Det tog mycket energi och mycket tid att försöka
              lösa den konflikt som vi hade. Men jag lyckades med det.
            </seg>
            <seg n="6145a1ca">
              För mig går konsumentens perspektiv före dem som kör den här
              stilen, i alla fall, de oseriösa företagen.
            </seg>
          </u>
          <note type="speaker" n="98d2068b">
            Anf. 95 MARKUS WIECHEL (SD) replik:
          </note>
          <u who="markus_wiechel_648a17" xml:id="i-475545e2faa0c352-2" n="d2a9e95a">
            <seg n="0b4cac21">
              Herr talman! Ja, givetvis ska man ha konsumentens perspektiv.
              Men man ska inte bara ha konsumentens perspektiv. Man ska se till
              helheten. Vad innebär det för hela branschen om man skulle vidta
              sådana här drastiska åtgärder?
            </seg>
            <seg n="9dc199bd">
              Branschföreträdare pratar om att man kanske skulle förlora hälften
              av all försäljning, om inte mer, om det skulle krävas skriftliga
              avtal vid varje försäljning. Vad är det för fel med att ha inspelade
              samtal? Utrustningen finns redan, så det kostar inte företagen
              någonting. Samtidigt stärks konsumentskyddet avsevärt, och många
              unga kommer att få behålla sina jobb. Hur många unga ska annars
              få gå, om man mer än halverar försäljningen?
            </seg>
          </u>
          <note type="speaker" n="6b921b49">
            Anf. 96 ROLAND UTBULT (KD) replik:
          </note>
          <u who="roland_utbult_1b344d" xml:id="i-2e039a50afd9822a-1" n="418ff04d" next="i-02af7fe793e0670c-1">
            <seg n="69e1b702">
              Herr talman! Jag håller med Markus Wiechel om att arbetstillfällena
              är viktiga.
            </seg>
            <seg n="e83f0ae4">
              Vi möter Kontakta. Jessika Vilhelmsson bjöd tillsammans med Carina
              Ohlsson in till ett sådant frukostmöte. Det var väldigt bra. Föreningen
              Kontakta har en mängd sådana här bolag som försöker arbeta seriöst.
              Om det vore så att det fungerade alldeles utmärkt skulle jag naturligtvis
              inte slå ett så hårt slag för skriftliga avtal. Men tyvärr gör
              det inte det.
            </seg>
            <seg n="1829f289">
              Än en gång handlar det om konsumentperspektivet. Jag ser den
              äldre damen, som får det här samtalet. Jag gick själv på det.
              Jag borde vara upplyst och alert. Då tänker man på någon som kanske
              både hör dåligt och har svårt att förstå den vokabulär som ofta
              används och som kan få betydande problem. Jag vill ha det perspektivet.
            </seg>
            <seg n="35f07ba2">
              Nu är vi inte där ännu, med skriftliga avtal. Det finns en del
              frågor kring avtalsrätt och en del spetsfundigheter kring det
              här. Vi är alltså inte där ännu. Vi får se var vi landar någonstans.
              Men nu vet du i alla fall hur jag ser på frågan.
            </seg>
          </u>
          <note n="9c8896a4">
            Överläggningen var härmed avslutad.
          </note>
          <note n="b43bbafe">
            Ajournering
          </note>
          <note n="42676e63">
            Kammaren beslutade kl. 15.49 på förslag av andre vice talmannen
            att ajournera förhandlingarna till kl. 16.00 då val av ny riksrevisor
            samt votering skulle äga rum.
          </note>
          <u who="roland_utbult_1b344d" xml:id="i-02af7fe793e0670c-1" n="418ff04d" prev="i-2e039a50afd9822a-1">
            <seg n="fbbf5d81">
              Återupptagna förhandlingar
            </seg>
          </u>
          <note n="3c159822">
            Förhandlingarna återupptogs kl. 16.00.
          </note>
          <note n="be691314">
            15 § Val av ny riksrevisor
          </note>
          <note n="daab13c3">
            Följande skrivelse hade kommit in från konstitutionsutskottet:
          </note>
          <note n="933edac2">
            Konstitutionsutskottet har i dag enhälligt beslutat att till
            ny riksrevisor efter Gudrun Antemar från och med den 1 juni 2014
            till dess nytt val genomförts under sjunde året därefter föreslå
            kammarrättspresidenten i Göteborg Margareta Åberg.
          </note>
          <note n="744452b2">
            Peter Eriksson
          </note>
          <note n="69258e97">
            Kammaren biföll konstitutionsutskottets förslag och valde därmed
            för tiden den 1 juni 2014 till dess nytt val genomförts under
            sjunde året därefter till
          </note>
          <note n="7951b4f0">
            riksrevisor
          </note>
          <note n="1f7e729c">
            16 § Beslut om ärenden som slutdebatterats den 27 mars
          </note>
          <note n="984e3e5b">
            Punkt 2
          </note>
          <note n="f4b57267">
            Punkt 4
          </note>
          <note n="62647bd7">
            Punkt 5
          </note>
          <note n="6fd0bc64">
            Punkt 17
          </note>
          <note n="2ebc50a4">
            Punkt 19
          </note>
          <note n="b0ca790a">
            Punkt 20
          </note>
          <note n="1386f966">
            Punkt 22
          </note>
          <note n="b11455ea">
            Övriga punkter
          </note>
          <note n="d247c381">
            Punkt 1
          </note>
          <note n="22f0b881">
            Punkt 3
          </note>
          <note n="9b00075b">
            Punkt 10
          </note>
          <note n="0bfa062d">
            Punkt 11
          </note>
          <note n="7485f147">
            Punkt 12
          </note>
          <note n="b11455ea">
            Övriga punkter
          </note>
          <note n="d247c381">
            Punkt 1
          </note>
          <note n="984e3e5b">
            Punkt 2
          </note>
          <note n="d247c381">
            Punkt 1
          </note>
          <note n="984e3e5b">
            Punkt 2
          </note>
          <note n="d247c381">
            Punkt 1
          </note>
          <note n="984e3e5b">
            Punkt 2
          </note>
          <note n="c15f54bf">
            17 § Beslut om ärenden som slutdebatterats vid dagens sammanträde
          </note>
          <note n="d247c381">
            Punkt 1
          </note>
          <note n="984e3e5b">
            Punkt 2
          </note>
          <note n="62647bd7">
            Punkt 5
          </note>
          <note n="b11455ea">
            Övriga punkter
          </note>
          <note n="d247c381">
            Punkt 1
          </note>
          <note n="984e3e5b">
            Punkt 2
          </note>
          <note n="b11455ea">
            Övriga punkter
          </note>
          <note n="d247c381">
            Punkt 1
          </note>
          <note n="984e3e5b">
            Punkt 2
          </note>
          <note n="22f0b881">
            Punkt 3
          </note>
          <note n="b11455ea">
            Övriga punkter
          </note>
          <note n="d247c381">
            Punkt 1
          </note>
          <note n="984e3e5b">
            Punkt 2
          </note>
          <note n="22f0b881">
            Punkt 3
          </note>
          <note n="f4b57267">
            Punkt 4
          </note>
          <note n="d247c381">
            Punkt 1
          </note>
          <note n="984e3e5b">
            Punkt 2
          </note>
          <note n="d247c381">
            Punkt 1
          </note>
          <note n="984e3e5b">
            Punkt 2
          </note>
          <note n="f4b57267">
            Punkt 4
          </note>
          <note n="7485f147">
            Punkt 12
          </note>
          <note n="b11455ea">
            Övriga punkter
          </note>
          <note n="4b0a84ab">
            18 § Telefonförsäljning på premiepensionsområdet
          </note>
          <note type="speaker" n="bff115dc">
            Anf. 97 MARKUS WIECHEL (SD):
          </note>
          <u who="markus_wiechel_648a17" xml:id="i-475545e2faa0c352-3" n="d2a9e95a">
            <seg n="4ac5e368">
              Herr talman! Precis som sades i föregående debatt om konsumenträtt
              är det av vikt att konsumenter skyddas från oseriösa försäljare,
              då inte minst via telefon. Det är dock viktigt att inte bara se
              problemen med telemarketing utan också de positiva sidorna för
              att kunna komma med en lösning som är så bra som möjligt.
            </seg>
            <seg n="31d5b7be">
              Ungefär hälften av alla affärer sker via telefon, enligt Svenskt
              Näringsliv. Telemarketingbranschen står i dag för runt 30 000
              arbetstillfällen i Sverige, och nästan samtliga jobb inom branschen
              går till ungdomar. Därför är denna typ av försäljning mycket viktig
              för att en utsatt grupp ska få in en fot på arbetsmarknaden.
            </seg>
            <seg n="d963bcea">
              Redan tidigare har, som Roland Utbult nämnde i förra debatten,
              politiker föreslagit att skriftliga avtal ska gälla samtliga säljsamtal
              via telefon. Det är en åtgärd som enligt branschföreträdare skulle
              kunna innebära att försäljningen mer än halverades. Trots att
              det finns ett förhållandevis lågt antal missnöjda konsumenter
              har man föreslagit detta.
            </seg>
            <seg n="a24f6d5b">
              Lyckligtvis föreslår nu inte regeringen en sådan drastisk åtgärd
              för hela branschen. Likväl föreslås det inom ett område som står
              för en stor andel av telemarketingförsäljningen. Seriösa företag
              ska inte straffas för att det finns företag på marknaden som inte
              tar det ansvar som för många andra är en ren självklarhet.
            </seg>
            <seg n="d1d0844f">
              Premiepensionsområdet är ett mycket viktigt område, inte minst
              i en tid när pensionärer får allt mindre resurser att leva på.
              Utan att konsekvenserna av förslagen har utretts noga finns det
              negativa inslag som är viktiga att tänka på. Propositionens förslag
              skulle på sikt kunna innebära en kraftig minskning av antalet
              personer som över huvud taget väljer att placera sina tillgångar
              i bra fonder till sin pension – detta eftersom många saknar den
              kunskap och det intresse som krävs för att själv kunna placera
              sina tillgångar. Av den anledningen är förvaltnings- eller rådgivningstjänster
              som avser premiepensionen en viktig bransch. Rent privatekonomiskt
              skulle regeringens förslag kunna få negativa effekter för många
              pensionärer i framtiden. Med färre samtal om premiepensionen skulle
              färre intressera sig för att planera sin framtid som pensionär.
            </seg>
            <seg n="5447a2b1">
              Herr talman! Flera viktiga remissinstanser har med rätta pekat
              ut flera problem med förslaget. De påpekar helt riktigt att det
              skulle innebära ett ingrepp i den grundläggande principen om muntliga
              avtals giltighet. Med rätta hänvisar de även till behovet av självreglering
              och en mer effektiv tillsyn. Oseriösa och rent av omoraliska företrädare
              för telemarketingbranschen, som utnyttjar okunskap eller brist
              på intresse för en produkt eller tjänst som är till salu, bör
              stoppas. Detta tror jag att vi alla är överens om.
            </seg>
            <seg n="654ad419">
              Det finns dock flera sätt att komma till rätta med problemet.
              Jag menar att konsumentens ställning bör stärkas genom införande
              av ett krav på att ett säljsamtal mellan en konsument och en näringsidkare
              ska spelas in och sparas. I slutet av ett säljsamtal ska konsumenten
              få avtalet uppläst för sig och därefter tillfrågas om han eller
              hon önskar göra några tillägg eller ändringar i avtalet.
            </seg>
            <seg n="73b53c29">
              Jag vill också att näringsidkaren inom rimlig tid efter köpet
              och innan ångerrätten har löpt ut ska lämna viss information och
              samtliga avtalsvillkor till konsumenten. Näringsidkare som brister
              i kravet på att spela in säljsamtalet eller som underlåter att
              lämna information till konsumenten efter köpet ska drabbas av
              någon form av sanktion.
            </seg>
            <seg n="7393301b">
              Herr talman! Detta är viktiga områden, och jag står självklart
              bakom Sverigedemokraternas reservation i ärendet. Frågorna har
              behandlats under föregående debatt. Jag väljer av den anledningen
              och för tids vinnande att inte yrka bifall till reservationen.
            </seg>
          </u>
          <note type="speaker" n="9062c4c1">
            Anf. 98 JESSIKA VILHELMSSON (M):
          </note>
          <u who="jessika_vilhelmsson_efdcf5" xml:id="i-d3a4c9e939f38d4b-0" n="61552311" next="i-124d6fa95e966f7f-0"/>
          <note n="ea7c5930">
            Herr talman! Betänkandet handlar om skriftlig bekräftelse vid
            telefonförsäljning av premiepensionstjänster.
          </note>
          <u who="jessika_vilhelmsson_efdcf5" xml:id="i-124d6fa95e966f7f-0" n="61552311" prev="i-d3a4c9e939f38d4b-0">
            <seg n="6a43985f">
              Finansmarknaden får en allt större betydelse för människors privatekonomi
              samtidigt som enskilda konsumenter ofta befinner sig i ett kunskapsunderläge.
              Konsumenter har ofta svårt att utvärdera en finansiell tjänst
              eller produkt utifrån risk, nytta och kostnader. Konsekvenserna
              av ett felaktigt eller oövervägt beslut kan dessutom bli mycket
              stora. Det är mot den bakgrunden som det behövs ett gott konsumentskydd.
            </seg>
            <seg n="1a835149">
              Det finns flera lagar och regler i dag som reglerar de här tjänsterna,
              till exempel marknadsföringslagen och den lag som vi tidigare
              kallade distansavtalslagen men som nu fått ett nytt namn. Det
              finns dock brister i konsumentskyddet på premiepensionsområdet,
              och det ser vi allvarligt på. Det förekommer att ett avtal ingås
              utan närmare kunskap om vad avtalet egentligen innebär. Under
              perioden januari–juli 2012 inkom cirka tre och ett halvt tusen
              klagomål till Pensionsmyndighetens kundservice. Av uppgifter från
              Konsumentverket framgår att 88 procent av de anmälningar som inkom
              till verket under år 2012 och som avsåg premiepension gällde telefonförsäljning.
              Så kan vi naturligtvis inte ha det. Det förekommer också att marknadsföringen
              är aggressiv och riktas till särskilt skyddsvärda målgrupper.
              Dessa problem har funnits under ett antal år, och vi har tyvärr
              inte sett någon förbättring.
            </seg>
            <seg n="6ff22e59">
              Placering av premiepensionsmedel är en viktig privatekonomisk
              fråga för den enskilde, och det kan få allvarliga konsekvenser
              med felaktiga beslut. Mot denna bakgrund är det tydligt att konsumentskyddet
              på premiepensionsområdet behöver stärkas.
            </seg>
            <seg n="3fb9d9a8">
              Herr talman! Det finns olika metoder att komma till rätta med
              dessa problem. Några remissinstanser anser att problemen bör åtgärdas
              genom självreglering, genom mer effektiv tillsyn eller genom att
              vidta andra marknadsrättsliga åtgärder.
            </seg>
            <seg n="3f6a2a7c">
              Men som regeringen konstaterar i sin proposition handlar de problem
              som finns framför allt om att konsumenter är osäkra på om avtal
              har ingåtts eller att konsumenter har ingått avtal utan att ha
              närmare kunskap om vad avtalet innehåller. Jag och Alliansen stöder
              därför regeringens förslag att införa ett skriftlighetskrav för
              att komma till rätta med problemen på detta område.
            </seg>
            <seg n="80240775">
              Det kommer alltså inte längre att vara möjligt att ingå muntliga
              avtal på premiepensionsområdet. Om en näringsidkare utför tjänster
              trots att det inte finns något giltigt avtal ska konsumenten inte
              vara betalningsskyldig för tjänsterna. Vidare ska näringsidkaren
              i rimlig tid innan avtalet ingås lämna viss information om samtliga
              avtalsvillkor till konsumenten. Dessa lagändringar ska träda i
              kraft den 1 juli 2014.
            </seg>
          </u>
          <note n="0ae662ab">
            Jag yrkar bifall till utskottets förslag i betänkandet.
          </note>
          <note type="speaker" n="9a615c2c">
            Anf. 99 MARKUS WIECHEL (SD) replik:
          </note>
          <u who="markus_wiechel_648a17" xml:id="i-475545e2faa0c352-4" n="d2a9e95a">
            <seg n="4a39fe55">
              Herr talman! Som jag har nämnt två gånger i dag står telemarketingbranschen
              för ca 30 000 arbetstillfällen, varav de flesta går till ungdomar.
              Som Jessika Vilhelmsson nämnde i sitt anförande tecknar de flesta
              premiepensionsavtal efter att ha blivit uppringda.
            </seg>
            <seg n="6347936b">
              Jag ställer samma frågor till Jessika Vilhelmsson som jag ställde
              till Roland Utbult tidigare i dag: Vad blir konsekvenserna av
              detta? Jag har svårt att tro att fler kommer att teckna avtal,
              vilket innebär att färre väljer att placera sina tillgångar för
              sin framtida pension. Vad händer med alla arbetstillfällen som
              kommer att gå förlorade om regeringens förslag går igenom?
            </seg>
          </u>
          <note type="speaker" n="b8e7166a">
            Anf. 100 JESSIKA VILHELMSSON (M) replik:
          </note>
          <u who="jessika_vilhelmsson_efdcf5" xml:id="i-e84b5f61e350b86f-5" n="61552311">
            <seg n="7388f257">
              Herr talman! Det handlar om ett skydd för konsumenten. Det är
              ett viktigt beslut som vi har fattat när det gäller just premiepensioner.
              Vi har gjort en avvägning mellan olika intressen och kommit fram
              till att det är motiverat att införa ett skriftlighetskrav.
            </seg>
          </u>
          <note type="speaker" n="d1ae7407">
            Anf. 101 MARKUS WIECHEL (SD) replik:
          </note>
          <u who="markus_wiechel_648a17" xml:id="i-475545e2faa0c352-5" n="d2a9e95a">
            <seg n="a3e2b61a">
              Herr talman! Det är givetvis viktigt att se det från konsumenternas
              sida, men det innebär inte att man behöver vidta sådana här drastiska
              åtgärder som garanterat kommer att drabba hela branschen, framför
              allt inom detta område.
            </seg>
            <seg n="4829cf7d">
              Kommer inte färre att teckna premiepensionsavtal? Det var en
              av frågorna. Kan man inte använda andra sätt för att komma åt
              oseriösa telemarketingbolag? Man kan exempelvis ha krav på att
              samtliga telefonsamtal ska spelas in och kunna redovisas för konsumenten.
            </seg>
          </u>
          <note type="speaker" n="c51009d5">
            Anf. 102 JESSIKA VILHELMSSON (M) replik:
          </note>
          <u who="jessika_vilhelmsson_efdcf5" xml:id="i-e84b5f61e350b86f-6" n="61552311">
            <seg n="e17cdf07">
              Herr talman! Jag vet inte om färre avtal kommer att tecknas.
              Utredningen har kommit fram till att det är en väl avgränsad bransch
              som har möjlighet att ändra sina försäljningsmetoder genom att
              införa ett skriftlighetskrav.
            </seg>
            <seg n="a663cde9">
              Ibland måste man göra en avvägning mellan olika intressen. I
              detta fall anser vi att problemen på marknaden gör att det finns
              goda skäl att ha ett skriftlighetskrav.
            </seg>
            <seg n="205228d6">
              Finns det andra sätt? Ja, bland annat det som Markus Wiechel
              tog upp i sitt anförande. Det är dock inte tillräckligt.
            </seg>
            <seg n="664e0540">
              Dessutom vill jag tillägga, som jag sade i mitt anförande i CU20,
              att det pågår en utredning som ser över hela telefonförsäljningsområdet.
              Den kommer säkert att titta på andra möjligheter också. I dagsläget
              väljer vi dock att titta bara på premiepensionerna.
            </seg>
          </u>
          <note type="speaker" n="c898a997">
            Anf. 103 ROLAND UTBULT (KD):
          </note>
          <u who="roland_utbult_1b344d" xml:id="i-2e039a50afd9822a-2" n="418ff04d" next="i-02af7fe793e0670c-2">
            <seg n="ce1b5d69">
              Herr talman! I betänkandet om telefonförsäljning på premiepensionsområdet
              finns förslag till lagändringar som syftar till att stärka konsumentskyddet.
              Förslaget innebär att det för ett giltigt avtal vid telefonförsäljning
              av premiepensioner ska krävas att konsumenten skriftligen accepterar
              företagets anbud. Det ska alltså inte längre vara möjligt att
              ingå sådana avtal muntligen. Om ett företag utför tjänster trots
              att det inte finns något giltigt avtal ska konsumenten inte vara
              betalningsskyldig för tjänsterna.
            </seg>
            <seg n="477d4f7e">
              Regeringen lämnade 2010 ett uppdrag till Pensionsmyndigheten
              om vissa tjänster med anknytning till premiepensionssystemet.
              Bakgrunden till uppdraget var att det från olika håll hade framförts
              att det fanns problem kopplade till sådana tjänster. Problemen
              bestod bland annat i att pensionssparare missförstod samtal från
              förvaltnings- och rådgivningsföretag och att de krävdes på betalning
              för tjänster som inte hade beställts.
            </seg>
          </u>
          <note n="87769284">
            Uppdraget redovisades våren 2011 genom rapporten Angående rådgivnings-,
            visa- och förvaltningstjänster inom premiepensionssystemet . I
            rapporten föreslog Pensionsmyndigheten bland annat ett skriftlighetskrav
            vid telefonförsäljning av förvaltnings- och rådgivningstjänster
            i fråga om premiepensioner. Enligt myndigheten fanns det betydande
            problem vid sådana avtal.
          </note>
          <u who="roland_utbult_1b344d" xml:id="i-02af7fe793e0670c-2" n="418ff04d" prev="i-2e039a50afd9822a-2">
            <seg n="29cefd32">
              En PPM-förvaltare har lagt ned telefonförsäljningsverksamheten
              efter all kritik och säger så här: Vi måste ta vårt ansvar. Vi
              vill inte sammanknippas med bolag som inte sköter sig.
            </seg>
            <seg n="6bd9a0b6">
              Pensionsmyndigheten har tagit emot över 4 000 samtal om telefonförsäljare,
              och en stor del av anmälningarna till Konsumentverket handlar
              om telemarketing. Mot denna bakgrund gavs en sakkunnig person
              i uppdrag att utreda frågan om krav på skriftlig bekräftelse vid
              telefonförsäljning av premiepensionsfonder. I uppdraget ingick
              även att belysa frågan om ett skriftlighetskrav vid annan telefonförsäljning
              av varor och tjänster till konsumenter.
            </seg>
            <seg n="e4274139">
              Herr talman! Normalt sysslar inte människor med avancerade penningplaceringar.
              Det har skapat en marknad för förvaltnings- och rådgivningstjänster
              i fråga om premiepensioner. De rådgivningstjänster som förekommer
              på marknaden går vanligen ut på att kunden ges råd som framstår
              som individuellt utformade efter kundens behov och förutsättningar.
              Rådgivningen kan lämnas via telefon men även på andra sätt. Avtalet
              kan alltså ingås muntligen per telefon.
            </seg>
            <seg n="a74ba283">
              Bestämmelserna, som har sin grund i EU-rätten, innebär att näringsidkaren
              har viss informationsskyldighet och att konsumenten har ångerrätt,
              det vill säga rätt att frånträda avtalet inom viss tid.
            </seg>
            <seg n="150b2a8c">
              Som en parentes men ändå relevant kan sägas att från juni i år
              får konsumenter i Sverige skydd också vid gatuförsäljning, försäljning
              vid badstränder, försäljning vid köpcentrum och liknande. Vi har
              inte haft 14 dagars ångerrätt i de sammanhangen förut, men nu
              får vi det genom lagen om distansavtal och avtal utanför affärslokaler.
            </seg>
            <seg n="215a2778">
              Nu kommer beslutet att avtal som ingås via telefon när det gäller
              premiepensionsfonder ska konfirmeras skriftligen för att vara
              gällande. Ett skriftligt krav ger konsumenten större trygghet
              genom att han eller hon tillförsäkras så fullständig information
              som möjligt om avtalets innebörd. Vi talar alltså om trygghet
              för den enskilde konsumenten, precis som Jessika Vilhelmsson nyss
              gjorde.
            </seg>
            <seg n="46532387">
              Det här diskuteras alltså också när det gäller telefonförsäljning
              av andra tjänster. Vi kristdemokrater stöder det. Vi vill gärna
              se att det blir verklighet att man får skriftliga avtal när det
              gäller andra typer av telefonmarketing, till exempel olika telefonavtal.
              Det är någonting som vi gärna ser.
            </seg>
          </u>
          <note n="95c3b241">
            Därmed yrkar jag bifall till utskottets förslag i betänkandet
            och avslag på reservationen.
          </note>
          <note n="9c8896a4">
            Överläggningen var härmed avslutad.
          </note>
          <note n="7bebfe6a">
            19 § Avfall och kretslopp
          </note>
          <note n="9eebb862">
            Kammaren biföll utskottets förslag att ärendet fick avgöras efter
            endast en bordläggning.
          </note>
          <note type="speaker" n="6bdd079c">
            Anf. 104 PYRY NIEMI (S):
          </note>
          <u who="pyry_niemi_29a1ac" xml:id="i-e00bfb74e6b37e70-0" n="fe4c7738">
            <seg n="93fee05f">
              Herr talman! Vi debatterar i dag miljö- och jordbruksutskottet
              betänkande MJU16 om avfall och kretslopp.
            </seg>
            <seg n="d46b4f2d">
              Vi socialdemokrater står bakom samtliga av oss framförda reservationer,
              men för tids vinnande yrkar vi bifall endast till reservation
              12.
            </seg>
            <seg n="6a9d4631">
              Herr talman! Vi socialdemokrater vill ha ett hållbart samhälle
              där våra resurser utnyttjas klokt. Avfallshierarkin är ett politiskt
              medel för att nå det målet. Den innebär att vi i första hand ska
              minska avfallet, i andra hand återvinna det och först i tredje
              hand förbränna det för energiutvinning.
            </seg>
            <seg n="4e565e92">
              Sverige var tidigt ute med sortering och stopp för deponier.
              Ett producentansvar gör att förpackningar av papper, glas, plast
              och metall återvinns. Många kommuner samlar in kompost och rötar
              biogas. Vi energiåtervinner i dag det avfall som inte materialåtervinns,
              och mycket lite avfall läggs på deponi.
            </seg>
            <seg n="46810995">
              Men trots framgången går 30–40 procent av soppåsens innehåll
              fortfarande att återvinna. Nu är det dags att ta nästa steg. Det
              kommer att vara nödvändigt för att få ett resurseffektivare och
              på så sätt mer konkurrenskraftigt samhälle. Genom ett ökat energiuttag
              från biogas skapar vi minskad import av energi, vilket ger fler
              arbetstillfällen i Sverige. För varje procent vi minskar avfallet
              minskar utsläppen i Sverige med ca 60 000 ton koldioxid. En del
              av framgången hittills kommer av bra information till konsumenterna.
              Det ska vi fortsätta med.
            </seg>
            <seg n="a7f401b3">
              I det nuvarande systemet ansvarar producenterna genom sina egna
              bolag för insamling och återvinning av förpackningar. Kommunerna
              ansvarar för resten genom avgiftsfinansierad insamling. Syftet
              med systemet var att minska mängden förpackningar. Så blev det
              inte. I stället växer sopberget.
            </seg>
            <seg n="f19fde81">
              Många svenska kommuner menar att kostnaderna vältras över på
              andra parter. De anser att 1,5 miljarder kronor av insamlingskostnaden
              för förpackningar belastar kommuner och bostadsrättsföreningar
              i stället för de producenter som enligt lag borde betala. För
              hushållen är det också ofta svårt att förstå vad som lyder under
              producentansvaret och vad kommunen ska samla in. Ju enklare vi
              gör det för hushållen, desto större blir insamlingsmängden.
            </seg>
            <seg n="192ff08a">
              Herr talman! Avfallsutredningen har lämnat förslag på ett nytt
              system där kommunerna mot ekonomisk ersättning tar över ansvaret
              för insamlingen av hushållens förpackningar och tidningar och
              sedan lämnar över dem till förpackningsföretagen. Andra verksamheter
              blir själva ansvariga för allt sitt avfall enligt förslaget. Förslaget
              är en väl avvägd kompromiss mellan olika intressen, och vi ställer
              oss bakom utredningens förslag. Vi socialdemokrater vill att kommunerna
              i fortsättningen ska ha ansvar för insamlingen av allt det återvinningsbara
              avfallet från hushållen.
            </seg>
            <seg n="37b78b19">
              En ökad materialåtervinning är nödvändig i Sverige, och utredningsförslaget
              öppnar för kommunerna att införa en hushållsnära insamling av
              material för återvinning. Vi menar att förslaget inte hindrar
              producenterna från att ta ett ökat ansvar för hela kedjan från
              råvaruutvinning och tillverkning till återvinning. Det är viktigt
              att förpackningsindustrin fortsätter att bära sin del av kostnaden.
            </seg>
            <seg n="60929e00">
              Min fråga till de borgerliga ledamöterna och regeringen är varför
              det inte har kommit någon proposition på avfallsområdet. Avfallsutredningen
              jobbade fram ett förslag och en kompromiss som många parter, och
              även många av riksdagen partier, hade kunnat gå med på. Men det
              blev ingenting. Varför? Vi socialdemokrater tycker att utredningens
              kompromiss är okej, och det skulle ha varit bra om regeringen
              hade kommit med förslag. Tyvärr orkade inte regeringen enas kring
              en proposition. Vi har tappat många år i detta utredande, och
              många aktörer är frustrerade.
            </seg>
            <seg n="ffdbc5f5">
              Herr talman! Sverige behöver öka återvinningen av plast. Det
              skulle skapa fler jobb och minska plastens miljöpåverkan. I EU
              skulle en ökad återvinning till 70 procent kunna skapa 162 000
              jobb. Det skapas 15 jobb för varje 1 000 ton som samlas in, menar
              EU-kommissionen.
            </seg>
            <seg n="782e9988">
              Vi socialdemokrater vill driva en aktiv politik för att minska
              plastanvändningen och återanvända den plast som redan har tillverkats.
              I takt med att världens oljereserver minskar och oljepriset stiger
              påverkas också förutsättningarna att utvinna plast ur olja. Plast
              är ett extremt flexibelt material som har stor betydelse för vårt
              vardagliga liv. Staten behöver vara med och stödja forskning och
              utveckling av alternativ till plast, återvinning av oljebaserad
              plast samt framställning av biologiskt nedbrytbar plast ur nya
              råvaror, exempelvis skogsråvara. Vi vill arbeta för att ersätta
              till exempel plastkassar med miljövänliga alternativ. Vi menar
              att regeringen ska utarbeta en plan och hitta styrmedel för att
              stimulera miljövänliga alternativ till plast som förvarings- och
              förpackningsmaterial.
            </seg>
            <seg n="9d12affc">
              Herr talman! Vi menar också att regeringen inom EU-arbetet ska
              lyfta frågan om ett gemensamt pantsystem i EU för burkar och glas.
              Frågan om huruvida pantavgiften ska höjas för att på så sätt öka
              återvinningen bör övervägas kontinuerligt.
            </seg>
            <seg n="929dd6c6">
              Vi måste ta hand om småelektronik bättre. Mobiltelefoner, datorer
              och annat innehåller flera värdefulla metaller som det råder stor
              brist på och som ger stora miljökonsekvenser vid brytning. Vi
              vill se skärpta regler för produkter med dolda eller inbyggda
              batterier. Det är helt enkelt inte hållbart att inte återvinna
              dessa. Vi vill pröva ett förslag om att införa en pant på mobiltelefoner
              för att öka återvinningen.
            </seg>
            <seg n="6bab1112">
              Väsentligt för biogasutvecklingen är insamlingen av matavfallet.
              Den måste öka. Miljömålsberedningen föreslog nya etappmål för
              ökad resursanvändning i livsmedelskedjan. Regeringen beslutade
              utifrån detta förslag att 50 procent av avfallet från hushåll,
              storkök, butiker och restauranger ska tas till vara senast 2018.
              Man valde dock att inte ta med något mål, som en enig beredning
              hade föreslagit, om minskning av matavfallet. Regeringens beslut
              är därmed ett avsteg från den avfallshierarki som samhället är
              enigt om ska råda och som är grunden i EU:s politik.
            </seg>
            <seg n="4b163b05">
              Avfallsutredningen har också föreslagit ett krav på att kommunen
              ska samla in matavfall från hushållen i den utsträckning det inte
              kan anses vara orimligt utifrån ett samhällsekonomiskt eller insamlingstekniskt
              perspektiv. I mer än 50 procent av landets kommuner finns i dag
              utsortering och insamling av matavfall. Det kommer inte att räcka
              för att klara miljömålet. Vi menar att riksdagen ska tillkännage
              för regeringen att man ska införa ett krav på insamling av matavfall.
            </seg>
            <seg n="4a693bdd">
              Svinn och kassation av matavfall gäller också för privatpersoner.
              I Sverige kastar vi bort 100 kilo mat per person och år. I EU
              har man enats om att halvera matsvinnet till hälften fram till
              2025. 30 procent av all frukt och grönt når aldrig slutkonsumenterna
              i butiken. För att göra en jämförelse: Det produceras så mycket
              mat att inte en enda person skulle behöva gå hungrig. Ändå är
              var åttonde människa undernärd. De svälter i en rik värld. Med
              detta skrivet blir det en dimension av överflödet som får åtminstone
              mig att rycka till.
            </seg>
            <seg n="74440b3f">
              Vi importerar hälften av våra livsmedel till Sverige, samtidigt
              som det kastas bort väldigt mycket mat. Tänk om bara 1 procent
              av denna import hamnade i länder där det råder ständig hunger
              i stället för att vi i slutändan kastar eller kasserar denna mat!
              Tänk om vi till exempel ersatte bästföredatum på färskvaror med
              minst-hållbar-till-märkning! Hur mycket skulle vi minska svinnet
              då?
            </seg>
            <seg n="b90b7da1">
              Herr talman! Skatten på avfall som deponeras syftar till att
              öka återvinningen och återanvändningen av avfall enligt avfallshierarkin.
              Vi menar att skatten har varit framgångsrik i att göra det billigare
              att material- och energiåtervinna avfall. Det har också Brasutredningen
              visat. Deponering av utsorterat brännbart avfall och organiskt
              avfall är i dag förbjudet, men kan fortfarande ske genom dispenser.
            </seg>
            <seg n="c74897f6">
              Deponering av avfall ger miljökonsekvenser genom läckage av farliga
              ämnen samt genom ett mindre hållbart resursutnyttjande. Deponering
              kan även orsaka utsläpp av klimatpåverkande metan. Skatten på
              deponerat avfall har legat på 435 kronor per ton avfall sedan
              2006, och vi menar att skatten bör indexuppräknas för att behålla
              sin styrande effekt. Vi har i vår budgetmotion föreslagit en höjning
              till 500 kronor per ton.
            </seg>
            <seg n="e897a1a0">
              Sammanfattningsvis, herr talman, hade vi socialdemokrater gärna
              sett att det kommit en proposition på avfallsområdet. Det är nästan
              lite parodiskt att regeringen fortfarande inte enats om att skriva
              fram en proposition i ärendet. Vari ligger haken? Är inte regeringen
              överens internt, eller är det starka ekonomiska krafter utanför
              Regeringskansliet som bromsat upp? Det skulle vara intressant
              att få en kommentar om detta från de borgerliga ledamöterna.
            </seg>
            <seg n="c56053fd">
              Herr talman! Matsvinnet måste minska. Det är inte bara en hållbarhetsfråga,
              utan det handlar också om en solidarisk gärning i samklang med
              att vi successivt ändrar våra livsmönster i Sverige och i världen,
              från överflödskonsumtion till ansvarsfull konsumtion av mat men
              också av andra materiella ting.
            </seg>
          </u>
          <note type="speaker" n="6be71bed">
            Anf. 105 HELENA LEANDER (MP):
          </note>
          <u who="helena_leander_75e865" xml:id="i-2a959c9bb9c609a6-0" n="c24bade0">
            <seg n="2c226d80">
              Herr talman! Om alla levde som vi lever här i Sverige skulle
              vi behöva tre jordklot. Tre jordklot har vi inte, så det säger
              sig självt att det här är helt ohållbart. Det är i ljuset av detta
              faktum som jag tycker att vi ska diskutera avfallspolitiken i
              dag.
            </seg>
            <seg n="c09d475e">
              När det gäller att det skulle behövas tre jordklot om alla levde
              som vi kan man deppa ihop för mindre. Men man kan också försöka
              se de positiva initiativ som trots allt spirar runt omkring oss
              i samhället. Jag blir glad när jag ser alla de initiativ som tas
              just på avfalls- och kretsloppsområdet i riktning mot en mer cirkulär
              ekonomi.
            </seg>
            <seg n="b45bae03">
              En cirkulär ekonomi är i motsats till dagens linjära ekonomi
              en ekonomi som bygger på kretslopp. Det är inte en ekonomi där
              man plockar ut naturresurser ur naturen, låter dem passera en
              kort stund genom samhället och sedan står där med någon sorts
              avfall som man inte riktigt vet vad man ska göra med. Det är en
              ekonomi där det inte finns något avfall och där uttjänta produkter
              blir nya råvaror till nya produkter i ett ständigt kretslopp.
            </seg>
            <seg n="494f7f4b">
              Det här låter ju fantastiskt. Sedan ska man bära med sig att
              även den cirkulära ekonomin kräver en del energi för att produkterna
              och materialen ska kunna cirkulera runt i kretsloppen. Därför
              brukar man i det här sammanhanget också prata om olika initiativ
              för att använda resurserna mer effektivt och på andra sätt. Det
              kan handla om delandets ekonomi där inte alla måste ha en egen
              slagborr, en egen bil eller ett eget exemplar av någonting som
              man inte använder så ofta utan där man kan gå samman och äga saker
              i pooler och alltså dela på saker. Precis som man har bokbibliotek
              kan man ha klädbibliotek, och precis som att man går samman och
              har kooperativ och pooler för det ena och det andra kan man ha
              det för allt fler områden. Det är ett sätt att använda resurserna
              mer effektivt.
            </seg>
            <seg n="ea189258">
              Det finns också företag som har tagit fasta på i sina affärsmodeller
              att det finns andra sätt att tjäna pengar än att producera så
              mycket som möjligt, trycka ut det på marknaden till låga priser
              och sedan ständigt fortsätta att trycka ut nytt. De har affärsmodeller
              som går ut på att de säljer en tjänst i stället för den produkt
              som ska utföra tjänsten i fråga. Det är till exempel gammal skåpmat
              att leasa kopiatorer. Det är inte så många som är jätteintresserade
              av att ständigt köpa nya kopiatorer för att ha den senaste och
              ballaste modellen, utan man vill helt enkelt kunna kopiera. Är
              kopiatorn trasig ser man väl egentligen hellre att någon lagar
              den än att det kommer en ny.
            </seg>
            <seg n="e959306d">
              Det här, att man helt enkelt leasar en tjänst, skulle man kunna
              ha på fler områden. Mobiltelefoner är ett exempel. Varför leasar
              vi inte våra mobiler? Då kan det komma någon och serva dem, uppgradera
              dem, laga dem och se till att de hela tiden håller den högsta
              kvaliteten, har den senaste programvaran och funkar i stället
              för att den fysiska produkten hela tiden måste tryckas ut i ständigt
              nya utföranden för att företagen ska få sälja mer. För företagen
              i fråga är det här faktiskt en ren vinst. Man får sälja på nytt,
              men man behöver inte köpa in alla ingredienserna, så att säga.
            </seg>
            <seg n="7ff6c776">
              Det finns företag som har fattat att det här är ett framgångsrecept
              för framtiden, men politiken är inte riktigt alltid med på banan.
              Och alla har väl i ärlighetens namn inte riktigt hakat på tåget,
              så nog finns det plats för mer politik som är för mer av en cirkulär
              ekonomi.
            </seg>
            <seg n="af06dc76">
              Det kan handla om ekonomiska styrmedel förstås, till exempel
              att man låter det kosta att förstöra naturen och plocka ut råvaror
              och omvandla dem till skräp. Men det kan också handla om mer lagar
              och regler och att man helt enkelt ställer krav på produkter om
              att de ska vara möjliga att återvinna, plocka isär och återanvända.
              De ska för den delen hålla längre också. Det allra bästa är ju
              om man inte behöver återvinna utan att produkten håller länge
              från första början.
            </seg>
            <seg n="c20a65c9">
              Vi har till exempel ett ekodesigndirektiv i EU som ställer krav
              på produkters energiprestanda. Man kan tänka sig mer av liknande
              krav också vad gäller resurseffektivitet och hållbarhet, alltså
              att produkter i första hand ska vara hållbara och i andra hand
              möjliga att återanvända och plocka isär och att man så småningom
              ska kunna återvinna materialet. Här skulle politiken kunna ha
              en mycket starkare roll.
            </seg>
            <seg n="588f48da">
              När det gäller ekonomiska styrmedel är pant ett väl beprövat
              verktyg för att det ska löna sig att få in saker som behöver hanteras
              och återvinnas på ett bra sätt. Vi använder det på vissa områden
              men skulle kunna använda det på fler. Ett exempel som jag tänker
              på är lågenergilampor och lysrör som innehåller kvicksilver som
              det är viktigt för hanteringen att man får in på ett korrekt sätt
              för att det inte ska spridas till ställen där man inte vill ha
              det.
            </seg>
            <seg n="1dbeb4ed">
              Man kan också tänka sig att man använder sig av krav på garanterad
              livslängd. Det är mer av en lagstiftningsgrej, men det gör att
              företagen behöver tänka på hur deras produkter utformas så att
              de kan hålla länge i stället för att de ständigt behöver trycka
              ut nya saker.
            </seg>
            <seg n="0617b6d7">
              Jag tycker egentligen att det är mer spännande att prata om de
              här delarna av avfallspolitiken, alltså hur vi förebygger att
              avfallet uppstår från första början i stället för att bara diskutera
              vad vi gör med avfallet när det väl har uppstått. Jag tycker att
              för lite av fokus i avfallspolitiken hamnar där, trots att det
              viktigaste steget i avfallshierarkin, som Pyry Niemi redogjorde
              för, är att börja med att se till att avfallet inte uppstår. Sedan,
              först längre ned i hierarkin, ska man komma till återanvändning,
              återvinning och så småningom förbränning av vad det nu kan vara.
              Därför tror jag att vi behöver få in avfallshierarkin tydligare
              i lagstiftningen. Vi behöver också ha ett etappmål om minskade
              avfallsmängder så att det blir styrande i stället för att vi bara
              diskuterar vad vi gör med soppåsen när vi väl står där med den.
            </seg>
            <seg n="c8856695">
              Vi behöver också se hur olika delar av politiken hänger ihop,
              för det här hänger ju tydligt ihop med till exempel kemikaliepolitiken
              som vi pratade om för bara någon vecka sedan – att man har rena
              produkter som kan återvinnas utan att vi sprider en massa farliga
              ämnen i kretsloppen som inte hör hemma där. Det hänger också ihop
              med resurspolitiken. Ju mer vi kan sluta kretsloppen, desto mindre
              behöver vi ha en rovdrift i vår resurspolitik.
            </seg>
            <seg n="b023f2aa">
              Om vi har mer av den ingången blir det också naturligt att vi
              lägger större ansvar på producenterna att faktiskt ta ansvar för
              de produkter som de sätter på marknaden, inte bara att faktiskt
              fysiskt ta hand om dem utan också att man designar dem rätt redan
              från början så att de går att hantera på ett bra sätt utifrån
              avfallshierarkin.
            </seg>
            <seg n="16b12e6e">
              Producentansvar finns i dag för förpackningar. Förhoppningen
              var att det inte bara skulle leda till att de samlades in utan
              också att man redan på designstadiet utformade dem på ett resurssmart
              sätt. Det har inte riktigt slagit in helt, men det går att fortsätta
              att jobba på det, och det går också att utvidga till fler områden.
              Textilier är ett sådant område. Det har föreslagits av Avfallsutredningen,
              och jag tycker att vi borde gå fram med det redan nu.
            </seg>
            <seg n="adbb9a03">
              Apropå Avfallsutredningen är den fråga man lätt hamnar i när
              man diskuterar avfallspolitik vem som ska ha ansvar för avfallet
              när det väl har uppstått. Min utgångspunkt är att det ska vara
              så enkelt som möjligt för den enskilda medborgaren att hantera
              sitt avfall på ett miljömässigt bra sätt. Det är inte jättesmidigt
              att behöva cykla till någon sorts återvinningsstation långt bort
              med alla hinkar och grejer som man ska balansera på styret. Vissa
              kanske till och med tar bil i ett sådant läge. Kan man däremot
              få en avfallshantering närmare där man bor blir det mycket smidigare.
            </seg>
            <seg n="8d337315">
              Jag träffade en skolelev häromveckan som frågade: Varför har
              inte alla kommuner gjort som Eskilstuna där man kan sortera i
              olikfärgade påsar precis där man bor i stället för att man måste
              ta sig bort till miljöstationen? Jag sade en sådan där elak politikergrej:
              Ja, det är för att i Eskilstuna är det rödgrönt styre, ser du,
              och där du bor, i Järfälla, är det borgerligt styre. Det var kanske
              lite polemiskt, och det var inte hela sanningen, för i dag är
              det inte kommunerna som har hela ansvaret för förpackningarna
              och tidningarna, utan kommunerna har ansvaret för hushållsavfallet
              i form av den brännbara fraktionen och matavfallet, medan förpackningarna
              och tidningarna är Förpacknings- och Tidningsinsamlingens ansvar.
            </seg>
            <seg n="71745925">
              Det har gjort det svårare för de kommuner som har velat ha en
              samlad insamling som utgår från vad som är smidigt för medborgaren
              i stället för vad man har utgått från i dagens mer splittrade
              modell.
            </seg>
            <seg n="453a7cb1">
              Avfallsutredningen menade att kommunerna borde få ansvar även
              för förpacknings- och tidningsavfallet så att man kan ha ett system
              som är samlat och som gör det enkelt för medborgaren. Kanske väljer
              inte alla att göra som Eskilstuna och har de olikfärgade plastpåsarna
              – det finns säkert andra lösningar – men när man har det samlade
              greppet blir det lättare att utgå från vad som är enklast för
              den enskilde så att den verkligen kan bidra till att återvinna.
              Det är många som vill det. Det finns en stark vilja bland medborgarna
              att bidra till att återvinna och som jag tycker att vi ska ta
              vara på.
            </seg>
            <seg n="df9be3f3">
              Tyvärr har regeringen inte tagit vara på det förslag som nu har
              kommit från Avfallsutredningen. Det är klart att man kan diskutera
              detaljer. Kanske behöver man någon form av ventil så att man kan
              ha undantag och hitta sätt att hantera avfall på i det enskilda
              fallet som är längre upp på avfallshierarkin. Men jag tror ändå
              att grundidén om att grundansvaret ligger på kommunen för insamlingen
              av olika sorters avfall är bra.
            </seg>
          </u>
          <note n="b78cb5e1">
            Därför, herr talman, yrkar jag bifall till reservation 12.
          </note>
          <note type="speaker" n="dc97de96">
            Anf. 106 JOSEF FRANSSON (SD):
          </note>
          <u who="josef_fransson_b32cdd" xml:id="i-b970350cf8af3823-0" n="509e063f">
            <seg n="d89123fe">
              Herr talman! I dag debatterar vi betänkande MJU16 Avfall och
              kretslopp . Och i dag kommer jag att fokusera på det som vi i
              Sverige kallar för lågenergilampor och den cocktail av lobbyister,
              förmenta världsförbättrare och till viss del också okunniga politiker
              som drivit igenom en reform som jag menar skadar människor och
              miljö i stället för att göra vårt levnadssätt mer hållbart.
            </seg>
            <seg n="30707eda">
              Jag vill dock inleda med att säga något om reservation 10 gällande
              att ge kommunerna ansvar för insamlingen av hushållens förpackningar
              och tidningar som man sedan lämnar över till förpackningsindustrierna.
              Sverigedemokraterna är övervägande positiva till detta förslag.
              Vi tror att det skulle gynna den stora massan av medborgare. Det
              skulle också bli enklare att ta eget ansvar för hushållens avfall.
            </seg>
            <seg n="cc12e19f">
              Med tanke på reformens omfattning tycker jag dock att det är
              värt att invänta en proposition innan jag medverkar till att skicka
              ett tillkännagivande. Det finns för- och motargument som måste
              analyseras ett varv till innan beslutet slutligen fattas. Och
              med tanke på opinionsläget är det väl dessutom högst tveksamt
              om de rödgröna ens vill ha ett sådant tillkännagivande och vinna
              voteringen, med tanke på att de då själva binds upp om det nu
              blir så att de tar över regeringsmakten efter nästa val.
            </seg>
            <seg n="ef59f0e2">
              Herr talman! Nu vill jag gå över till lågenergilamporna. Jag
              har en partikollega som jobbar i belysningsbranschen. Han har
              varit på plats i Kina och satt upp produktionsanläggningar. Där
              såg han med egna ögon misären på ett stort och anrikt elektronikföretag
              som tillverkar lågenergilampor. Jag talar alltså om ett av de
              vanligaste märkena som finns i mer eller mindre var mans hushåll.
              Han berättar om miljöförstöring utan dess like och om usla arbetsförhållanden
              där kinesiska arbetare far illa på flera olika sätt, inte minst
              genom att många av dem dagligen exponeras för det kvicksilver
              som ska in i lågenergilamporna. Denna hantering måste nämligen
              ske manuellt – de sitter och droppar i kvicksilvret för hand –
              eller måste och måste, när ett människoliv anses försumbart blir
              det givetvis inte värt att investera i de mycket komplicerade
              maskinerna som skulle kunna utföra jobbet.
            </seg>
            <seg n="936762b7">
              Det finns ett hyckleri i denna fråga när vi i Sverige och Europa
              klappar oss själva på axeln för vårt miljöansvar medan arbetare
              i andra delar av världen får betala priset. Det är ofta ett mycket
              högt pris.
            </seg>
            <seg n="a5c3f0e9">
              Dokument från kinesiska hälsoministeriet visar att kvicksilverförgiftning
              är ett växande problem för de många arbetare som jobbar i lampfabrikerna.
              Standarden på säkerhet och arbetsmiljö pendlar givetvis, men i
              en fabrik var 68 av 72 arbetare så kvicksilverförgiftade att de
              behövde akut sjukvård. I en annan fabrik i centrala Kina hade
              121 av 123 anställda förhöjd dos kvicksilver i sina kroppar. En
              person hade så mycket som 150 gånger den acceptabla nivån kvicksilver
              i kroppen.
            </seg>
            <seg n="be11b664">
              Problematiken stannar givetvis inte i Kina utan kommer till Sverige
              och Europa när vi importerar produkten. Lågenergilampor ska källsorteras
              och lämnas till en bemannad återvinningsstation. Men i majoritetstexten
              i det här betänkandet konstateras att ungefär 200 000 lågenergilampor
              årligen slängs i glasåtervinningen, och utöver den siffran är
              det rimligt att anta att ett mycket stort antal hamnar i de vanliga
              hushållssoporna, i blandsoporna.
            </seg>
            <seg n="b8cbedc7">
              Ur ett europeiskt perspektiv återvinns endast 11 procent av kvicksilverlamporna,
              i alla fall om man ska tro den rapport som EU-kommissionen släppte
              2008. Exakt hur det ser ut i Sverige saknar jag uppgift om, men
              jag tycker mig i alla fall ha sett brister i kunskap och attityd
              om hur man som privatperson ska hantera de nya lamporna.
            </seg>
            <seg n="6b4b6545">
              Förutom kvicksilver innehåller lamporna också bly som är en annan
              metall som under vissa omständigheter är giftig för människor.
              Lågenergilampan innehåller dessutom irrationellt stora mängder
              fosfor som i de lågenergilampor som har ersatt den vanliga glödlampan
              inte kan återvinnas. Det är i alla fall vad jag har fått berättat
              för mig. Det finns andra som hävdar att det visst går att återvinna.
              Jag får gräva djupare i detta, men det är i alla fall vanligt
              att man återvinner den fosfor som finns i till exempel gamla traditionella
              lysrör.
            </seg>
            <seg n="bdc25ee2">
              Vad är då syftet med dessa giftiga lampor? Hur kunde man förbjuda
              glödlampor och ersätta dem med en produkt som innehåller kvicksilver
              och bly, en produkt som leder till att man måste fly rummet om
              man råkar slå sönder den? Bara att läsa instruktionerna för hur
              man ska agera om en lågenergilampa går sönder förskräcker. Efter
              att man till att börja med har flytt rummet ska man enligt instruktionen
              göra så här: Samla upp lampresterna med till exempel en bit styvt
              papper och torka ytorna i närheten av den trasiga lampan med en
              fuktig trasa. Lägg lampresterna i en glasburk med lock. Lägg även
              trasan i glasburken, stäng burken och märk den, till exempel med
              texten kan innehålla kvicksilver från en lågenergilampa. Lämna
              burken till returhantering som är avsedd för farligt avfall.
            </seg>
            <seg n="c1ab2090">
              Detta, mina vänner, förväntas alltså Sveriges nio miljoner invånare,
              inklusive alla våra små barn, ha kunskap om och rätta sig efter.
            </seg>
            <seg n="c2cd3c77">
              Herr talman! Vinsten med lågenergilampor består i att de drar
              mindre energi genom att de avger mindre överskottsvärme. En traditionell
              60-wattslampa kan då ersättas med en lampa som drar runt 15 watt
              men som ändå avger samma ljusstyrka. Detta är givetvis en stor
              vinst i den mån de sitter utomhus och på andra icke uppvärmda
              platser.
            </seg>
            <seg n="3cbf22c2">
              När det handlar om svenska hem är vinsterna dock betydligt mer
              begränsade då överskottsvärmen från den traditionella glödlampan
              i ganska stor utsträckning sänker förbrukningen av den energi
              man använder för att värma upp bostaden.
            </seg>
            <seg n="0dfaf1b9">
              EU har godtagit användandet av kvicksilver i lamporna med motiveringen
              att koleldade kraftverk, som också producerar merparten av europeisk
              el, anses vara ett av de stora bidragen till att kvicksilver släpps
              ut i miljön. Om man då sänker elanvändningen genom lågenergilamporna
              kommer alltså mindre kvicksilver ut i naturen totalt sett.
            </seg>
            <seg n="46ed2b0f">
              Hela denna argumentation faller dock när det gäller Sverige.
              Vi har i princip ingen kolkraft i det svenska energisystemet,
              och vinsterna är dessutom mer marginella i vårt nordliga klimat
              där vi faktiskt värmer upp våra bostäder på ett annat sätt. Vinsterna
              i energibesparing blir naturligtvis betydligt blygsammare. Problemet
              med EU är här – precis som på så många andra områden – att man
              inte tar hänsyn till medlemsstaternas unika förutsättningar och
              klimat.
            </seg>
            <seg n="533eff25">
              Att kvicksilverlamporna inte omedelbart tas bort från marknaden
              är klandervärt. Jag har varit kritisk till förbudet av de traditionella
              glödlamporna av just de skäl jag redan har nämnt. I dag finns
              dessutom lågenergialternativ i form av LED-lamporna som på senare
              tid har fått ett rejält uppsving och som är helt överlägsna kvicksilverlamporna
              på punkt efter punkt.
            </seg>
            <seg n="ffc451c8">
              LED-lampan är än mer energieffektiv och därmed mer brandsäker.
              Den har längre livslängd och klarar sig mer eller mindre opåverkad
              från tändningar och släckningar, till skillnad från lågenergilampan
              som ofta går sönder ganska snart om den till exempel sitter på
              automatiska på- och avslagsrelän. På så vis blir LED-lampan också
              kostnadseffektiv i förhållande till lågenergilampan. Än viktigare
              är följande: Den innehåller inget bly. Den innehåller inget av
              det giftiga kvicksilvret, och åtgången av fosfor är en bråkdel
              av åtgången för lågenergilampan. LED-lampan är med andra ord helt
              överlägsen. Det är därför hög tid att förbjuda den så kallade
              lågenergilampan.
            </seg>
            <seg n="572e58f0">
              Därför vill jag yrka bifall till reservation 11.
            </seg>
          </u>
          <note type="speaker" n="07a633d6">
            Anf. 107 JACOB JOHNSON (V):
          </note>
          <u who="jacob_johnson_31d6eb" xml:id="i-26d7026a4c7271bd-0" n="09089242">
            <seg n="d4ed2749">
              Herr talman! Avfall och kretslopp heter detta betänkande men
              borde kanske egentligen kallas Betänkandet om den försvunna propositionen
              . Vad har hänt med den utlovade propositionen baserad på Avfallsutredningens
              betänkande Mot det hållbara samhället – resurseffektiv avfallshantering
              , som regeringen i sin propositionsförteckning för drygt ett år
              sedan, i januari 2013, utlovade skulle komma i juni samma år?
            </seg>
            <seg n="7a528a48">
              Bakgrunden är väl känd. Regeringen tillsatte i juni 2011 en särskild
              utredare med uppdrag att göra en allmän översyn av avfallsområdet
              och bland annat titta på ansvaret för insamlingen och omhändertagandet
              av hushållens avfall. Avfallsutredningens betänkande presenterades
              i slutet av augusti 2012. Huvudförslaget är att kommunerna ska
              ta över ansvaret för insamling av förpackningar och tidningar
              från hushållen. Betänkandet gick ut på remiss hösten 2012 och
              en proposition skulle alltså ha kommit i juni förra året.
            </seg>
            <seg n="a66bb3f0">
              Men ingenting händer. Regeringen verkar vara handlingsförlamad.
              I dagens betänkande kan vi på s. 31 läsa att frågan är under beredning
              i Regeringskansliet, på s. 24 att Miljödepartementet har uppgett
              att Avfallsutredningens förslag är under beredning i Regeringskansliet
              och på s. 15 att miljöminister Lena Ek har tillsatt en arbetsgrupp
              inom Regeringskansliet för att hitta en långsiktig lösning i kretsloppsarbetet
              med bred förankring hos de inblandade aktörerna. Målsättningen
              är att förslaget ska vara klart till sommaren 2014. Efter ett
              år ska det alltså finnas ett förslag, ett år senare än den proposition
              som skulle vara färdig till sommaren 2013.
            </seg>
            <seg n="8f927662">
              Varför tar det så lång tid, herr talman? Vad gör de egentligen
              på Miljödepartementet före klockan tre, för att citera Hans Alfredson,
              eller i Regeringskansliet efter klockan tre? Är det på grund av
              motsättningar mellan Näringsdepartementet och Miljödepartementet,
              som båda styrs av Centerpartiet? Kan inte Centerpartiet bestämma
              sig om det är ett grönt parti som sätter miljön först eller ett
              parti som sätter företagarintressena först?
            </seg>
            <seg n="7cfeb306">
              Regeringens senfärdighet är olycklig. Vi har under en längre
              tid kunnat se hur materialåtervinningen minskat, en minskning
              som för övrigt sammanfaller tämligen väl med den borgerliga regeringens
              tillträde. Till exempel redovisar EU att materialinsamlingen i
              Sverige minskat från 190 kilo per capita år 2007 till 166 kilo
              per capita år 2011, alltså en minskning med 13 procent. Regeringen
              konstaterade själv i budgetpropositionen för 2013 att materialåtervinningen
              från hushållen minskat från 36 procent år 2009 till 33 procent
              år 2011.
            </seg>
            <seg n="0aa237a7">
              Det mesta tyder på att dagens system med återvinningscentraler
              vid köpcentrum inte är optimalt, utan en mer fastighetsnära insamling
              krävs i enlighet med Avfallsutredningens förslag, något som de
              flesta kommuner förordar. Till exempel visar erfarenheter från
              Helsingborg att materialåtervinningen av förpackningar och tidningar
              ökade med 1,5 kilo per villa och vecka när man införde fastighetsnära
              insamling, vilket motsvarar 1 200 ton mer i materialåtervinning
              på ett år bara från villahushållen i Helsingborg. Helsingborg
              materialåtervinner mer än dubbelt så mycket plast- och metallförpackningar
              per invånare jämfört med riksgenomsnittet. För tidningar och pappersförpackningar
              är materialåtervinningen 50 procent mer.
            </seg>
            <seg n="8dcea9f1">
              Herr talman! Den borgerliga regeringen verkar inte vara beslutsmässig
              i denna fråga. Vi i de rödgröna partierna anser i enlighet med
              reservation 12 att insamlingsansvaret för förpackningar ska överföras
              till kommunerna. Vi menar att det inte hindrar producenterna att
              ta ett ökat ansvar för hela kedjan från råvarutvinning och tillverkning
              till återvinning och att det är viktigt att förpackningsindustrin
              i enlighet med principen att förorenaren ska betala fortsätter
              att bära sin del av kostnaden. Även om kommunerna bör ha huvudansvaret
              för insamlingen hindrar det naturligtvis inte kommunerna från
              att upphandla verksamhet från andra utförare.
            </seg>
            <seg n="71d72d80">
              Det kan, herr talman, vara skäl att påminna om några remissvar
              på Avfallsutredningens betänkande. Tunga brukarorganisationer
              som Hyresgästföreningen, Villaägarna, Sabo och HSB tillstyrker
              alla Avfallsutredningens huvudförslag att kommunerna ska överta
              ansvaret för insamlingen av tidningar och förpackningar. Hyresgästföreningen
              skriver till exempel i sitt remissvar att det nuvarande systemet
              har stora brister. Nuvarande lagstiftning har inte tillräckligt
              styrande effekt för att förmå producenterna att utveckla insamlingssystemen
              så att det blir enkelt för de boende att sortera sitt avfall.
              På grund av det har både privata och kommunala fastighetsägare
              valt att bygga ut den fastighetsnära insamlingen (FNI), som är
              uppskattad av många boende.
            </seg>
            <seg n="2205f36a">
              Sabo skriver i sitt remissvar att insamlingssystemet med ett
              producentansvar har nu funnits i 18 år. Systemet har uppenbara
              brister. Producenterna har lagt fokus på att uppnå insamlingsmålen
              snarare än att skapa ett system som gör det enkelt för hushållen
              att lämna sitt avfall och göra det på rimligt avstånd från bostaden.
              Många av SABOs medlemsföretag har därför startat fastighetsnära
              insamling i egen regi.
            </seg>
            <seg n="1d0496e3">
              Jag beklagar, herr talman, att regeringen inte kommer till skott
              i frågan. Det verkar krävas en ny regering för att något ska hända.
            </seg>
            <seg n="8161d53c">
              Avslutningsvis vill jag yrka bifall till reservation nr 5, som
              tar upp den viktiga frågan om hur vi kan utveckla lämpliga styrmedel
              så att garanterad livslängd på varor inom produktområden som är
              resurskrävande kan uppnås. Inte minst gäller det exempelvis elektronikvaror.
            </seg>
          </u>
          <note type="speaker" n="2a9bd329">
            Anf. 108 CHRISTER AKEJ (M):
          </note>
          <u who="christer_akej_3cb167" xml:id="i-7358a2153b243e5b-0" n="505cb18d">
            <seg n="8983d1ec">
              Herr talman! Vi debatterar nu ett motionsbetänkande från allmänna
              motionstiden om avfall och kretslopp. Förr var avfall något som
              man skulle göra sig kvitt, bli av med. I dag har vi fått en helt
              ny syn på det. Avfall är en resurs som det gäller att ta till
              vara och få in i ett kretslopp.
            </seg>
            <seg n="64cad112">
              Självklart är nummer ett att vi ska minimera vårt avfall. Inom
              i synnerhet ett område upplever jag att det finns en stor potential
              att minska avfallet. Det gäller matsvinnet. I vårt land slängs
              årligen i hushållen över 25 kilo fullt ätbar mat per person. Sedan
              tillkommer svinnet inom livsmedelsindustri, handel, restauranger
              och storkök, vilket tillsammans utgör 20 kilo per person och år.
            </seg>
            <seg n="f1f09118">
              Regeringen har givit Naturvårdsverket i uppdrag att ta fram mål
              för att minska matavfallet. Målet är att det ska ske en minskning
              med 20 procent till år 2020, detta i förhållande till år 2010.
              Det gäller i hela livsmedelskedjan. De medel som nämns för att
              nå detta är kommunikation om ämnet med olika målgrupper, överenskommelser
              med handel och livsmedelsindustri, undervisning i skolan om matsvinnet
              samt matsvinnsrådgivning i kommuner och landsting. Regeringen
              satsar 12 miljoner kronor på insatser för att i alla led uppmuntra
              till minskningen av matsvinnet.
            </seg>
            <seg n="ac73cb41">
              I grunden har vi vår avfallshierarki som säger att det avfall
              som trots allt uppstår i första hand ska återanvändas. Går inte
              det ska vi göra materialåtervinning och använda materialet igen
              för tillverkning av nya produkter. I tredje hand gäller energiutvinning,
              då genom antingen förbränning eller rötning. I sista hand gäller
              deponi.
            </seg>
            <seg n="728db68b">
              Herr talman! Vi är duktiga i Sverige på att ta hand om vårt avfall
              på ett miljöklokt sätt. Vi har i vårt land lärt våra invånare
              att man ska källsortera, alltså att vid källan ute hos konsumenten
              sortera upp avfallet i olika fraktioner så att det lättare kan
              återvinnas och återföras i kretsloppet. Det finns numera även
              krav på att vårt organiska hushållsavfall ska utsorteras så att
              även det kan användas för energiutvinning. Den utsorteringen sker
              i dag i drygt 170 kommuner, och det införs i allt fler kommuner.
              Energin i matavfallet utvinns genom rötning till biogas. Ur vårt
              organiska avfall får vi på det sättet nyttig energi till el- och
              värmeproduktion eller efter uppgradering till fordonsbränsle.
            </seg>
            <seg n="3e4a09f9">
              I dag är fördelningen följande i vår avfallshantering: 32 procent
              går till materialåtervinning och 52 procent till förbränning och
              energiutvinning. Biologisk behandling görs av 15 procent. Mindre
              än 1 procent går till deponi; i de övriga EU-länderna ligger genomsnittet
              på drygt 30 procent. Mängden hushållsavfall i vårt land är 460
              kilo per person och år. Det är lite under EU-genomsnittet, som
              är 500 kilo.
            </seg>
            <seg n="08842b54">
              Avfallsmängderna i vårt land har minskat något de senaste åren.
              Dock ska man om man jämför i ett kortare perspektiv vara försiktig
              med att försöka dra likheter mellan avfallsmängden och hur duktig
              man är på att begränsa sitt avfall. Det finns nämligen ett tydligt
              samband mellan konjunkturutvecklingen och mängden avfall. Detta
              är särskilt viktigt att betona då vi ser på industrin, där variationerna
              i avfallsmängderna i förhållande till konjunkturen är än tydligare.
            </seg>
            <seg n="c9085142">
              Herr talman! På uppdrag av regeringen har det tagits fram nya
              etappmål. Övergripande är målsättningen att vi ska flytta oss
              uppåt i avfallshierarkin. År 2020 ska 60 procent av vårt hushållsavfall
              gå till återanvändning och materialåtervinning. Ju mer avfall
              vi kan återanvända, desto mindre blir behovet av ny råvara. Detta
              minskar i sin tur behovet av förbrukning av naturresurser och
              energi, och utsläppen av koldioxid minskar. För att öka andelen
              återvinning krävs också att det sker en översyn av utformningen
              av produkterna.
            </seg>
            <seg n="015c7483">
              En förutsättning för att vi ska kunna bli bättre på att ta till
              vara vårt avfall och få in det i kretsloppet är att det skapas
              system som är enkla och lättförståeliga för konsumenten. Det måste
              vara lätt att göra rätt. Det pågår därför en diskussion om hur
              olika system kan vara utformade och vem som ska ha ansvaret för
              själva insamlingen. FNI, fastighetsnära insamling, är ett sätt
              som varit uppe till diskussion i dessa sammanhang.
            </seg>
            <seg n="6215e175">
              Det är också bra om det finns incitament för konsumenten att
              minska avfallsmängderna. Ett sätt är att ha en viktbaserad avfallstaxa,
              vilket är fallet i vissa kommuner. Det finns då en direkt koppling
              mellan mängden avfall och kostnaden. Dock kan det i detta sammanhang
              vara viktigt att sända en varning om att det kan finnas en risk
              för att avfall hamnar på fel ställen eller lämnas kvar i naturen.
            </seg>
            <seg n="eac583c2">
              Farligt avfall har diskuterats särskilt i regeringens proposition
              På väg mot en giftfri vardag , där det slås fast att våra kretslopp
              måste vara giftfria och att farliga ämnen inte ska användas i
              nya produkter.
            </seg>
            <seg n="7aeb8850">
              Herr talman! I vårt land har vi ett producentansvar för förpackningar
              och tidningar, liksom för däck, glas, elprodukter och batterier.
              Det innebär att producenten har ansvar för att ta hand om produkterna
              när de är uttjänta. Även inom detta område är vi långt komna och
              ligger långt framme i Sverige. Det finns uppsatta mål för graden
              av återvinning, och inom de flesta områden klarar vi dessa mål
              med god råge.
            </seg>
            <seg n="9d8bc936">
              Inom ett par materialslag är det dock svårare att nå målen. Det
              gäller bland annat på textilsidan till följd av att våra textilier
              är blandmaterial och därmed svåra att återvinna till rena material.
              I vårt land säljs årligen 15 kilo textil per person. Av detta
              går 8 kilo till förbränning och 3 kilo till återvinning, företrädesvis
              via välgörenhetsorganisationer som skänker detta till andra länder.
            </seg>
            <seg n="b1d250b6">
              Naturvårdsverket studerar hur man kan styra om det avfall som
              går till förbränning till att i stället gå till materialåtervinning.
              Det finns en försöksverksamhet inom området som drivs av Textilhögskolan
              i Borås. Det är angeläget att få en ökad återvinning av textilier,
              då det krävs mycket energi och stora mängder vatten för att framställa
              dessa och det bildas stora mängder koldioxid. Produktion av 1
              kilo textilier ger upphov till 15 kilo koldioxid. Avfallsutredningen
              pekade också här på möjligheten att införa producentansvar, och
              Naturvårdsverket har föreslagit mål för textilier. År 2020 ska
              40 procent av textilierna återanvändas och 25 procent materialåtervinnas.
              Det ska överallt finnas lättillgängliga insamlingssystem för textilier.
            </seg>
            <seg n="0bbc70a2">
              Ett annat material som är svårt att återvinna är plast. Plasten
              består mestadels av en blandning av olika komponenter, vilket
              försvårar återvinning. Även här pågår ett arbete med att finna
              teknik för att bli bättre. Inom EU har det diskuteras att minska
              användningen av tunna plastkassar. Plastavfall i haven utgör en
              allvarlig miljörisk, då plasten bryts ned till mikroplast som
              skadar fisk som får den i sig.
            </seg>
            <seg n="f95b93bf">
              Ett område där avfallsmängderna ökat kraftigt är elmaterialområdet.
              Vi får ständigt nya elapparater i vår vardag. Samtidigt har det
              skett en övergång till lågenergilampor. Det finns i vårt land
              ett krav på att samla in 4 kilo elavfall per person och år. I
              dag samlas det dock in 16 kilo. Framdeles kommer målet att bli
              att insamlingen ska relateras till den mängd elprodukter som säljs.
              I dag slängs också många lågenergilampor på fel ställen. Regeringen
              har därför tagit initiativ till en dialog med branschen. Målet
              har satts till att man ska få in två miljoner fler lågenergilampor
              per år jämfört med 2011.
            </seg>
            <seg n="96c1974f">
              Herr talman! I många sammanhang diskuteras att det behövs krav
              på att våra vardagsprodukter ska få en längre livslängd. Det kan
              vid en första anblick tyckas positivt och klokt att vi på så sätt
              minskar våra avfallsmängder. Samtidigt finns dock en minussida,
              då det ständigt sker en teknikutveckling som gör att nya apparater
              är effektivare och energisnålare. Ofta tillverkas också nya maskiner
              på ett sätt som gör dem lättare att återvinna. På matsidan gäller
              analogt att om vi vill ha varor med längre hållbarhet och på det
              sättet minska matsvinnet får vi använda en större mängd konserveringsmedel
              och olika tillsatser, vilket självklart måste betraktas som negativt.
            </seg>
            <seg n="f0d81761">
              Fosforn i vårt avloppsslam är en annan viktig fråga som diskuteras
              flitigt. Fosfor är ett viktigt näringsämne, och då det är en ändlig
              resurs är det viktigt att återvinna denna. Naturvårdsverket har
              på regeringens uppdrag tagit fram ett etappmål som anger att ska
              40 procent av fosforn i avloppen ska återföras 2018.
            </seg>
            <seg n="0430b89f">
              Herr talman! Sammanfattningsvis kan jag konstatera att det händer
              mycket på avfalls- och kretsloppssidan. Många olika frågor är
              aktuella, och regeringen jobbar intensivt med frågorna. Sverige
              ligger långt framme, men vi måste hela tiden skärpa våra mål och
              sträva efter att bli än bättre. Detta är också regeringens bestämt
              uttalade ambition.
            </seg>
            <seg n="8a35e337">
              Till sist vill jag yrka bifall till förslaget i betänkandet i
              dess helhet.
            </seg>
          </u>
          <note type="speaker" n="69504b29">
            Anf. 109 JOSEF FRANSSON (SD) replik:
          </note>
          <u who="josef_fransson_b32cdd" xml:id="i-b970350cf8af3823-1" n="509e063f">
            <seg n="847e67d1">
              Herr talman! Jag ska fatta mig mycket kort. När nu Christer Akej
              tog upp detta med lågenergilamporna, återvinning av fosfor och
              så vidare blir det kanske intressant att fortsätta den diskussionen.
              Mina konkreta frågor är: Varför tar vi inte bara bort lågenergilamporna?
              Varför behövs de? Varför förbjuder vi inte dessa giftiga produkter,
              som riskerar att kontaminera våra hem och kanske skada våra barn?
            </seg>
          </u>
          <note type="speaker" n="9aa93dbc">
            Anf. 110 CHRISTER AKEJ (M) replik:
          </note>
          <u who="christer_akej_3cb167" xml:id="i-7358a2153b243e5b-1" n="505cb18d">
            <seg n="da5dc89e">
              Herr talman! Våra lågenergilampor infördes för ett antal år sedan
              till följd av att de som namnet anger drivs med mindre energi.
              Josef Fransson gjorde själv jämförelsen med en vanlig traditionell
              60 watts glödlampa och talade om hur mycket mindre energi som
              krävs för att få motsvarande ljusmängd med en lågenergilampa.
            </seg>
            <seg n="d45ca31a">
              Det sker hela tiden en teknikutveckling, och alliansregeringen
              är mån om att uppmuntra teknikutveckling och nya innovationer.
              Nu framstår inte lågenergilamporna som lika fördelaktiga och bra
              som man upplevde att de var inledningsvis. Vi har fått en ny typ,
              nämligen LED-lamporna, som är lysdiodlampor. Även de kräver mindre
              energi, men de har på giftsidan inte den olägenhet med kvicksilver
              som Josef Fransson nämnde. Successivt kommer nu givetvis lågenergilamporna
              att fasas ut. Vi kommer alltmer att gå över till LED-lampor. Det
              ser vi själva om vi går i en elaffär i dag. Allt fler produkter
              är baserade på LED-lampor. Det skulle vara en alldeles för dramatisk
              åtgärd att från en dag till en annan gå in och bestämma. Det får
              successivt ske en utfasning.
            </seg>
          </u>
          <note type="speaker" n="020220c3">
            Anf. 111 JOSEF FRANSSON (SD) replik:
          </note>
          <u who="josef_fransson_b32cdd" xml:id="i-b970350cf8af3823-2" n="509e063f">
            <seg n="bdacc298">
              Herr talman! Som jag sade i mitt anförande var jag ganska kritisk
              även till att man införde detta. Man bytte ut ett problem mot
              ett annat. Man gick före på ett sätt som är helt bakvänt.
            </seg>
            <seg n="cd0fd4b4">
              Nu är vi i det läget att tekniken har sprungit ifrån oss. Tekniken
              har gjort lamporna överflödiga. Jag skulle gärna se att vi inte
              bara fasar ut dem långsamt. Jag kan verkligen inte se varför vi
              över huvud taget ska släpa in dem i våra hem med alla de nackdelar
              som jag räknade upp i mitt anförande.
            </seg>
            <seg n="7e935271">
              Det handlar om fosforåtgången, som kanske är hundrafalt mot en
              diodlampa, liksom om bly, kvicksilver och allt det som LED-lamporna
              är fria från. Tekniken har sprungit ifrån oss. Lamporna behövs
              inte längre. Vi borde agera utifrån det.
            </seg>
          </u>
          <note type="speaker" n="8784e5f9">
            Anf. 112 CHRISTER AKEJ (M) replik:
          </note>
          <u who="christer_akej_3cb167" xml:id="i-b41889cbf91950ef-0" n="505cb18d" next="i-90c2b92f91195d68-0">
            <seg n="bc2b13e1">
              Herr talman! Som tekniker själv hyllar jag mycket teknisk utveckling.
              Det är glädjande att det kommer nya produkter som ständigt är
              effektiva och bättre på alla sätt. De är mindre energikrävande,
              ger samma ljusmängd, är lättare att återvinna, är mindre giftiga
              och så vidare. Det har hänt också inom detta område.
            </seg>
            <seg n="3fcaf0ae">
              Man måste också ha en förståelse för att det hela tiden är processer.
              Man kan inte från ena dagen till nästa gå in och sätta ett stopp.
              Det skulle få för allvarliga konsekvenser för konsumenterna. Här
              får det successivt bli en utfasning.
            </seg>
            <seg n="21301922">
              Vi får inte helt klassa ned lågenergilamporna. De har en avsevärt
              lägre energiförbrukning och en avsevärt längre livslängd. Det
              gör att det inte är särskilt ofta man behöver byta sina lågenergilampor.
            </seg>
            <seg n="8c9b61f4">
              Som jag nämnde i mitt anförande har regeringen alltmer tagit
              initiativ till att diskutera med branschen hur vi ska bli bättre
              på att på rätt sätt återvinna våra lågenergilampor och ha en tydlig
              målsättning för det som man också uppnår.
            </seg>
          </u>
          <note n="bcf7916b">
            Anf. 113 ANITA BRODÉN (FP):
          </note>
          <u who="christer_akej_3cb167" xml:id="i-90c2b92f91195d68-0" n="505cb18d" prev="i-b41889cbf91950ef-0">
            <seg n="a6c42e5a">
              Herr talman! Folkpartiets och Alliansens avfallspolitik bygger
              på avfallshierarkin, på principen att förorenaren betalar och
              att samhället har ett ansvar att underlätta för konsumenter att
              göra rätt genom att ge god information och ha ett enkelt och tillgängligt
              återvinningssystem. Vi anser att informationen kring avfallshanteringen
              måste och kan bli bra mycket bättre. Det ska inte råda någon tvekan
              för konsumenten om var man ska lämna sitt avfall för att göra
              rätt eller hur man ska göra för att det ska bli rätt. Får konsumenten
              inte bra information är det lätt att avfallet hamnar på fel ställe.
              Märkning och information på varor måste också vara tillfredställande
              inte minst om farligt avfall.
            </seg>
            <seg n="e4f9ab4a">
              Herr talman! Regeringens avfallsutredare Lars Ekecrantz lämnade
              ett betänkande till regeringen i augusti 2012. Ekecrantz tog upp
              många mycket intressanta förslag som avfallshierarkin, höjd ambitionsnivå
              och producenternas ansvar vad gäller materialåtervinning och förpackningsutformning.
              Andra förslag, som kommunalisering, ställde vi oss dock tveksamma
              till. Flera aktörer kan finnas på denna marknad. Det viktigaste
              är att målen uppnås, inte vem eller vilka utförarna är. Det är
              viktigt att konstatera att den hushållsnära insamlingen och källsorteringen
              är grunden och basen.
            </seg>
            <seg n="99e10036">
              Herr talman! Efter en omfattande remissomgång med många interna
              diskussioner och samtal mellan regeringen och berörda aktörer
              stod det ändå klart att utredningens förslag var ofullständigt.
              Det är orsaken till att vi får vänta på propositionen. Det saknades
              bland annat en tillräckligt utförlig konsekvensanalys för att
              motivera en fullständig kommunalisering av insamlingsansvaret.
            </seg>
            <seg n="98db0f1c">
              Regeringen är angelägen om att hitta en långsiktig och stabil
              lösning som leder till bättre service, ökad resurseffektivitet
              och bättre samarbete. För att det ska vara möjligt måste aktörerna
              vara överens om hur en sådan lösning kan se ut. Därför har vi
              hört här i dag om den arbetsgrupp som miljöministern har inbjudit
              till och startat. Där pågår nu ett samspel med aktörerna för att
              ta fram ett nytt förslag. Planen är att det arbetet ska vara avslutat
              nu under våren och kunna presenteras fram till sommaren. Gruppens
              huvuduppgift blir att komma överens om hur ansvaret för insamlingen
              av förpackningsavfall och returpapper ska utformas. Men den ska
              också diskutera andra förslag som bland annat framkom i Ekecrantz
              utredning.
            </seg>
            <seg n="d16d5a54">
              Herr talman! Det råder ingen tvekan om att regeringen har en
              ambition att finna en bra och långsiktig lösning, en lösning som
              också kan få en acceptans av berörda intressenter och där konsumenterna
              står i fokus och framför allt att avfallsmängden ska minska. Vi
              ska också se till att det avfall som trots att blir ska användas
              som en resurs.
            </seg>
            <seg n="51099631">
              Utgångspunkter för arbetet är att åstadkomma en ambitionshöjning
              och att det ska bli enklare och tillgängligare för hushåll och
              andra att få insamlingen att fungera. Det ska betraktas som en
              resurs och vara kostnads- och resurseffektivt. Den tillsyn som
              finns ska kraftfullt förbättras. Men vi ska också ta vara på möjligheterna
              till ökad resurseffektivitet och materialåtervinning som kan komplettera
              insamlingen från hushåll och verksamheter.
            </seg>
            <seg n="7c64460b">
              Herr talman! Folkpartiet och Alliansen anser att det är nödvändigt
              att Sverige fortsätter att sanera förorenade områden för att minska
              riskerna med giftspridning i samhället, som till exempel det slam
              som redan har tagits upp här i dag. Det är viktigt att vi kan
              klara av att skilja ut till exempel kadmium från fosfor. Naturvårdsverket
              har lämnat förslag på etappmål för att öka takten i efterbehandling
              av förorenade områden. Att möjliggöra industrietableringar på
              sanerade områden för att spara utbyggnad på jungfrulig mark är
              en fråga som nu lyfts i Miljömålsberedningens arbete.
            </seg>
            <seg n="9b23af1d">
              Herr talman! I går fick miljö- och jordbruksutskottet en god
              inblick i hur sanering av det stora oljeutsläppet på Tjörn kunde
              genomföras. Det skedde ett stort oljeutsläpp 2011 som drabbade
              ett antal öar vid Tjörn. Tack vare enorma insatser och ett stort
              engagemang lyckades man över förväntan med att sanera denna enorma
              mängd. Om jag uppfattade saken rätt handlade det om 1 000 ton
              olja. Väldigt mycket av arbetet var att man rent manuellt fick
              skrapa stenar och berghällar rena från olja.
            </seg>
            <seg n="d5a9072c">
              Erfarenheterna visar väldigt tydligt på ett behov av ett ökat
              statligt ansvar. Men vi ska också arbeta vidare och driva på som
              vi redan gör vad gäller Baselkonventionen. Det är en internationell
              konvention som reglerar gränsöverskridande avfallstransporter.
              Vi har också hört här i dag om mikroplaster. Det är en annan fruktansvärd
              förorening i haven med enorma konsekvenser.
            </seg>
            <seg n="d82efe0b">
              En god avfallshantering för både hushåll och företag är angelägen
              för att säkra det kretslopp som behövs för att återanvända material
              och hindra farliga ämnen från att spridas i miljön.
            </seg>
            <seg n="0553913b">
              Vi är nöjda från Folkpartiet att alliansregeringen lyckas driva
              frågan kring återvinning av till exempel byggnadsmaterial. Men
              det återstår en hel del uppgifter kring till exempel gruvindustrin,
              att kunna ta vara på avfall där, så det finns många utmaningar.
            </seg>
            <seg n="20bc6c46">
              Folkpartiet anser att mängden avfall måste minskas dels från
              källan, det vill säga när produkten framställs, dels genom en
              effektiv källsortering, där restprodukterna måste tillvaratas
              på ett optimalt sätt.
            </seg>
            <seg n="75b1e763">
              Att i slutet av kedjan utvinna mer energi och utveckla en bra
              el-värme-kyla-distribution är en väg att gå in i ett hållbart
              samhälle. Grundprincipen är fortfarande att producenten har kvar
              sitt producentansvar. Det innebär ett incitament för att bringa
              ned förpackningarna, till exempel genom att lättare kunna återanvända
              produkten. En annan grundbult är en ökad konsumentmedvetenhet
              kring varors påverkan på miljö och klimat och kring värdet av
              att också renovera och återanvända.
            </seg>
            <seg n="eaec87d3">
              Slutligen, herr talman, vill jag i ljuset av detta kunna referera
              till en glädjande läsning om hur butikskedjor nu satsar på återvinning.
              70 000 ton textilier slängs årligen i soporna. Christer Akej har
              nämnt de 15 kilo kläder per person och år som köps och de 8 kilo
              som slängs. Men nu finns ett branschinitiativ att låta konsumenter
              lämna använda kläder i butiker. Det är ett sätt. Men framför allt
              handlar det om att till exempel återvunnen polyester ska användas
              och att andra hållbara material ska vara det som gäller framöver.
            </seg>
            <seg n="50f075df">
              Det kommer att krävas förändringar vad gäller våra konsumtionsmönster
              för att vi ska kunna skapa det hållbara samhället. Mycket arbete
              i den riktningen är genomfört och igångsatt. Inte minst har nu
              ett antal etappmål antagits.
            </seg>
            <seg n="20875653">
              Med det, herr talman, yrkar jag bifall till utskottets förslag
              och avslag på samtliga övriga yrkanden. Jag vill slutligen säga
              att det är viktigt att det arbete som är igångsatt får fortsätta.
            </seg>
          </u>
          <note type="speaker" n="b09ca490">
            Anf. 114 JACOB JOHNSON (V) replik:
          </note>
          <u who="jacob_johnson_31d6eb" xml:id="i-fc12188c6d3ccb3c-0" n="09089242" next="i-2808dceddc23a2e5-0">
            <seg n="e9ef624f">
              Herr talman! Jag blev lite nyfiken på en del av det som Anita
              Brodén sade om den arbetsgrupp som har tillsatts på Regeringskansliet
              för att försöka få fram ett förslag utifrån Avfallsutredningens
              förslag.
            </seg>
            <seg n="1cdcb6d1">
              Som Anita Brodén sade tycker jag att vi måste ha ett tillgängligt
              och enkelt återvinningssystem. Just detta att kommunerna får ansvar
              för detta fastighetsnära är ett sätt att åstadkomma detta.
            </seg>
            <seg n="27878a27">
              Arbetsgruppen ska ta fram ett förslag, och nu säger Anita Brodén
              att aktörerna måste acceptera förslagen och till och med vara
              överens. Betyder det att ni från regeringens sida har abdikerat?
              Ibland är det ju politikernas ansvar att göra avvägningen. Det
              kan finnas motstående intressen, men då måste det politiska systemet
              kunna lösa frågan. Eller har ni gett aktörerna vetorätt, så att
              arbetsgruppen får jobba tills de är överens, eller är ni beredda
              att ta ert ansvar?
            </seg>
            <seg n="2d86ed02">
              Det skulle ha kommit en proposition för ett år sedan, och nu
              kommer det kanske ett förslag i juni. Det vore bra om Anita Brodén
              kunde utveckla det lite grann, så att vi får veta.
            </seg>
          </u>
          <note n="a3ec30f1">
            Anf. 115 ANITA BRODÉN (FP) replik:
          </note>
          <u who="jacob_johnson_31d6eb" xml:id="i-2808dceddc23a2e5-0" n="09089242" prev="i-fc12188c6d3ccb3c-0">
            <seg n="5432ec28">
              Herr talman! Jag sitter inte på andra sidan vattnet, så att jag
              kan avslöja allt. Men det som är viktigt och den information som
              jag ändå kunde delge och som vi också har hört tidigare under
              debatten gäller den här viktiga arbetsgruppen.
            </seg>
            <seg n="c5f1ef3e">
              Nej, det kom ingen proposition, för det saknades en hel del.
              Utredningen var inte till fyllest. Däremot finns det ett stort
              behov av att tydliggöra vissa saker, att kunna peka på en långsiktighet
              där de olika aktörerna tillsammans kan ta steg framåt, givetvis
              under ledning av miljöministern.
            </seg>
            <seg n="e9539508">
              I utredningen fanns det oerhört många förslag som det inte råder
              någon tvekan om. Det handlar om en höjd ambitionsnivå, att tydliggöra,
              att ställa krav. Det handlar om tillsyn, och det handlar också
              om avfallshierarkin. Här råder det inga delade meningar. Jag tror
              att det gäller det sista – vem som ska ha huvudansvaret. Där borde
              man under ledning av miljöministern kunna komma framåt. Här gäller
              det att ge och ta.
            </seg>
            <seg n="505b5ff4">
              Det viktigaste är att samhället och politiken ställer krav på
              vad vi vill uppnå. Vem som ska utföra det är egentligen en sidosak
              – det är inte det viktigaste.
            </seg>
          </u>
          <note type="speaker" n="9b104deb">
            Anf. 116 JACOB JOHNSON (V) replik:
          </note>
          <u who="jacob_johnson_31d6eb" xml:id="i-fc12188c6d3ccb3c-1" n="09089242" next="i-2808dceddc23a2e5-1">
            <seg n="3a34635b">
              Herr talman! Avfallsutredningen kom i augusti 2012. Den remissbehandlades
              hösten 2012, och en proposition anmäldes till juni 2013. Nu har
              det snart gått ytterligare ett år. Även om utredningen kanske
              var ofullständig i vissa avseenden tycker jag att man kan förvänta
              sig av en regering att den kan komma fram med en proposition i
              en så här pass viktig fråga, inte minst mot bakgrund av att återvinningen
              har minskat under den borgerliga regeringen.
            </seg>
            <seg n="45787738">
              Det behöver tas konkreta steg. Ett kommunalt insamlingsansvar
              är inget hinder. Även de privata aktörerna måste vara inne i systemet.
              Men som på andra områden är det naturligt att kommunen har ett
              helhetsansvar för en planeringsfråga. Någon måste se till helheten,
              och det är naturligt att kommunerna gör det. Jag tycker att ni
              från den borgerliga sidan borde lyssna till era kommunpolitiker.
              Om man frågar dem är det nog många som tycker att vi ska ha ett
              kommunalt insamlingsansvar.
            </seg>
            <seg n="17e16f44">
              Nej, det har inte blivit mycket. Det har blivit en tummetott
              av utredningen. Nu kommer ett förslag. Jag vet inte om det sedan
              ska remissbehandlas. Om alliansregeringen tyvärr sitter kvar kommer
              det i så fall att dröja ytterligare innan det från borgerlig sida
              skulle komma en proposition. Här har flera år gått. Det beklagar
              jag i denna viktiga fråga.
            </seg>
          </u>
          <note n="82a4035d">
            Anf. 117 ANITA BRODÉN (FP) replik:
          </note>
          <u who="jacob_johnson_31d6eb" xml:id="i-2808dceddc23a2e5-1" n="09089242" prev="i-fc12188c6d3ccb3c-1">
            <seg n="cf3146c1">
              Herr talman! Det viktigaste i den här viktiga frågan är att det
              blir ett bra och långsiktigt resultat. Här behöver branschen och
              aktörerna veta vad som gäller under ett antal år framöver. Jag
              förstår att kommunpolitiker och kommuner är mycket intresserade
              och engagerade i den här frågan, för här finns en naturlig koppling
              mellan att samla in material och kanske också använda restprodukter
              i värmekraftverken. Här finns givetvis en ekonomi som vi inte
              kan bortse från.
            </seg>
            <seg n="9b5ad58b">
              Men här måste vi som politiker höja blicken och tillvarata också
              entreprenörer. Vi har fantastiska entreprenörer som också kan
              lösa det problem som vi behöver få löst, det vill säga att på
              ett effektivt, säkert och konsumentvänligt sätt åstadkomma insamlingar
              och också ha kraven på sig att det vid tillsyn ska fungera tillfredsställande.
              Jag tror att det är det viktigaste.
            </seg>
            <seg n="180d0193">
              Det Jacob Johnson säger om att det har varit stiltje och inte
              hänt något stämmer inte. På område efter område har ändå steg
              tagits. Vi jobbar väldigt hårt med till exempel matsvinn. Vi jobbar
              med farligt avfall. Naturvårdsverket har lämnat en skrivelse efter
              uppdrag från regeringen och från Miljömålsberedningen. Jag menar
              att det händer väldigt mycket positivt. Steg tas i rätt riktning.
            </seg>
            <seg n="0d831a2a">
              Men jag delar Jacob Johnsons uppfattning att om vi här hade kunnat
              presentera en proposition hade vi självklart varit tacksamma och
              nöjda. Men nu kommer vi förhoppningsvis att se en lösning före
              sommaren.
            </seg>
          </u>
          <note type="speaker" n="ee2dedbe">
            Anf. 118 ROGER TIEFENSEE (C):
          </note>
          <u who="roger_tiefensee_08d100" xml:id="i-94f663b2b3381977-0" n="0b70739b" next="i-b70f2078a4e4b6bb-0">
            <seg n="55e55d06">
              Herr talman! Ledamöter! Åhörare som kanske finns på distans och
              inte på läktaren!
            </seg>
            <seg n="124d6e66">
              Vi debatterar miljö- och jordbruksutskottets betänkande 16 om
              avfall och kretslopp. Jag ska upprepa det som jag tror att jag
              sade i förra årets debatt, men det är värt att säga igen, nämligen
              att jag tycker att det är fel att tala om avfall. Jag vill hellre
              tala om resurser. Avfall är en resurs som har hanterats fel och
              därmed inte kan tas till vara. Avfall kan också uppkomma om resurser
              förorenas med kemikalier eller farliga ämnen. Därmed försvåras
              en återanvändning av resurserna.
            </seg>
            <seg n="19527a6c">
              Om man tar naturen som exempel finns det inget avfall där naturligt,
              utan det är resurser i ett kretslopp. Målet för samhället måste
              vara precis detsamma, alltså att skapa resurseffektiva kretslopp
              av material.
            </seg>
            <seg n="9425ba02">
              Helena Leander talade mycket vältaligt om cirkulär ekonomi. Det
              är precis det som det handlar om, att hitta samhälleliga kretslopp
              och samhälleliga resursflöden.
            </seg>
            <seg n="9f8325ef">
              Ett bra exempel på det som har hänt och som har utvecklats inom
              detta område på senare år är utsorteringen av matavfall. Vi hade
              en sådan situation att det fanns ett etappmål, eller delmål, i
              miljömålssystemet till 2010. Jag tror att det då var ungefär lite
              drygt 20 procent av kommunerna som hade utsortering av matavfall.
              Om de stora kommunerna, inte minst Helsingfors, då hade varit
              med på banan hade detta mål nåtts. I Helsingfors fanns det länge
              en ambition och egentligen ett lite flashigt kvittblivningsperspektiv
              att man skulle ha avfallskvarnar. Man skulle köra ned bra resurser,
              förstöra dem på vägen i ett avloppssystem och sedan återvinna
              dem i avloppsreningsverket. Ni vet alla vilka problem vi har med
              rötslam och med att kunna använda den resursen.
            </seg>
            <seg n="2d43f68d">
              Som tur är har Helsingfors backat från detta nu och är med på
              tåget i och med att regeringen, efter förslag från Miljömålsberedningen,
              är tydlig med att det inte bara ska utvinnas näringsämnen. Förut
              var målet att man skulle utvinna näringsämnen. Då kunde man ha
              rötslam eller kompost. Nu är det också tydligt att det ska utvinnas
              näringsämnen och energi. Det styr tydligt mot det som det har
              talats om, alltså biogasutvinning. Då får man biogas, biogödsel
              och väl fungerande kretslopp. Det är värt att understryka att
              det nu har skett. Som Christer Akej nämnde i sitt anförande ligger
              vi nu på helt andra nivåer när riktlinjen från staten är tydlig.
            </seg>
            <seg n="4237c555">
              Herr talman! Sverige ligger långt fram när det gäller att skapa
              resurseffektiva kretslopp. Grunden lades av miljöminister Olof
              Johansson, centerpartist, i början av 90-talet med kretsloppspropositionen.
              Det är kul för mig som centerpartist att kunna säga. Då infördes
              också producentansvaret.
            </seg>
            <seg n="a4827779">
              Man talar nu om avfallshierarkin. Jag tror att Carl Bildt har
              talat om Olles trappa. Det handlar om hur man ska tänka när man
              ska minska uppkomsten av avfall och återanvända saker först och
              främst innan man återvinner via energiutvinning och till sist
              har deponering.
            </seg>
            <seg n="5e8b6ec2">
              Vi är, som sagt var, bra på återvinning. Men målet med kretsloppsarbetet
              var att minska uppkomsten av avfall, eller snarare minska cirkulationen
              av resurser. Att vi ska ha resurseffektiva kretslopp innebär att
              det inte bara är ett mål att återvinna till exempel förpackningar
              utan att minska uppkomsten av förpackningar och minska uppkomsten
              av avfall. Det är just därför som det i fråga om resurshantering
              och kretslopp är viktigt att få in innovation.
            </seg>
            <seg n="1d377b2d">
              Om man är lite osäker på varför det blev som det blev får man
              gå tillbaka till källorna. Jag har pratat med Olof, och det fanns
              en tanke med att det var branschen som fick detta ansvar från
              början just för att man skulle få in innovation. Tyvärr – det
              är viktigt att veta – togs checks and balances, alltså uppföljnings-
              och sanktionsåtgärder, bort senare. Det var Anna Lindh, som var
              miljöminister på 1990-talet, som tog bort dem. Sedan har vi fått
              en många gånger infekterad diskussion om vem som ska ha ansvaret
              för insamlingen. Min känsla är att kommuner och landsting och
              Avfall Sverige, som kanske inte fanns då men som finns nu, egentligen
              aldrig förlikade sig med att de inte fick insamlingsansvaret.
            </seg>
            <seg n="dea74d2f">
              Jag brukar ibland känna att det finns likheter med arbetsmarknadens
              parter. Vi har arbetsgivarparter och arbetstagarparter. Enligt
              svensk modell är det bästa att de kommer överens. Om de inte kommer
              överens springer de till regeringen och ber om lagstiftning för
              att dra åt sitt håll. Jag känner att det lite grann är likadant
              på detta område.
            </seg>
            <seg n="b4f7d577">
              Det bästa är om parterna på denna marknad skulle komma överens.
              Ekecrantz huvudtanke när han lade fram Avfallsutredningens betänkande
              var att han skulle hitta en förhandlingslösning. Men skyttegravarna
              var tyvärr lite för djupa, och han fick tidsbrist. Han lade fram
              ett förslag enligt vilket han principiellt tyckte att man skulle
              flytta insamlingsansvaret. Detta förslag talade om att det skulle
              göras men inte hur .
            </seg>
            <seg n="0595e165">
              Jag har en stor respekt för att man utifrån ett principiellt
              ställningstagande kan vilja förändra huvudmannaskapet för insamling
              av förpackningar och tidningar och föra över det till kommunerna.
              Men då bör man också ha en tanke om hur ett sådant förändrat huvudmannaskap
              ska gå till och hur själva överföringen ska ske.
            </seg>
            <seg n="c586cabf">
              Vi har i dag privata aktörer, när det gäller både fastighetsnära
              insamling och annan form av insamling, som har ett uppbyggt system.
              Ska kommunerna bara ta över detta, eller hur ska själva övertagandet
              ske rent fysiskt? Alla är överens om att vi ska ha ett ekonomiskt
              producentansvar kvar för dem som för ut förpackningar och tidningar
              på marknaden. Men hur ska ersättningen se ut om det är någon annan
              som har insamlingsansvaret? Hur garanterar vi att det inte blir
              kostnadsdrivande för producenterna eller för skattebetalarna?
            </seg>
            <seg n="819a4601">
              Detta ska funka i stora kommuner. Helsingborg och Eskilstuna
              har nämnts här. Och det ska funka i Arvidsjaur och Köping också.
              Det är viktigt. Därför måste man understryka att Avfallsutredningen
              inte gav svar på dessa frågor. Avfallsutredningen gav ett principiellt
              svar på att det skulle ske men inte hur .
            </seg>
            <seg n="b9f79981">
              Herr talman! Det är bara att konstatera att det inte gick att
              göra en proposition och föreslå lagstiftning utifrån underlaget
              från Avfallsutredningen. Hade vi principiellt gjort det hade vi
              sedan under år fått fundera på hur detta ska gå till i praktiken.
              Det hade blivit processer och så vidare. Vi hade fått mycket mindre
              innovation. Ingen hade under den tiden velat investera och öka
              effektiviteten i detta system.
            </seg>
            <seg n="aa581c58">
              Tittar man på reservation 12 från Socialdemokraterna, Miljöpartiet
              och Vänsterpartiet vill de principiellt flytta huvudmannaskapet
              till kommunerna. Jag kan ha respekt för detta principiella ställningstagande.
              Men respekten kräver att man har en aning om hur man skulle vilja
              göra ett sådant överförande. Annars är det inte ansvarsfullt.
            </seg>
            <seg n="a1f1fb1c">
              Det är just därför som regeringen under Miljödepartementet har
              överlämnat denna fråga till en arbetsgrupp. Detta gör man för
              att hitta en långsiktig och stabil lösning som leder till bättre
              service, ökad effektivitet och ett bättre samarbete. Man vill
              gärna, om möjligt, att parterna är överens om hur detta system
              ska funka. Flyttar vi ansvaret till en annan huvudman och fortfarande
              har skyttegravskrig tror jag nämligen inte att världen kommer
              att bli så väldigt mycket bättre heller.
            </seg>
            <seg n="3f8290e4">
              Det gäller alltså att göra det här. Regeringsmakten kräver lite
              ansvar. Det är lätt att som opposition säga: Nu flyttar vi det
              här. När sedan ett sådant principiellt ställningstagande träffar
              verkligheten gäller dock att man också ska kunna genomföra det,
              och Avfallsutredningen lade inte grunden för hur ett sådant genomförande
              skulle gå till.
            </seg>
          </u>
          <note n="2ba52753">
            Med det, herr talman, vill jag yrka bifall till förslaget i betänkandet
            och avslag på samtliga reservationer.
          </note>
          <u who="roger_tiefensee_08d100" xml:id="i-b70f2078a4e4b6bb-0" n="0b70739b" prev="i-94f663b2b3381977-0">
            <seg n="fe61f2d4">
              (Applåder)
            </seg>
          </u>
          <note type="speaker" n="c7f9bddb">
            Anf. 119 IRENE OSKARSSON (KD):
          </note>
          <u who="christina_oskarsson_9f59a4" xml:id="i-a9ef9d814ddefa13-0" n="362cf32c" next="i-d0a286fb48563141-0">
            <seg n="f881dde0">
              Herr talman! Ibland känner man att man skulle vilja recirkulera
              sina tidigare anföranden i dessa ämnen. Med tanke på vad detta
              betänkande heter, nämligen Avfall och kretslopp , kunde det kanske
              vara lämpligt i kretsloppet för vad vi säger i talarstolen också.
              Jag tror att vi till viss del hade kunnat skriva varandras manus
              i dag, herr talman.
            </seg>
            <seg n="d96efdea">
              Att vi vill tala om de här frågorna varje år visar väl också
              på att vi har konstaterat att de är viktiga, och jag har satt
              upp några ord jag tror är viktiga för mig att konstatera. Det
              är förvaltarskap, det är tydlighet och det är långsiktighet.
            </seg>
            <seg n="8795b7a5">
              Detta gör att avfallshierarkin är väldigt central. Det är viktigt
              att vi kan leva upp till den. För någon vecka sedan diskuterade
              vi i kammaren en giftfri vardag, och vi tangerar det i det här
              betänkandet också. En giftfri vardag är egentligen förutsättningen
              för ett hållbart kretslopp – att vi kan hantera våra resurser
              på ett sådant sätt att vi håller dem så rena som möjligt för att
              använda dem så länge som möjligt i så många olika former som möjligt.
            </seg>
            <seg n="56e93bca">
              Vi har från talarstolen hört ett antal exempel på vad vi behöver
              göra, och när jag förberedde detta och läste lite grann kunde
              jag konstatera följande: Som medelsvensk väger de kemikalier jag
              på ett år konsumerar i mina kläder mer än vad jag själv väger.
              Någon här får försöka räkna ut vad jag försöker hålla i vikt,
              men det är ett ganska skrämmande exempel. Det är oerhört skrämmande
              att vi i dag har ett konsumtionsmönster som gör att vi i princip
              inte kan återanvända det här på ett bra sätt.
            </seg>
            <seg n="f95dcb75">
              Samtidigt är det, herr talman, för mig centralt att vi involverar
              det civila samhället i det regeringen nu har satt i gång när det
              gäller målsättningar för återvinning av textilier och så vidare
              – kollegerna har nämnt det tidigare, och jag tänker inte upprepa
              det. I dag är det väl så att vi har ett antal aktörer i vårt samhälle
              som gör stora insatser på området.
            </seg>
            <seg n="2c104342">
              Det handlar inte minst om att använda textilier igen, genom att
              öppna secondhandbutiker där inkomsterna går till behjärtansvärda
              ändamål eller genom att skicka textilierna som sådana till dem
              som av olika skäl har behov av dem. Jag tror att det är mycket
              viktigt att vi tar med de civila aktörerna i arbetet med att utveckla
              det här för framtiden.
            </seg>
            <seg n="facd6948">
              Jag ska inte upprepa vad Roger Tiefensee sade i sin genomgång
              av varför det inte har kommit någon proposition. Jag har dock
              några gånger sagt – och jag upprepar väl det , herr talman – att
              det gäller att det vi nu gör med anledning av hur vi hanterar
              våra resurser fungerar i Helsingfors, Kiruna, Aneby och Ystad.
              Det handlar om insamlingsarbetet vad gäller såväl matavfall som
              det vi har producentansvar för och det som kan komma som nya producentansvar.
            </seg>
            <seg n="de1d0957">
              Det gör också, herr talman, att precis det Roger Tiefensee tryckte
              på är oerhört väsentligt: Det måste vara så att aktörerna i det
              här sammanhanget – våra kommuner, som har ansvaret för insamlingsstrukturerna
              utifrån ett producentansvar – faktiskt kan hjälpa till att forma
              detta på ett bra sätt. Lagar och regler kan vi stifta, och vi
              kan lägga på styrmedel, avgifter och subventioner eller vilken
              väg vi nu väljer att gå. Men har vi inte med aktörerna på banan
              kommer detta inte att fungera.
            </seg>
            <seg n="959c500f">
              Det måste nämligen fungera också för mig som landsortsbo. Även
              om jag får stoppa in det här i bagageluckan på bilen måste jag
              veta att det fungerar när jag lämnar det ifrån mig. Det gör att
              jag tror att den grupp Miljödepartementet nu har tillsatt kommer
              att kunna visa på resultat, och jag känner att man äntligen har
              börjat få insikten att det här är vårt gemensamma ansvar.
            </seg>
            <seg n="ee679bf3">
              När det gäller matavfall, herr talman, har vi konstaterat att
              det inte ska vara något avfall. Vi måste lära oss att använda
              näsan och smaksinnet, och våra andra sinnen, och handla på ett
              sätt som gör att vi konsumerar det vi köper. Det är dock bara
              den ena delen av detta – vi måste också se till att våra grossistled
              och annat hanterar råvarorna på ett sådant sätt att de går att
              använda. Det finns mycket att göra i det här, och jag tror att
              många aktörer även här visar på möjligheterna nu.
            </seg>
            <seg n="b5d4b222">
              Sedan får vi inte begå misstag i diskussionen som gör att vi
              kanske inte kan använda det vi skulle vilja använda. Vi kan utvinna
              biogödsel, som är rent, men vad gör vi med vårt rötslam? Då är
              vi tillbaka, herr talman, i den cirkel jag tycker är oerhört central:
              Vi måste i första hand få ut gifterna ur kretsloppet för att kunna
              återanvända så mycket som möjligt. När vi har fått ut till exempel
              läkemedel och hormonstörande preparat kan vi på ett helt annat
              sätt använda rötslammet för att göda våra åkrar, för att producera
              livsmedel och för att öka möjligheterna att få ett hållbart konsumtionsmönster.
            </seg>
            <seg n="61442586">
              Utifrån den rapport några av oss här i dag fick oss till livs
              på ett lunchseminarium om IPCC-rapporten och just hur vi kommer
              att ha behov av att hitta helt andra strukturer för livsmedelsproduktion
              och livsmedelsförsörjning har vi inte råd med det stora svinn
              som nu sker. Det är moraliskt förkastligt, och vi måste hitta
              strukturer som hjälper till med det. Det arbete som nu pågår i
              Regeringskansliet för att göra detta är ett viktigt steg i rätt
              riktning.
            </seg>
          </u>
          <note n="b91f58c0">
            Med det, herr talman, yrkar jag bifall till förslaget i betänkandet
            och avslag på samtliga reservationer.
          </note>
          <u who="christina_oskarsson_9f59a4" xml:id="i-d0a286fb48563141-0" n="362cf32c" prev="i-a9ef9d814ddefa13-0">
            <seg n="fe61f2d4">
              (Applåder)
            </seg>
            <seg n="dd690cf1">
              Herr talman! I debatten vi precis har lyssnat på sade en av de
              borgerliga ledamöterna att hon önskade att man kunde recirkulera
              ett gammalt anförande, och i det här ärendet känns det nästan
              som att det hade varit helt okej. Här har nämligen inte så mycket
              hänt sedan sist. Det ska vi dock inte göra, utan nu ska vi debattera
              miljö- och jordbruksutskottets betänkande nr 19. Det handlar om
              jakt och viltvård.
            </seg>
            <seg n="9313137b">
              Det är ett tunt betänkande vi behandlar i år, ska jag börja med
              att säga – det är ett motionsbetänkande där egentligen ganska
              få motioner behandlas, och motionerna är på ganska begränsade
              teman. Det finns väl två anledningar till att det är så. Den ena
              är att vi har behandlat många av motionerna tidigare under mandatperioden,
              så de är lagda i en så kallad förenklad behandling och är inte
              uppe för debatt.
            </seg>
            <seg n="5618e8d9">
              Den andra anledningen är att det nog inte har skrivits så många
              motioner på grund av att det ligger en maratonutredning och jobbar
              på jaktlagstiftningsområdet. Det gör att det är ganska svårt att
              bedriva en jaktpolitisk debatt över huvud taget – de argument
              man möts av från majoriteten är att alla frågor ligger i en utredning,
              så man vill inte kommentera dem förrän den är färdig. Utredningen
              ska inte presentera sitt betänkande förrän i december 2015. Det
              är ett ganska effektivt sätt att se till att valrörelsen inte
              kommer att handla speciellt mycket om jaktliga frågor över huvud
              taget.
            </seg>
            <seg n="c608c6d5">
              Jag har absolut ingenting emot att man faktiskt utreder frågor
              innan man fattar beslut, ska jag säga. Jag tycker att det är rimligt
              och rätt att arbeta på det sättet. Men när man tillsätter en utredning
              som ska jobba i två och ett halvt år ställer jag mig ändå frågan
              varför man har bakat in allt i denna utredning. Det hade varit
              ganska rimligt, kan jag tycka, att plocka ut ett antal frågor
              och bereda i en egen ordning – till exempel de två tillkännagivanden
              man faktiskt har att genomföra.
            </seg>
            <seg n="3a7f6586">
              Riksdagen har beslutat att ändra reglerna vad gäller fjälljakten,
              och riksdagen har beslutat att man ska hantera frågan om dubbelregistreringen.
              Att stoppa in dessa frågor i en utredning som ska se över jaktlagstiftningen
              under en väldigt lång period är nog både på och kanske till och
              med över gränsen för vad som är acceptabelt. Min moraliska gräns
              för hur man hanterar politiska beslut är i alla fall väl passerad
              med den hanteringen.
            </seg>
            <seg n="99bf79a2">
              Nåväl, herr talman, det där har jag kritiserat förut. Jag har
              en stark känsla av att jag kommer att få anledning att kritisera
              den hanteringen igen, men jag ska inte uppehålla kammaren med
              att repetera kritiken kring de två olika frågorna i detalj. Det
              finns som sagt gamla protokoll på det.
            </seg>
            <seg n="a4abef45">
              Dagens betänkande handlar bland annat om jaktens kostnader. Den
              motion som ligger till grund för detta kritiserar att man i Jämtland
              kraftigt har höjt priserna på jaktkort för småviltsjakt i fjällen.
            </seg>
            <seg n="a59d93f5">
              Det där med kostnader för jakten har jag försökt lyfta fram ett
              antal gånger genom åren, men det har varit ganska svårt att få
              en saklig och bra debatt om det. Det tycker jag är synd. Är det
              någonting som jag ser som en uppgift för politiken är det faktiskt
              att se till att jakten i det här landet ska vara folkets jakt.
              Vi ska absolut satsa på turism och på upplevelseindustri, men
              vi måste ändå begripa att den stora delen av den svenska viltvården
              bedrivs av helt vanliga människor som bor i de områden där jakten
              bedrivs. Det är också dem vi ska värna med våra politiska beslut,
              åtminstone ur min ideologiska synvinkel.
            </seg>
            <seg n="34b7741c">
              Om vi inte hade engagerade jägare och engagerade jaktlag som
              hanterar jakten och viltvården där de bor skulle den viltvårdande
              delen ramla bort. Om jakt bara ska bedrivas av troféjägare, som
              har råd att köpa dyr och exklusiv jakt, kommer det inte alltid
              att vara de rätta djuren i stammarna som beskattas. Risken är
              stor att det blir precis tvärtom.
            </seg>
            <seg n="e972bdd6">
              Det är inte de rika troféjägarna som i december står med snö
              upp till låren och passar på en liten fjolårskviga när jaktkamraterna
              skidar runt i djupsnön, eftersom det är för mycket snö och för
              kallt för att använda hund. Det är ett exempel på den väldigt
              oglamourösa sidan av jakt. Det är ett exempel på den väldigt oglamourösa
              sidan av jakt som vi inte får rika troféjägare att ägna sig åt.
              Den bedrivs av hängivna jägare och viltvårdare som bor där viltet
              finns, de som på riktigt jobbar för att viltstammarna ska bli
              långsiktigt hållbara.
            </seg>
            <seg n="3729b97a">
              Den svenska viltvården är helt beroende av de här människorna,
              och det svenska samhället är helt beroende av en god viltvård.
              Då ska inte staten vara den som driver upp priser på jakten, så
              att de inte längre kan delta i den utan att det bara blir de tillresta
              jägarna som kan och får ta del av jakten.
            </seg>
            <seg n="54a87ce3">
              I det här fallet handlar småviltsjakten i fjällen om jakt på
              statlig mark. Men frågan var också uppe ganska nyligen i näringsutskottet,
              och då handlade det om Sveaskogs arrendepriser. Även där reserverade
              vi oss då mot den borgerliga politiken.
            </seg>
            <seg n="f2ce2cdc">
              Jag tycker helt enkelt att om staten ska lita på och litar på,
              vilket man ju gör, att jägarna ska sköta viltvården är det också
              statens uppgift att se till att de som bor nära viltet har tillgång,
              och kanske till och med förtur, till jakten till ett rimligt pris.
            </seg>
            <seg n="470f0d1b">
              En annan motion i betänkandet handlar också om tillgången till
              jakt, fast ur ett helt annat perspektiv. Den handlar om funktionshindrades
              tillgång till jakt.
            </seg>
            <seg n="6fe9fdbe">
              I dag kan man få dispens från förbudet att använda terrängfordon
              vid jakt, men det är allt annat än lätt. Dels är tillstånden tidsbegränsade,
              dels gäller de bara på ett visst område. Det gör att du som funktionshindrad
              jägare, till skillnad från alla andra jägare, har svårt att bedriva
              jakt på olika ställen. Det är diskriminering.
            </seg>
            <seg n="2614e006">
              Vi har i dag ungefär 200 jägare som har en funktionsnedsättning
              som kräver att de har ett motorfordon för att kunna jaga. Jag
              tror att det finns ett ganska stort mörkertal när det gäller funktionshindrade
              jägare som inte ens har försökt att söka tillstånden.
            </seg>
            <seg n="9e1b4612">
              De regler som försvårar för funktionshindrade att delta i jakt
              måste ändras. Vi lever inte upp till FN-konventionen om rättigheter
              för personer med funktionsnedsättning. Och det är väldigt nedslående
              att i betänkandet läsa regeringspartiernas uppfattning att det
              räcker gott som det är. Det visar på en helt annan människosyn
              än den som jag står för.
            </seg>
            <seg n="e80fe2ab">
              Även i detta jaktbetänkande, som i alla andra under de senaste
              sju åren, hanteras frågan om vildsvinsstammen. Jag tror inte att
              det finns någon som är nöjd med vildsvinsförvaltningen i dag,
              eller gör det det? Om någon från den borgerliga sidan är nöjd
              med hur det ser ut i dag får man gärna förklara varför för mig.
              Uppenbarligen görs det för lite. I betänkandet hänvisar man återigen
              till denna maratonutredning. Men det finns faktiskt en förvaltningsplan
              som man kan uppdatera, så gör det då!
            </seg>
            <seg n="0d002e7d">
              Det fungerar uppenbarligen inte. Jordbruket lider rätt stora
              skador ekonomiskt och arbetsmässigt av vildsvinens framfart. Vi
              har stora problem i trafiken med trafikolyckor. Vi kan inte vänta
              flera år på åtgärder. Lite politisk handlingskraft vore att föredra
              på det här området.
            </seg>
            <seg n="8f1c5d7d">
              I dag har vi ganska många jägare som saknar jaktmarker. Vi har
              samtidigt en alldeles för stor stam av ett attraktivt jaktbart
              vilt som vi behöver skjuta av mer av. Ska den ekvationen verkligen
              behöva vara olöslig för en regering i det här landet? Gör om och
              gör rätt! Det räcker inte som det är nu.
            </seg>
            <seg n="e6aa9567">
              Sammanfattningsvis, herr talman, kan jag konstatera att på det
              här området händer ingenting. Den här mandatperioden har jaktfrågorna
              lagts på hyllan av den sittande regeringen. Det ska dock sägas
              att en ny älgjaktslagstiftning är sjösatt, och det är bra. Den
              håller just nu på att utvärderas, och innan betänkandet har kommit
              kan vi inte heller diskutera den.
            </seg>
            <seg n="2ddc2f90">
              Vargpolitiken, som ju inte behandlas i betänkandet, ligger under
              en stor blöt filt just nu, och detta medan en väldigt handlingsförlamad
              regering sitter och tittar på. Kanske tror ni att den där blötfilten
              ska torka av sig själv och bara dunsta bort och att alla problem
              sedan är lösta. Då kan jag avslöja att det inte kommer att hända.
              Det kommer att krävas politisk handlingskraft även här.
            </seg>
            <seg n="ddfe68a5">
              Jaktlagstiftningen och tillkännagivandena om fjälljakten och
              dubbelregistreringen är inlåsta i en maratonutredning. Frågan
              om myndighetsansvaret för jaktfrågorna är färdigutredd, men där
              vill regeringen inte lägga fram något förslag alls. Här levereras
              ingenting. Det är alldeles uppenbart att vi behöver ett regeringsbyte
              för att några initiativ ska tas över huvud taget i jaktpolitiken
              framöver.
            </seg>
            <seg n="7a51e5b1">
              Då det här är den sista jaktdebatten i riksdagens kammare för
              den här mandatperioden vill jag passa på att tacka riksdagsledamöterna
              i miljö- och jordbruksutskottet för en åtminstone stundtals vital
              och saklig debatt i frågorna.
            </seg>
          </u>
          <note n="9c8896a4">
            Överläggningen var härmed avslutad.
          </note>
          <note n="9cf520d7">
            20 § Jakt och viltvård
          </note>
          <note n="9eebb862">
            Kammaren biföll utskottets förslag att ärendet fick avgöras efter
            endast en bordläggning.
          </note>
          <note n="62079c6a">
            Anf. 120 HELÉN PETTERSSON i Umeå (S):
          </note>
          <note n="05bd8bb9">
            Jag vill också passa på att yrka bifall till reservation nr 1.
          </note>
          <note type="speaker" n="f8c8c730">
            Anf. 121 HELENA LEANDER (MP):
          </note>
          <u who="helena_leander_75e865" xml:id="i-2a959c9bb9c609a6-1" n="c24bade0">
            <seg n="a4a3eef3">
              Herr talman! Jag är rädd att jag överskred min talartid lite
              grann i den förra debatten, så som kompensation och gåva till
              er denna vackra kväll tänker jag tala lite kortare den här gången
              i stället.
            </seg>
            <seg n="9a4c858e">
              Det är, som Helén Pettersson sade, ett ganska tungt betänkande,
              och det pågår en jaktlagsutredning. Jag tänker dessutom snäva
              in mig och tala utifrån ett annat perspektiv än det som oftast
              tas i de här debatterna.
            </seg>
            <seg n="5b4d2666">
              Det saknas inte politiker som företräder jägarnas intresse i
              jaktpolitiken, så jag tänker helt koncentrera mig på några andra
              som i högsta grad är berörda, nämligen de jagade djuren. Då tänker
              jag inte i första hand på djuren som representanter för en art
              och bärare av biologisk mångfald, även om den aspekten absolut
              är nog så viktig och brukar komma upp när vi diskuterar rovdjur
              och sådana lite livliga saker, utan jag tänker i det här sammanhanget
              mest på djuren som individer.
            </seg>
            <seg n="0c761921">
              Om jag vore djur skulle jag bra mycket hellre vara en älg och
              få en kula i nyllet än att vara en kyckling och växa upp i en
              lite mer djurfabriksliknande miljö. Är man ett vilt djur får man
              åtminstone ett liv i frihet innan man dödas med ett förhoppningsvis
              välriktat skott, i motsats till vissa av lantbruksdjuren som inte
              ens har möjlighet att utföra de naturliga beteenden som de ska
              ha rätt till enligt djurskyddslagen. Därmed inte sagt att jakten
              kan slå sig till ro, utan som jägare måste man naturligtvis alltid
              jobba med de jaktetiska frågorna.
            </seg>
            <seg n="47f0200c">
              En av de frågor som ständigt är aktuell är frågan om skadskjutningar.
              Tyvärr är det lite si och så med skadskjutningsfrekvensen, inte
              minst inom hageljakt på fågel men också när det gäller vissa andra
              jaktformer. Här behöver man ha ett ständigt arbete med att få
              ned dessa siffror. Ett sätt kan vara att ha årliga skjutprov,
              vilket många har frivilligt, men vi kan se till att det blir ett
              krav för att man ska få jaga under året så att man vet att man
              är träffsäker och på så sätt kan minska risken för lidande hos
              djuren.
            </seg>
            <seg n="1f3583a5">
              Ett annat arbete handlar om vilka jaktformer som ska vara tillåtna.
              Det finns fortfarande en del jaktformer som kan orsaka stort lidande
              hos djuren såväl fysiskt som psykiskt. Jag tänker till exempel
              på fälljakt, levande fångst, av djur där djuren i sina desperata
              försök att ta sig ut både kan åsamka sig fysiska skador och kan
              utsättas för stor stress. Grytjakt är också en stressande jaktform.
              Det gäller även jakt med levande lockbete, framför allt duvor
              vid fångst av duvhök. Det är en stressande situation för de duvor
              som är lockbeten. Sådana här jaktformer behöver vi se över så
              att vi behåller bara de jaktformer som har en acceptabel jaktetik.
            </seg>
            <seg n="c8d52406">
              Jägarorganisationerna spelar såklart en viktig roll när det gäller
              att bevaka de jaktetiska frågorna. Man måste ständigt ha denna
              diskussion inom sina egna led. Det är också viktigt att ta vara
              på djurskyddsorganisationernas kompetens i denna fråga, för de
              företräder djuren. I många delar av vårt samhälle har den som
              är berörd möjlighet att överklaga ett beslut, men det blir av
              naturliga skäl lite svårt när den som är berörd är ett djur. Vi
              behöver någon som kan företräda djurskyddsintresset. Därför behöver
              vi ge talerätt till djurskyddsorganisationer i relevanta jaktfrågor.
              Vi har något motsvarande för miljöorganisationer på olika områden,
              men nu tänker jag på organisationer som företräder det enskilda
              djuret ur ett jaktetiskt perspektiv. Det gäller att se över att
              jakten hela tiden håller en acceptabel etisk nivå som inte åsamkar
              djuren mer lidande än nödvändigt.
            </seg>
            <seg n="0783ed0e">
              Herr talman! Det var lite om jakt ur djurens perspektiv, och
              jag nöjer mig med det. Jag yrkar bifall till reservation nr 4.
            </seg>
          </u>
          <note type="speaker" n="ad369ce0">
            Anf. 122 JOSEF FRANSSON (SD):
          </note>
          <u who="josef_fransson_b32cdd" xml:id="i-b970350cf8af3823-3" n="509e063f">
            <seg n="506ba86f">
              Herr talman! Nu debatterar vi alltså betänkande MJU19 Jakt och
              viltvård . Givetvis står Sverigedemokraterna bakom alla sina reservationer,
              men för tids vinnande yrkar jag endast bifall till reservation
              nr 6 om vildsvinsförvaltning.
            </seg>
            <seg n="8b3214c4">
              Som en liten inledning vill jag passa på att nämna den nu högaktuella
              frågan om det stundande förslaget om skärpningar av vapenlagen.
              Sverigedemokraterna tycker att hela diskussionen kring detta är
              högst märklig. Vi kan verkligen inte se att legalt vapeninnehav
              är ett problem kopplat till grov kriminalitet. Det skjuts ganska
              bra runt om i våra samhällen och förorter. I till exempel Göteborg
              har det skjutits mycket på senare tid.
            </seg>
            <seg n="acbc0a03">
              Men att göra det svårare för jägare och sportskyttar att köpa
              och inneha legala vapen och ammunition är inte bara dumt utan
              ett sätt att försöka kamouflera regeringens misslyckade politik
              på det rättsvårdande området. Kriminaliteten som involverar illegala
              vapen står givetvis helt opåverkad, för dessa vapen kommer ju
              in i Sverige på annat sätt.
            </seg>
            <seg n="5f400fe7">
              Detta riskerar bara att leda till ökat krångel, högre kostnader
              och på svaga grunder indragna vapenlicenser för Sveriges alla
              laglydiga sportskyttar och jägare.
            </seg>
            <seg n="c15d0f5e">
              Vi måste givetvis vänta och se vad det blir för lagförslag i
              detalj, men jag kan redan nu säga att Sverigedemokraterna inte
              tänker medverka till några sådana skärpningar.
            </seg>
            <seg n="253ec85d">
              För två år sedan gick jag i tankarna att skaffa jaktlicens, och
              nu har så skett. Jag kommer säkert inte att bli någon storjägare,
              men att komma ut på älgjakt skapar givetvis nya arenor för kunskapsinhämtning
              som får ett värde i det politiska arbetet. Att ta jägarexamen
              ger en bredare kunskap om djur, natur och viltvård. Jag rekommenderar
              det till dem som ännu inte har gjort det.
            </seg>
            <seg n="b107897e">
              Jakt som hobby, rekreation och intresse är en bred folkrörelse
              i Sverige. Runt 270 000 svenskar ger sig varje år ut och jagar
              älg. Jag menar att jakten är en ren nödvändighet där vi mycket
              genom frivilliga insatser vårdar Sveriges bestånd av olika slags
              vilt.
            </seg>
            <seg n="00af36a3">
              Det är högst angeläget att förvalta bestånden av en lång rad
              viltarter, inte minst för att minska antalet allvarliga trafikolyckor
              och för att begränsa skador och kostnader för många av de landsbygdsnäringar
              som finns i vårt avlånga land. Klövviltet kan på många håll skapa
              stora kostnader för Sveriges kanske viktigaste exportnäring, skogsindustrin,
              och vildsvinen kan böka upp markerna och ställa till med oreda
              i både odlingslandskap och privatpersoners trädgårdar.
            </seg>
            <seg n="abfa0018">
              Ytterligare en allvarlig konsekvens av den på sina håll skenande
              vildsvinspopulationen är att de bökar upp marken i beteshagar
              och därmed drar upp jord i gräset som mjölkkorna får i sig. Problemet
              med detta är att de jordsporer korna får i sig kan leda till allvarliga
              juverinflammationer.
            </seg>
            <seg n="7d0aa398">
              Herr talman! Det finns såklart vissa intressekonflikter mellan
              jägare och andra intressen. Här måste det därför föras en bra
              dialog där alla parter får vara delaktiga i besluten. Det är otroligt
              viktigt att det finns en jägarkår som vill och kan hålla efter
              bestånden på ett bra sätt och också stå för eftersök när bilister
              krockat med djur som kanske skadats och sprungit i väg.
            </seg>
            <seg n="c88c1b40">
              Intressekonflikt uppstår förstås ibland eftersom jägarna såklart
              vill ha stora bestånd av vilt. Jag behöver inte gå längre än till
              mig själv. När jag var ute på älgjaktspremiär satt jag i två dagar
              utan att se annat än fåglar. Det var givetvis mindre kul. Samtidigt
              har skogsägare, jordbrukare och trafikanter intresse av att bestånden
              är lite mindre. Framför allt har det blivit konflikt om vildsvinsbestånden
              på senare år. De börjar också bli ett rejält problem när det gäller
              trafikolyckor.
            </seg>
            <seg n="842b875f">
              Sverigedemokraterna tror att en mer intensiv förvaltningsjakt
              skulle behöva bedrivas lokalt på många platser runt om i landet
              för att begränsa de skador som vildsvin ger upphov till. En god
              vildsvinsförvaltning måste givetvis ske i samförstånd med jägarkåren,
              och incitamenten att jaga vildsvin behöver öka.
            </seg>
            <seg n="59aef79a">
              I dag är vildsvinsjakten exempelvis omgärdad av ett bromsande
              regelverk gällande hur man tillåts hantera köttet. Man tvingas
              skicka köttet via en vilthanteringsanläggning för att få sälja
              köttet vidare till vänner, bekanta eller andra. När den egna frysen
              är full där hemma blir därför incitamenten att medverka till att
              förvalta vildsvinsstammen små. Här kan potentialen förbättras
              om man lättar upp regelverket.
            </seg>
            <seg n="e2e90308">
              Vildsvin är för övrigt ett ganska svårjagat vilt då det är nattaktivt
              och således måste jagas under dygnets mörka timmar. För att öka
              jakten på vildsvin vore det även här önskvärt att lätta på regelverket.
              Fler hjälpmedel bör tillåtas utan byråkratiskt besvärliga dispenser,
              inte minst när det gäller belysning, åtelkameror och mörkersikte.
              Det skulle också vara gynnsamt om man fick fram och godkände fler
              vildsvinsfällor.
            </seg>
            <seg n="9929c09a">
              Regeringen borde ta initiativ till en reform av reglerna för
              jakt på vildsvin i syfte att intensifiera förvaltningsjakten.
              Jag yrkar bifall till reservation 6.
            </seg>
            <seg n="e7a537d7">
              Herr talman! Till sist skulle jag vilja säga några ord om jakt
              och handikapp. Det finns personer i Sverige som är både handikappade
              och jaktintresserade. För att komma ut i skog och mark behöver
              de använda sig av terrängkörningsfordon. Detta kräver dock dispens,
              och det är givetvis helt i sin ordning. Men när dispensen väl
              är godkänd och det är konstaterat att personen med funktionsnedsättning
              verkligen behöver hjälpmedlet gäller dispensen bara på en begränsad
              yta. Detta gör att den funktionshindrade tvingas söka flera dispenser
              om denne vill jaga på andra områden.
            </seg>
            <seg n="889b9c65">
              Med tanke på att detta berör ett relativt litet antal motorfordon
              tycker jag att det nästan är lite småaktigt att hålla sig fast
              vid gällande regelverk. Genom att låta dispensen gälla i hela
              landet efter ett enda beviljande skulle man förenkla för den funktionsnedsatte
              att delta på lika villkor i jakten. Detta känns inte minst principiellt
              viktigt.
            </seg>
          </u>
          <note type="speaker" n="0a63eb34">
            Anf. 123 JENS HOLM (V):
          </note>
          <u who="jens_holm_9bd66a" xml:id="i-4e034c03c1dabaef-0" n="99819a7a">
            <seg n="7284c55f">
              Herr talman! Jag skulle vilja börja med att anknyta till det
              som Helén Pettersson från Socialdemokraterna sade: Det ärende
              som vi debatterar nu är ett tunt ärende. Ett av skälen till det
              är att regeringen har begravt nästan alla de viktiga jaktfrågorna
              i en mastodontutredning som ska hålla på att utreda i många år.
              Detta är inte den enda känsliga fråga som regeringen löser på
              det här sättet – genom att lägga den i en utredning. Det verkar
              vara regeringens praxis; det är så här man löser svåra problem.
              Så tycker inte jag att en ansvarsfull regering ska agera.
            </seg>
            <seg n="0f1cd339">
              Jag tänker särskilt på småviltsjakten, som vi gemensamt här i
              kammaren har fattat beslut om. Det måste bli någon ordning på
              den. Problemet kommer att fortsätta att bestå i många år till
              därför att regeringen utreder i stället för att leverera det som
              vi har beslutat om här i kammaren.
            </seg>
            <seg n="e2f03f16">
              Jag skulle vilja säga att jakt är en viktig syssla i Sverige,
              inte minst för människor som bor på landsbygden. Jakt är någonting
              som engagerar tusentals svenskar. Till skillnad från i många andra
              länder är jakt en verksamhet som engagerar vanligt folk. Det är
              inget överklassnöje. Jag tycker att den folkliga förankringen
              är viktig. Det är därför vi i Vänsterpartiet har ställt oss bakom
              reservation nr 1, som jag härmed yrkar bifall till. Den handlar
              om att priset för att jaga inte får bli för högt. Jakt får inte
              bli en klassfråga. Åtminstone på den statliga marken är detta
              någonting som vi politiker kan besluta om. Jag vill understryka
              att om man håller nere priserna på att jaga innebär inte det med
              automatik att det är fler djur som jagas. Detta löses inte av
              priser, utan det bestäms på andra områden.
            </seg>
            <seg n="48640fc5">
              Jag tycker också att det är viktigt att se jakten ur det andra
              perspektivet, nämligen ur de jagades – djurens – perspektiv. Vi
              i Vänsterpartiet vill ha ordning och reda i den svenska jakten,
              och vi vill se till att jakt så långt som möjligt ska bedrivas
              på djurens villkor. Det innebär att plågsamma jaktformer inte
              ska förekomma i Sverige. Det är därför vi i Vänsterpartiet inte
              vill ha till exempel grytjakt. Vi vill inte att man ska kunna
              använda sig av levande lockbeten. Vi tycker att den så kallade
              godsjakten, där man föder upp fasaner, änder och gäss bara för
              att människor ska kunna komma dit och betala tusentals kronor
              och sedan skjuta på djuren, är en företeelse som leder till ett
              helt oproportionerligt lidande för djuren.
            </seg>
            <seg n="d9da04c1">
              Vi i Vänsterpartiet är nöjda med vad många jaktlag gör i Sverige
              när de kräver till exempel obligatoriska skjutprov för dem som
              ingår i ett jaktlag. Det är bra, för då minimerar man risken för
              skadskjutningar, det vill säga att man inte träffar djuren rätt
              när man är ute. Vi i Vänsterpartiet tycker att detta borde vara
              en självklarhet för alla jaktlag i Sverige. Det är därför vi vill
              reglera detta så att det också blir så att obligatoriska skjutprov
              ska gälla för alla som ska ut och jaga när det är säsong. Därför
              har vi i Vänsterpartiet en gemensam reservation med Miljöpartiet
              – reservation nr 4, som jag härmed yrkar bifall till. Den rör
              just obligatoriska skjutprov och att plågsamma jaktformer inte
              ska förekomma.
            </seg>
            <seg n="a28fa0e7">
              Vi i Vänsterpartiet vill att de som företräder djuren ska kunna
              vara med och fatta beslut om det som rör just de vilda djuren,
              exempelvis licensjakt på varg eller fällfångst på lodjur. Därför
              tycker vi att det borde vara självklart att djurskydds- och djurrättsorganisationer
              kunde överklaga sådana här beslut så att just de organisationer
              som företräder djuren är med i processen.
            </seg>
            <seg n="43cf8eec">
              Det är få områden, skulle jag vilja säga, som är så illa skötta
              av den borgerliga regeringen som den svenska jakt- och rovdjurspolitiken.
              Antingen drar man svåra frågor i långbänk eller så fattar man
              panikbeslut om jakt på våra fem rovdjur: björnar, vargar, lodjur,
              järvar och kungsörnar. Vi har en praxis i Sverige – och vi har
              även förbundit oss till internationella konventioner – att dessa
              arter, precis som andra arter och habitat, självfallet ska skyddas.
            </seg>
            <seg n="a2bbf017">
              Människor reser från hela världen för att komma till den svenska
              naturen och njuta av våra djur och vårt naturliv. Samtidigt har
              regeringen nyligen fattat beslut om hur stora dessa populationer
              av våra rovdjur får vara. Vi kan ta exemplet vargar. Där har regeringen,
              uppbackad av Sverigedemokraterna, fattat beslut om att det räcker
              med någonstans mellan 170 och 270 vargindivider i Sverige. Det
              är långt under det antal vargar som finns i Sverige i dag, och
              helt i strid med vad forskningen rekommenderar. Samma sak gäller
              till exempel regeringens egen rovdjursutredning, som landade på
              en siffra som var långt över detta spann. Snart därefter utropade
              regeringen licensjakt på vargar – någonting som sedan, tack och
              lov, stoppades i domstol.
            </seg>
            <seg n="8e351eb0">
              På samma oprofessionella och – skulle jag säga – opportunistiska
              sätt har regeringen hanterat även de övriga rovdjuren. Man har
              helt enkelt bara höftat till med siffror, helt i strid med forskarnas
              rekommendationer, med det uppenbara syftet att öppna för jakt
              på dessa arter.
            </seg>
            <seg n="191633e4">
              Jag tycker att detta hanterande är ovärdigt en rättsstat som
              Sverige. Det är också ovärdigt ett land som säger sig vilja värna
              djur, natur och biologisk mångfald. Vi i Vänsterpartiet tycker
              att vi måste hitta breda lösningar både för att värna våra rovdjur
              och för att vi ska kunna få en jaktpolitik som fungerar. Jag beklagar
              att regeringen inte har eftersökt dessa breda lösningar. Antingen
              drar man som sagt de svåra frågorna i långbänk eller så fattar
              man ogrundade beslut som leder till att hotade arter kan jagas
              i vårt land, helt i strid med svensk praxis och internationell
              rätt.
            </seg>
            <seg n="b01c60c8">
              Kan verkligen inte regeringen bättre? Nej, uppenbarligen inte.
              Det är dags för en ny regering.
            </seg>
          </u>
          <note type="speaker" n="9020e52d">
            Anf. 124 BENGT-ANDERS JOHANSSON (M):
          </note>
          <u who="bengt-anders_johansson_83689f" xml:id="i-3bd1c0a8f7001e64-0" n="8e882d6e">
            <seg n="fae4eb84">
              Herr talman! Inledningsvis vill jag yrka på att vi ställer oss
              bakom förslaget i betänkandet i sin helhet och avslag på de reservationer
              som här har yrkats bifall till.
            </seg>
            <seg n="ddbe2d0b">
              Jag tänker uppehålla mig vid fyra olika områden: viltvårdens
              betydelse för landet, lite perspektiv på vad som har hänt, inte
              minst mot bakgrund av det anförande vi hörde från Helén Pettersson
              där man kunde få uppfattningen att ingenting har hänt, lite grann
              om betänkandet som sådant och till sist lite grann om vad som
              finns runt hörnet och vad det finns för behov av att påverka framöver.
            </seg>
            <seg n="067c8432">
              Herr talman! Jag börjar med viltvårdens betydelse. Det var någon
              som sade här tidigare att det finns ett oerhört starkt stöd för
              den svenska jakten. Jag tror till och med att det var Jens Holm
              som sade att det är så. Där är vi helt överens, och det ska vi
              slå vakt om, därför att förankringen är så bred. I stort som smått
              är detta en oerhört stor tillgång för Sverige.
            </seg>
            <seg n="d1e13cf2">
              Den egentliga och riktiga förvaltningen påstår jag började 1938,
              vilket inte är så långt ifrån hundra år sedan. Då fick Svenska
              Jägareförbundet i uppdrag av staten att medverka till en förvaltning
              av de svenska viltstammarna, vilket jag tycker att de har skött
              på ett bra sätt. Det uppdraget har de, och jag tycker att det
              ska finnas kvar.
            </seg>
            <seg n="1101ee3c">
              Jag påstår också att detta kanske har lett fram till världens
              bästa frilevande viltstammar – världens bästa frilevande viltstammar.
              Att det finns viltstammar inom hägn på olika håll i världen vet
              jag. Jag har besökt dem. Men det här handlar om frilevande viltstammar.
              Jag tycker att vi ska tacka de viltvårdare som har ägnat mycket
              energi och kraft åt att skapa detta.
            </seg>
            <seg n="ed461384">
              Effekten av detta är att vi har fått en biologisk mångfald när
              det gäller viltförvaltningen som är oerhört positiv. Som en positiv
              bieffekt av detta har vi dessutom fått ett väldigt bra livsmedel
              till många svenskar. Det vilda köttet är nog det klimatsmartaste
              kött man över huvud taget kan äta. Dessutom har de vilda djuren
              i normalfallet haft en utomordentligt bra levnad. De är fria i
              naturen, de äter det de vill och största delen av året är de helt
              i fred. Det här har till och med blivit så uppmärksammat att regeringen
              har gett ett specifikt uppdrag i Matlandet Sverige att utveckla
              just viltmat som livsmedel, vilket jag hälsar med stor tillfredsställelse.
            </seg>
            <seg n="0ed1725b">
              Som också har sagts här tidigare spelar det här en otroligt stor
              roll för rekreation och inte minst folkhälsa och en viktig social
              roll, då många åker hem för att delta i inte minst älgjakten,
              som är den kanske största händelsen på jaktåret för många.
            </seg>
            <seg n="f8d15bc3">
              Herr talman! Jag övergår till att prata lite grann om perspektiv.
              Jag kom till riksdagen 2002. Precis innan dess, 2001, hade man
              fattat ett jaktbeslut. Det följdes ganska snart av en stark kritik
              när det gällde rovdjurstillväxten i vårt land. Vi hade ingen utvecklad
              allians i det läget, men vi fyra partier som var i opposition
              var tydliga med att regeringen måste tillsätta en utredning. Efter
              mycket om och men påstår jag att vi lyckades få den dåvarande
              socialdemokratiska regeringen att tillsätta en jaktutredning,
              och det var bra.
            </seg>
            <seg n="c418e63b">
              När Alliansen fick möjlighet att regera landet från 2006 var
              vi tydliga med att vi ville komma närmare människorna när det
              gällde besluten om viltförvaltningen. Det var därför vi skapade
              viltförvaltningsdelegationerna, som nu håller på att hitta sina
              former. De är inte fulländade än, men de är på väg att hitta sina
              former. Jag anser att de behöver få betydligt mycket mer beslutanderätt
              än vad de har i dag, och jag tror att den kommande utredningen
              kommer att visa att det är i den riktningen som vi ska gå.
            </seg>
            <seg n="34896fcf">
              Vi införde ganska snabbt också § 28 som innebär att man kan få
              freda sina djur utan att ha ett myndighetsbeslut innan. Det fanns
              tidigare en § 28 som var omöjlig att tillämpa om man skulle rädda
              ett djur. Skulle man tillämpa den paragrafen enligt den gamla
              lagstiftningen och den gamla regeringen med socialdemokratisk
              färg var djuret dött innan man kunde skrida till verket.
            </seg>
            <seg n="32e54c1d">
              Detta har skötts bra och tagits emot väl. Jag tror inte att det
              finns någon § 28-skjutning hitintills som har varit felaktig.
            </seg>
            <seg n="de8df624">
              Vi har dessutom infört en ny älgförvaltning, som också håller
              på att finna sin form. Det är också positivt. Den är inte färdigutvecklad
              men är på väg. Sedan har vi infört en ny rovdjursförvaltning,
              som bland annat innebär att vi har gett ökat stöd till ersättning
              för de skador som rovdjuren ställer till med men också ökat bidrag
              till stängsel för att minska konflikterna. Allt har pekat rätt
              när det gäller rovdjursförvaltningen. Trots detta har vi blivit
              mer eller mindre utsatta för systematiska överklaganden som har
              satt utomordentligt stora käppar i hjulet. Men trots detta, herr
              talman, är vi nu på väg, tror jag, att hitta en balans i de här
              resonemangen så att vi kan ha en förvaltning värd namnet senast
              nästkommande år.
            </seg>
            <seg n="5ce67fc1">
              Jag måste också nämna vildsvinen, som mer eller mindre är ett
              helt nytt vilt och som har vuxit till kolossalt snabbt. Detta
              har medfört att det har gjorts ett antal förändringar i jaktförordningen
              när det gäller hur man ska kunna komma åt den här snabba tillväxten.
              Det finns ingen slutgiltig lösning än, men jag vågar säga att
              det inte finns något vilt i vår fauna som har mer jakttid. Jag
              påstår att det nu ligger mycket ansvar på markägarna att lösa
              den här uppgiften. Jag delar Helén Petterssons uppfattning att
              man kanske också måste vara beredd att släppa in marklösa jägare
              för att hjälpa till i den här förvaltningen.
            </seg>
            <seg n="367464d4">
              Jag ska gå över till att prata lite grann om betänkandet, herr
              talman. Jag kan konstatera att det egentligen finns en utomordentligt
              stor samstämmighet i de här frågorna, och det är väldigt positivt,
              inte minst när det gäller vårt största oppositionsparti, Socialdemokraterna.
              Därför ter det sig lite märkligt att man har en, tycker jag, ganska
              onödig reservation där man talar om vildsvinsförvaltningen. Man
              säger att regeringen inte har gjort tillräckligt, men man har
              inte ett enda förslag på vad det är som ska göras mer än att uppdatera
              en förvaltningsplan. Det säger ingenting om vilken inriktning
              Socialdemokraterna egentligen vill ha, och det är lite förvånande.
              Jag betecknar den här reservationen snarast som en onödighetsreservation,
              men varje parti har ju möjlighet att reservera sig för vad man
              vill.
            </seg>
            <seg n="a214fe8a">
              När det gäller en annan reservation här som handlar om djurskyddet,
              och som både Helena Leander och Jens Holm har varit uppe och talat
              sig varma för med djuren som utgångspunkt, lät jag kolla upp de
              uppgifter som man använder i reservationen. Man säger att 14 procent
              av älgarna och 33 procent av björnarna skadskjuts. De uppgifter
              som jag har fått del av nu är att 2013, alltså den senaste jakten,
              var andelen skadskjutningar 2 procent både när det gäller björn
              och när det gäller älg. 2 procent är alltså två djur av 100. Det
              är 2 procent för mycket, så jag tar inte det i försvar, men jag
              tycker att det är lite pinsamt att man använder så felaktiga siffror
              i en reservation.
            </seg>
            <seg n="8f6aceda">
              I samma reservation talar man om räv och gås, tror jag att det
              var. Uppgifterna som anges där är 30 år gamla och dessutom inte
              från Sverige. Det är också lite förvånande att den typen av uppgifter
              används. De uppgifter som har kommit mig till del säger att det
              är på det viset.
            </seg>
            <seg n="439570a2">
              Herr talman! Jag ska tala lite grann om framtiden. Det är otroligt
              viktigt, tror jag, att vi slår vakt om att det ska vara nationella
              beslut när det gäller jakten. Den är ingenting för EU att ägna
              sig åt. Jag påstår att det var ett misstag att vi inte gjorde
              någon form av undantag just när det gäller jaktfrågorna. Var och
              en kan förstå att de inte skulle beslutas bättre på EU-nivå. Vi
              kan också se på effekterna av det här att så inte är fallet. Om
              vi hade haft subsidiaritetsprövning på detta, som vi nu har i
              många andra frågor, hade det definitivt inte hamnat på EU-nivån.
            </seg>
            <seg n="86cdd5d6">
              Jag tror att det är viktigt med balans, balans i viltstammarna
              men också mellan det vilda och det foder som de ska äta så att
              vi får en väl avvägd balans när det gäller skador på grund av
              stora viltstammar. Men vi behöver också balans när det gäller
              människors uppfattning om jakt. Det är nämligen inte framgångsrikt
              att ha en sådan polarisering som vi har, inte minst i fråga om
              rovdjurspolitiken. Min förhoppning är att vi kan komma bort från
              detta.
            </seg>
            <seg n="02b793f7">
              Det är viktigt att vi har en myndighet i framtiden, och inte
              som nu tre med två departement. Det är olyckligt och blir väldigt
              splittrat. Det blir gränsdragningar och leder till att olika enheter
              står mot varandra. Den moderata utgångspunkten är tydlig där.
              Vi tror att det är viktigt att behandla livsmiljön där det vilda
              finns och det vilda i en och samma hand, för att slippa den här
              typen av gränsdragningar.
            </seg>
            <seg n="87199ac4">
              Vi tror också att det är viktigt att öka tillgången till viltkött
              så att vi inte hamnar i situationen att människor som vill ha
              viltkött inte har den möjligheten. Det gäller inte minst vildsvin.
              Vi tror att om man kunde underlätta tillgången till vildsvin skulle
              vi också öka möjligheten för avsättning av det och dessutom kunna
              reglera stammarna på ett enklare sätt.
            </seg>
            <seg n="8716d0cc">
              I fråga om vapenlagstiftningen, som är en del av viltvårdandet
              och själva jakten, är det otroligt viktigt att vi siktar in oss
              på att det ska vara svårare att vara illegal vapenägare. Det är
              där problemen finns. Och det finns många områden för de legala
              jägarna där vi kan göra lättnader.
            </seg>
            <seg n="e97e706e">
              Avslutningsvis, herr talman, har jag nu varit verksam i riksdagen
              i snart tolv år. Detta är, vad jag kan överblicka just nu, min
              sista debatt i kammaren. Jag vill därför tacka mina kamrater i
              miljö- och jordbruksutskottet för många intressanta debatter.
              Jag vill också tacka för ett gott kamratskap och framför allt
              tacka talmannen för en handfast eftersyn av oss när vi ibland
              faller ur ramen. Tack ska ni ha!
            </seg>
          </u>
          <note type="speaker" n="86dfbfd4">
            Anf. 125 JENS HOLM (V) replik:
          </note>
          <u who="jens_holm_9bd66a" xml:id="i-4e034c03c1dabaef-1" n="99819a7a">
            <seg n="50ea78ea">
              Herr talman! Ja, det är bra att vi kan vara överens om en del
              saker, Bengt-Anders och jag. Jag tog i och för sig upp en hel
              del saker i mitt anförande där vi inte är överens. Men jag tycker
              att det vore intressant att få svar på några frågor.
            </seg>
            <seg n="c8ae76ca">
              Det ena är att du, Bengt-Anders, talade om det allmänna uppdraget,
              alltså att jägarkåren i Sverige har spelat och fortfarande spelar
              en viktig roll vad gäller viltförvaltning och hur jakten sköts
              över lag i Sverige. Det kan vara på sin plats att man låter dem
              ta ett stort ansvar. Samtidigt går det inte att komma ifrån att
              det finns en annan part i det här fallet, och det är djuren. Det
              är djuren som jagas. Den dimensionen saknar jag i svensk jakt-
              och viltförvaltning.
            </seg>
            <seg n="0be6f9d8">
              Det vore viktigt och bra ifall vi gav de svenska djurskydds-
              och djurrättsorganisationerna talerätt i jakt- och viltvårdsfrågor
              så att de till exempel kan överklaga beslut om jakt. Besluten
              kan faktiskt bli bättre när man också involverar kritikerna.
            </seg>
            <seg n="f509251c">
              Ganska nyligen fick Djurens Rätt talerätt vad gäller licensjakt
              på lodjur i Gävleborg. Tycker Moderaterna att man agerade felaktigt
              i det fallet när man lyssnade på Djurens Rätt och i alla fall
              tillfälligt har stoppat den aviserade jakten på lodjur i Gävleborg?
            </seg>
            <seg n="da46e9ee">
              Jag skulle också vilja veta vad du tycker om obligatoriska skjutprov.
              Många jaktlag har det, men borde vi inte införa det som ett obligatorium?
            </seg>
          </u>
          <note type="speaker" n="57bf9e60">
            Anf. 126 BENGT-ANDERS JOHANSSON (M) replik:
          </note>
          <u who="bengt-anders_johansson_83689f" xml:id="i-3bd1c0a8f7001e64-1" n="8e882d6e">
            <seg n="8ffc5ef4">
              Herr talman! Jens Holm inledde med det allmänna uppdraget, men
              jag uppfattade inte om det var en fråga eller ett påstående. Jag
              sade dock i mitt anförande att Svenska Jägareförbundet sedan 1938
              har uppdraget att ha en övergripande roll i den svenska viltförvaltningen.
              Det har de skött på ett bra sätt. Om vi inte hade haft Svenska
              Jägareförbundet hade vi fått bygga upp en motsvarande organisation
              med statliga medel och haft statligt anställd personal. Denna
              avvägning tycker jag alltså är ganska bra, och vi har dessutom
              mer eller mindre ett kontrakt på ett uppdrag, vilket de fullföljer
              och redovisar till bland annat riksdagen.
            </seg>
            <seg n="7e5d8ca9">
              När det gäller djurens dimension tror jag att vi skiljer oss
              ganska mycket åt, jag och Jens Holm. Jag drar nämligen en mycket
              tydlig gräns mellan människa och djur. Jag anser att människovärdet
              är överställt djurvärdet. Jag är inte säker på att Jens Holm tycker
              det. Men jag anser att det är viktigt att göra den distinktionen.
              Om man inte gör den hamnar man nämligen oerhört lätt på farliga
              vägar när det gäller de grundläggande värderingarna i mänsklig
              hantering.
            </seg>
            <seg n="f26ae253">
              I fråga om talerätten kan man väl säga att de senaste överklaganden
              som jag har sett – det här med Gävleborg har jag dock inte gottat
              ned mig i – inte har stärkt organisationernas ansvar för att långsiktigt
              kunna hantera instrumenten på ett klokt sätt om man systematiskt
              överklagar allting bara för att förhindra och förlänga tiden.
            </seg>
          </u>
          <note type="speaker" n="81bba993">
            Anf. 127 JENS HOLM (V) replik:
          </note>
          <u who="jens_holm_9bd66a" xml:id="i-4e034c03c1dabaef-2" n="99819a7a">
            <seg n="7e67920b">
              Herr talman! Demokrati är ibland komplicerat. Ibland är det också
              lite jobbigt att man måste ta till sig åsikter som står diametralt
              mot ens egna. Men jag tror att besluten blir mycket bättre ifall
              vi låter dem som företräder djuren få vara med och tycka till
              och att man i det här fallet ger djurskydds- och djurrättsorganisationer
              talerätt i jaktfrågor. Frågan om just Gävleborg är intressant
              eftersom det kanske blir ett prejudikat och kanske öppnar upp
              för att djurrätts- och djurskyddsorganisationer får talerätt.
              Det låter som att Moderaterna motsätter sig det, men då skulle
              jag vilja ha ett bättre argument mot det, Bengt-Anders, än att
              de saboterar genom att de bara överklagar allt. Det är i så fall
              deras rätt att göra det. Då får man väl se till att ta fram så
              välgrundade beslutsunderlag att man ser deras överklaganden men
              ändå kan verkställa beslutet.
            </seg>
            <seg n="0124bcd6">
              Jag ställde också en fråga om obligatoriska skjutprov. Många
              jaktlag har sådana. Det är jättebra. Man har nämligen en ganska
              hög ribba om man säger att bara ni som verkligen kan pricka rätt
              med geväret får vara med ute och skjuta. Det är för att man ska
              minimera risken för skadskjutningar. Vore det då inte bra, Bengt-Anders,
              om vi sätter det som norm och har det som ett obligatorium så
              att alla som ska ut och jaga måste skjuta upp och så att det inte
              finns någon överhängande risk för skadskjutningar?
            </seg>
          </u>
          <note type="speaker" n="d1198dfa">
            Anf. 128 BENGT-ANDERS JOHANSSON (M) replik:
          </note>
          <u who="bengt-anders_johansson_83689f" xml:id="i-3bd1c0a8f7001e64-2" n="8e882d6e">
            <seg n="81d87348">
              Herr talman! Vi börjar med skjutproven. Jag kan säga att i de
              jaktlag där jag har ingått är det krav på att man årligen skjuter.
              Och när jag hänvisade till att det är 2 procents skadskjutning
              på älg och björn – man har statistik på det – tycker jag att man
              har kommit ganska långt på frivillig väg. Att införa ett lagligt
              krav är kanske overkill. Om vi hade haft höga procent på detta
              hade det varit mer berättigat, men i nuläget ser jag inget behov
              av en lag som föreskriver det.
            </seg>
            <seg n="382571c8">
              Demokrati är folkstyre. Vi skulle kunna ha en längre utläggning
              om var demokratin ska finnas. Ska den finnas här hos de folkligt
              förtroendevalda, eller ska alla utöva demokrati i samtliga frågor
              där ute? Jag är inte säker på att det är det samhället vi vill
              ha. Vi är 349 valda ledamöter som representerar nio miljoner människor
              av just det skälet att det är lite opraktiskt om nio miljoner
              sitter och voterar i denna kammare.
            </seg>
            <seg n="8af59fe9">
              Att då utvidga det i all oändlighet, och man dessutom ska kunna
              överklaga allt mellan himmel och jord, det tror jag inte på. Då
              förfaller man som politiker och tror inte på sin egen förmåga.
              Det är lite grann där som jag tycker att Jens Holm börjar svaja
              i tanken, att han inte själv vågar ta ansvar utan det är människor
              där ute som ska styra honom.
            </seg>
            <seg n="35e24994">
              Om man ger överklagningsmöjlighet till människor utgår jag från
              att de tar ansvar och gör det på ett klokt sätt, att de inte sätter
              det i system. Jag tror och hoppas att det inte har skett, men
              jag får en känsla av att så ibland varit fallet de senaste åren.
            </seg>
          </u>
          <note type="speaker" n="d8b33c8e">
            Anf. 129 NINA LARSSON (FP):
          </note>
          <u who="nina_larsson_698017" xml:id="i-822538748ce25e94-0" n="5bf7aeaa">
            <seg n="62619e40">
              Herr talman! Jag vill tacka utskottet för att jag får gästa dem
              med detta inhopp. Jag lovar att hålla mig någorlunda kort.
            </seg>
            <seg n="8eb9fe58">
              Vi bedriver alla jakt lite till mans, jakt på ting eller på företeelser.
              Gemensamt är att vi jagar efter något som vi eftertraktar. Det
              gör att vi hela tiden strävar efter att bli bättre i syfte att
              få det bättre. Det är gemensamt, och det är kraften i jakt. Alla
              de hundratusentals människor som jagar gör det för att de eftertraktar
              något. Det kan vara viltköttet på matbordet, fällen framför elden,
              naturupplevelsen, djurupplevelsen eller hurupplevelsen. Det är
              därför som jakt bidrar till så mycket gott – utfodring av djur,
              biologisk mångfald, turism och samhörighetskänsla med naturen.
            </seg>
            <seg n="fa060144">
              I detta motionsbetänkande hanteras en rad frågor. Många har debatterats
              tidigare under mandatperioden, vilket redan nämnts i debatten.
              Jag kommer inte att beröra dem alla, men det är glädjande att
              en och annan riksdagsledamot lyfter upp jaktfrågorna även i år.
              Några saker i betänkandet ska jag dock beröra.
            </seg>
            <seg n="2d55fc8c">
              Först och främst är det glädjande att regeringens satsning Matlandet
              Sverige fortsätter även i år. Det är bra för jakten, det är bra
              för besöksnäringen och restaurangnäringen och det är bra för arbetstillfällena.
              Som vi kan läsa i betänkandet vidtas åtgärder inom ramen för satsningen
              när det gäller matturism. Bland annat har medel tidigare anvisats
              Jordbruksverket för att förbättra förutsättningarna för användandet
              av vilt som mat. I år får såväl Svenska Jägareförbundet som projektet
              Viltland Halland medel för att stimulera och underlätta användandet
              och förädlingen av viltkött, inte minst vildsvinskött.
            </seg>
            <seg n="00662f76">
              När det gäller vildsvinsförvaltningen och den nationella förvaltningsplanen
              för vildsvin framgår i betänkandet att planen är avsedd att återkommande
              revideras, det vill säga efter hand som kunskapen om bland annat
              vildsvinspopulationen utvecklas liksom förebyggande åtgärder och
              fångstmetoder. Det är en grundläggande och helt avgörande inställning
              till förvaltning då förutsättningarna förändras med tiden.
            </seg>
            <seg n="6d43a0a6">
              Regeringen har beslutat att Svenska Jägareförbundet inom ramen
              för det allmänna uppdraget 2014 i fråga om vildsvinsförvaltning
              ska arbeta för att stärka samverkan mellan lantbrukare, markägare
              och jägare. Denna samverkan är av helt avgörande betydelse för
              att uppnå en framgångsrik vildsvinsförvaltning.
            </seg>
            <seg n="12032a7b">
              Som vi har hört tidigare i dag hanteras vissa frågor om vildsvinsförvaltning
              av Jaktlagsutredningen. Vi har att se fram emot ytterligare ett
              delbetänkande och så småningom slutbetänkandet från utredningen.
            </seg>
            <seg n="8a16b311">
              Tillgänglighet till jakt för personer med funktionsnedsättning
              är en viktig fråga, och det är positivt att frågan återkommer.
              De dispensmöjligheter som finns möjliggör för personer med funktionsnedsättning
              att bedriva jakt. Det ska bli spännande att följa den nya lagen
              om tillgänglighet som diskrimineringsgrund när den kommer på plats,
              och allteftersom den prövas se om den kan kasta nytt ljus på denna
              fråga.
            </seg>
            <seg n="fb7825f6">
              Herr talman! Det är glädjande att regeringen tar jaktens förutsättningar
              på allvar. En rad frågor bereds i Regeringskansliet och i utredningen.
              Vi har därför mycket att se fram emot när det gäller jaktens utveckling
              i Sverige. Med det vill jag yrka bifall till utskottets förslag
              i betänkandet i dess helhet.
            </seg>
          </u>
          <note type="speaker" n="efe46f46">
            Anf. 130 ROGER TIEFENSEE (C):
          </note>
          <u who="roger_tiefensee_08d100" xml:id="i-fd2ed53a829eb2d6-0" n="0b70739b">
            <seg n="68b67d87">
              Herr talman! Vi debatterar miljö- och jordbruksutskottets betänkande
              19 om jakt och viltvård. Det finns 28 motionsyrkanden om jakt
              och viltvård från allmänna motionstiden 2013. Samtliga motionsyrkanden
              avstyrks, huvudsakligen med hänvisning till att frågan är under
              beredning. Vi har den stora Jaktlagsutredningen som arbetar, vilket
              flera varit inne på. Det är ett viktigt arbete.
            </seg>
            <seg n="d08ca1e9">
              Flera har också varit inne på frågan om vildsvin, och som sörmlänning
              tänkte jag ägna mig åt just det. Det var i Sörmland som de första
              vildsvinen, som är grunden till den vildsvinsstam vi har, rymde
              från hägn. Kan det ha varit sent 70-tal? Därefter har riksdagen
              fattat beslut om att vildsvinet är en naturlig del i vår fauna.
              Samtidigt är vi fortfarande inte skickliga på att förvalta vildsvin.
            </seg>
            <seg n="5442a6c5">
              Vildsvin är ett svårjagat vilt. Flera har varit inne på att det
              är ett eftertraktat vilt, men det är ett slitgöra att jaga vildsvin.
              Det är svårt att förena nattliga jaktaktiviteter med att vara
              pigg och vaken på dagen och sköta ett jobb. Man ska vara medveten
              om att vildsvinen är svårjagade. Vi har dem i vår fauna. De kommer
              att stanna, men vi ska samtidigt ha respekt för att det inte är
              alldeles enkelt att hantera dem. Vi har inte samma långa tradition
              av förvaltning av vildsvin som vi har av annat klövvilt.
            </seg>
            <seg n="264d4aa3">
              Jaktlagsutredningen hanterar bland annat frågan om utfodring
              av vildsvin. Det är en viktig del. I exempelvis Sörmland har vi
              stora gods där markägaren har jaktintresse. Sedan kanske det finns
              arrendatorer som brukar marken. Jag har varit på stämmor med LRF
              där folk kanske inte fysiskt råkat i handgemäng men där det funnits
              motstående intressen. Det är viktigt att förstå att vi behöver
              ha samarbete mellan olika intressen.
            </seg>
            <seg n="addd363a">
              Vi har en överenskommelse mellan LRF, jägarorganisationer med
              flera om riktlinjer för utfodring av vildsvin. Jaktlagsutredningen
              tar upp ifall dessa behöver förtydligas och ifall det behövs föreskrifter
              om utfodringen av vildsvin; jag är öppen för det. Därför ligger
              frågan i Jaktlagsutredningen.
            </seg>
            <seg n="e1e568b8">
              Jaktlagsutredningen har även fått i uppdrag att överväga om det
              finns behov av att utvidga arrendatorers rätt till skyddsjakt
              på vildsvin. Det är viktigt att överväga. Som jag sade finns det
              arrendatorer som inte har samma intresse som markägaren. Markägaren,
              kanske på ett stort gods, har jaktintresse, och sedan finns en
              bonde som ska försöka bedriva odling samtidigt som vildsvinen
              är där och, bildligt talat, drar undan mycket av mattan som odlingen
              ligger på.
            </seg>
            <seg n="343486a8">
              Jaktlagsutredningen har också ett tilläggsuppdrag om möjligheten
              att göra ett undantag från tillståndsplikten för kameraövervakning.
              Jag har själv motionerat om det för några år sedan och tycker
              att möjligheten till åtelkamera borde finnas. Men jag har respekt
              för att en sådan fråga behöver beredas. Övervägandet gäller huruvida
              det är integritetskränkande. Man kanske behöver skylta bra i skogen.
              Vildsvinen kan inte läsa, men folk som vistas i skogen kan läsa
              skyltarna och undvika att gå vid åtelplatsen.
            </seg>
            <seg n="b3da817d">
              Herr talman! Socialdemokraterna har en reservation om att det
              inte har gjorts någonting. Samtidigt finns det att läsa i betänkandet
              att regeringen har beslutat att Svenska Jägareförbundet inom ramen
              för sitt allmänna uppdrag för i år i fråga om vildsvinsförvaltningen
              ska arbeta för att stärka samverkan mellan i första hand lantbrukare,
              markägare och jägare. Förbundet ska också utarbeta verktyg som
              investeringsstatistik.
            </seg>
            <seg n="e28c5379">
              Vi vet att viltstammen växer, men det är viktigt att ha prognoser
              för tillväxten och råd om lämpliga avskjutningsstrategier. Hemma
              i Sörmland samarbetar olika jaktlag. Om bara ett jaktlag jagar
              kanske man driver vildsvinen till en annan jaktmark. Men om man
              jagar vid samma tillfälle kan man bli effektivare. Samarbete är
              alltså väldigt viktigt.
            </seg>
            <seg n="a1eb0846">
              Som jag sade finns det överenskomna riktlinjer för utfodring
              av vildsvin. Det finns de som säger att man bör förbjuda utfodring
              generellt. Det tror jag är fel. I de här riktlinjerna är inriktningen
              att det ska vara stödutfodring eller avledningsutfodring. Utfodring
              kan användas som ett viktigt instrument för att få djuren – vildsvinen
              i det här fallet – bort från åkermark och till en foderplats.
              Detta viktiga instrument ska vi inte avhända oss.
            </seg>
            <seg n="2aea3f1f">
              Samtidigt finns det avarter där man formligen dumpar foder i
              skogen. Men då är det ett lagbrott enligt miljöbalken. Det behöver
              man inte reglera via en föreskrift om utfodring, utan då kan man
              använda de regler som finns i miljöbalken. Man får inte dumpa
              avfall i naturen.
            </seg>
            <seg n="9272a3d6">
              Det är också enligt de här riktlinjerna bannlyst att använda
              förädlade livsmedelsprodukter, som bröd och sådant. Det ska vara
              oförädlade livsmedelsprodukter, framför allt spannmål och liknande.
              Man får inte heller förlägga en utfodringsplats för nära en jaktgräns.
            </seg>
            <seg n="6be2dee1">
              Herr talman! Det är viktigt att vi får bättre ordning på utfodringen.
              Skulle alla olika parter efterleva den överenskommelse som finns
              mellan lantbrukarna och Jägareförbundet tror jag inte att problemet
              med utfodring skulle vara så stort.
            </seg>
            <seg n="c82e388d">
              Det är viktigt att vi kan underlätta jakten. Det är inte jakttiden
              för vildsvinen som är problemet, utan jaktmetoderna. Man kan underlätta
              jakten till exempel med hjälp av åtelkameror.
            </seg>
            <seg n="3c5cc3ba">
              Flera har varit inne på att öka efterfrågan på vildsvinskött.
              Man kan se om man kan göra regelförenklingar. Samtidigt tror jag
              att vi ska vara väldigt försiktiga. Det finns ett krav på trikinprov.
              Trikin vill man inte ha ut i handeln. Det är farliga grejer. Det
              finns också ett krav på att ett vildsvin ska passera en vilthanteringsanläggning.
            </seg>
            <seg n="3ace172c">
              För att öka efterfrågan kan vi gärna göra regelförenklingar,
              men jag tror att vi ska vara försiktiga. Om reglerna förenklas
              på så sätt att ett vildsvin inte behöver passera en vilthanteringsanläggning
              och vi sedan får ett fall med trikin ute i handeln, då har vi
              skadat förtroendet för vildsvinskött för väldigt lång tid framåt,
              för att inte tala om hur det blir för dem som eventuellt råkar
              ut för detta.
            </seg>
            <seg n="900bd610">
              Därför är det viktigt att konstatera att det inte är någon svårighet
              att registrera en vilthanteringsanläggning för en jägare som är
              med i ett jaktlag. Det finns ett kunskapskrav, men det som jag
              tror kan upplevas som en tröskel är att man har ett rapporteringskrav,
              vilket medför en viss byråkrati. Jag är villig att kolla på om
              vi kan förenkla den typen av byråkrati, men jag skulle inte vilja
              avstå från att ha krav på trikinprov och att det passerar en vilthanteringsanläggning.
            </seg>
            <seg n="4d5e66c0">
              Herr talman! Avslutningsvis vill jag upplysa om behovet av samarbete.
              Inom Matlandet Sverige stöder man en samarbetsgrupp som kallar
              sig Svenskt Viltkött. Det är viktigt med samarbete för att skapa
              en efterfrågan och en marknad. Mycket handlar om att hitta kanaler
              för att föra ett sunt, säkert och klimatsmart kött till marknaden
              och skapa större efterfrågan. Jag är den förste att erkänna att
              jag har vildsvinen formligen in på knuten. Jag behöver inte gå
              många tiotals meter för att se spåren. Vi vet att jordbruket har
              stora problem, och vi behöver bli effektivare i förvaltningen
              av våra vildsvin. Samtidigt ska vi vara ödmjuka. Det finns ingen
              quick fix. Det är en stam som växer, och vi behöver samarbeta
              kring att förvalta den på ett klokt sätt.
            </seg>
            <seg n="e0fc8cb2">
              Herr talman! Jag ber om ursäkt för min sena ankomst och yrkar
              bifall till förslaget i betänkandet och avslag på samtliga reservationer.
            </seg>
          </u>
          <note type="speaker" n="9c948da6">
            Anf. 131 IRENE OSKARSSON (KD):
          </note>
          <u who="christina_oskarsson_9f59a4" xml:id="i-b0cd9413300ae4bc-0" n="362cf32c">
            <seg n="191c7a72">
              Herr talman! Nu har våren kommit! Fågelsången hörs in i Riksdagshuset.
              Det är lite spännande när vi talar om jakt och viltvård. Vi har
              det in på knutarna. Nu talar vi inte om fiske, men det är en form
              av vilt det också. Vi kan gå ut på Strömkajen och se att det står
              fiskare där. Det är att visa att vi har möjlighet att förvalta
              det vilda på ett sätt som gör att vi också kan dra nytta av avkastningen.
            </seg>
            <seg n="d2caa169">
              Det här betänkandet behandlar ett antal motioner. Jag tror att
              varenda talare före mig har berört att en stor utredning nu pågår.
              Vissa har frågat varför den inte är färdig eller varför vi bakat
              ihop allt i en stor utredning. Då kan jag väl säga så här, herr
              talman, att jag tror att det är väldigt bra att alliansregeringen
              tagit ett helhetsgrepp på en lagstiftning som tidigare varit sådan
              att man stoppat in det ena efter det andra. Till slut blir det
              en ohanterlig materia som är svår att ge ordning och struktur.
              Inte minst vill vi ha rådighet över dessa frågor här i kammaren.
              Det är inte något annat parlament som ska råda över de frågorna.
            </seg>
            <seg n="86400657">
              Ett antal talare, bland annat Bengt-Anders Johansson, som jag
              tror på något sätt summerade sin gärning som jaktpolitisk talesperson
              med det här inlägget, konstaterar att den nuvarande regeringen
              har gjort mycket för att se till att vi får en hållbar förvaltning
              av det vilda, vilket är oerhört viktigt. Vi har som människor
              gjort så mycket inverkan på vår natur att vi har att förvalta
              detta på ett rimligt sätt och göra det i avvägning mellan till
              exempel skogspolitiska intressen och viltintressen. Vi har att
              se till att vi har stammar som är hållbara och fungerar i sitt
              sammanhang. Det gäller alltifrån rådjur och älg till de fyra stora
              rovdjuren.
            </seg>
            <seg n="6472bb5f">
              I motsats till en del tidigare talare är jag glad att vi har
              kommit så långt som vi har i de frågorna. Jag tror att den där
              filten som Helén Pettersson talar om inte är så våt. Jag tror
              snarare att vi kan hjälpas åt att sträcka ut den så att den blåser
              torr ganska kvickt, om vi bara hanterar detta på ett bra sätt
              i kommande arbete.
            </seg>
            <seg n="25392820">
              Herr talman! Flera har berört att förvaltningen av det vilda
              måste ske i samverkan mellan de människor som är berörda på ort
              och ställe för att den ska fungera. Om det gäller förvaltning
              av älgstammen måste markägare och jägare samverka. Ibland är det
              samma person, ibland inte. Det gäller inte minst att skapa trygga
              förutsättningar för att leva och verka i en bygd där de stora
              rovdjuren finns.
            </seg>
            <seg n="1113f4aa">
              Flera har berört vildsvinsstammen. Jag hör till dem som anser
              att kammaren ska lagstifta så lite som möjligt i den frågan. Däremot
              finns det mer att göra i att se till att vi kan möjliggöra mer
              användning av det köttet.
            </seg>
            <seg n="31a13616">
              Herr talman! Jag tror, som andra redan har varit inne på, att
              vi kan förenkla en del. Trikinkontroll är absolut nödvändig. Men
              frågan är hur den kan följas upp och hur vi kan göra det på ett
              sådant sätt att det blir enklare för jägare att få avsättning
              för vad de skjuter. Vi kan bli fler som får delaktighet i möjligheten
              att köpa köttet. Det är kanske det mest klimatsmarta kött vi kan
              äta.
            </seg>
            <seg n="08afd6b4">
              Det är också oerhört viktigt att en gång för alla säga – precis
              som Roger Tiefensee sade nyss – att det inte är lagligt att mata
              dessa djur med brödrester och annat. Någon visade upp en honungsburk
              i en debatt som ett antal av oss kolleger var på. Honungen var
              grön. Det berodde på att man hade matat vildsvinen med gamla geléhallon
              och annat som innehöll en viss färg. Bina sökte sig också dit,
              och därmed blev honungen alldeles grön. Jag har fortfarande burken
              kvar för att leda i bevis att det är så. Det är absolut inte acceptabelt.
            </seg>
            <seg n="5c4d445f">
              Där kan markägare och jägare göra mer gemensamt. Vi ska se till
              att inte skapa mer regelverk utan förenkla de regler som finns
              så långt det är möjligt utan att tulla på säkerheten för oss som
              konsumenter.
            </seg>
            <seg n="8406038e">
              Jag tänker inte förlänga debatten mer än så. Jag yrkar bifall
              till utskottets förslag i betänkandet och avslag på samtliga motioner.
            </seg>
          </u>
          <note n="9c8896a4">
            Överläggningen var härmed avslutad.
          </note>
          <note n="ee17f8f9">
            21 § Arbetslöshetsförsäkringen
          </note>
          <note type="speaker" n="997e5be0">
            Anf. 132 PATRIK BJÖRCK (S):
          </note>
          <u who="patrik_bjorck_a4bbfc" xml:id="i-bfc90165a450b305-0" n="aa1f048d">
            <seg n="b8acc4b0">
              Herr talman! Innan jag blev vald riksdagsledamot för Socialdemokraterna
              i Skaraborg och hamnade i Sveriges riksdag och därmed politiker
              på heltid hade jag min främsta hemvist i ett företag som tillverkar
              kontorsmöbler i Falköpings kommun. Där har jag under ganska många
              år innan jag hamnade här i riksdagen varit fackligt ansvarig,
              verkstadsklubbens ordförande.
            </seg>
            <seg n="bab8e642">
              Herr talman! Att ha ett fackligt förtroendeuppdrag är bland det
              roligaste man kan ha, särskilt på en mellanstor arbetsplats som
              den industri jag var på. Där får man en möjlighet att ägna sig
              åt de fackliga frågorna på ett väldigt genomgående sätt.
            </seg>
            <seg n="7a3f9090">
              När man är på en sådan arbetsplats innebär det fackliga uppdraget
              en mängd olika uppgifter. Det är allt från rena kuratorsverksamheten
              när man hjälper medlemmar med allt mellan himmel och jord till
              försäkringsfrågor och förhandlingsfrågor. Det är ett oerhört lärorikt,
              oerhört spännande och oerhört roligt uppdrag.
            </seg>
            <seg n="7704f415">
              Det finns ett litet undantag. Det är om man får sitta och förhandla
              uppsägningar. Det är den enda delen av det fackliga uppdraget
              som jag upplever som mindre lustfyllt. Under tiden som ansvarig
              för det fackliga arbetet på min arbetsplats hade jag vid tre tillfällen
              uppgiften att förhandla stora uppsägningar.
            </seg>
            <seg n="d54e2fb6">
              Det handlar inte om uppsägningar av någon enskild, utan stora
              uppsägningar som beror på att konjunkturen helt enkelt viker.
              Är det ett företag som säljer kontorsmöbler och övriga företag
              går ned i konjunkturen följer vi naturligtvis förr eller senare
              efter.
            </seg>
            <seg n="653615e7">
              Man har då ett varsel på kanske 100 anställda att förhandla om.
              Det blir en ganska tuff och tryckt stämning på företaget. Det
              är så människor fungerar. De har en hyfsad bra koll som anställda,
              vet ungefär hur regelverket ser ut, ungefär hur länge de har varit
              anställda och om risken att de ska drabbas av att bli uppsagda
              är stor eller liten.
            </seg>
            <seg n="e320aeb6">
              Men hoppet är ändå det sista som överger människan. Vi fungerar
              så, vi människor. När förhandlingen är avslutad och den kanske
              resulterar i att 60 eller 70 arbetskamrater blir uppsagda och
              får lämna jobbet är det tungt att gå ut och berätta det för de
              personerna och säga: Du är en av dem som nu får avsluta din anställning.
              Även om de har haft det lite på känn är det ändå obehagligt att
              få det beskedet.
            </seg>
            <seg n="a354d246">
              Detta har jag gjort vid ett flertal tillfällen under min tid
              som fackligt ansvarig. Jag har då mött de människor som tar emot
              beskedet att de får gå ut i arbetslöshet. Jag kan berätta, herr
              talman, att ingen av de personerna tog emot det beskedet med någon
              sorts glädje eller entusiasm.
            </seg>
            <seg n="72f374a8">
              Samtliga insåg att det var en svår situation. Ofta har de försörjningsansvar.
              Det kan till och med vara så att de är två på samma arbetsplats
              i samma familj som drabbas av detta. Det är ett tungt besked att
              få. Till råga på eländet sker dessutom den här typen av situationer
              oftast i samband med lågkonjunktur. Det innebär att det inte är
              så hemskt enkelt att bara gå över gatan och kanske hitta ett nytt
              jobb med en gång.
            </seg>
            <seg n="36f6ada7">
              Jag läser nu i betänkandet hur man formulerar sig om frågor som
              har med arbetslöshetsförsäkringen att göra. Alliansens företrädare
              beskriver sitt förhållande till försäkringen på följande sätt
              i betänkandet: Omfattande reformer har genomförts i arbetslöshetsförsäkringen
              sedan alliansregeringen tillträdde hösten 2006. De har varit en
              del av den större helhet som Alliansens jobbpolitik, byggd på
              arbetslinjen, utgör. Där ingår också bl.a. jobbskatteavdragen
              och de sänkta arbetsgivaravgifterna för unga, som tillsammans
              med förändringarna i arbetslöshetsförsäkringen har gjort att det
              bättre lönar sig att arbeta och har blivit mer lönsamt för företagen
              att anställa.
            </seg>
            <seg n="3f24ecfc">
              Det innebär att Alliansens företrädare lever i föreställningen
              att om man sänker ersättningen i arbetslöshetsförsäkringen kommer
              de arbetslösa att välja att arbeta i stället för att vara arbetslösa.
            </seg>
            <seg n="2f1697d8">
              Herr talman! År 2006 när dessa så kallade reformer genomfördes
              var jag nyvald i riksdagen och hade då ansvaret för Socialdemokraterna
              för de frågorna i arbetsmarknadsutskottet. Jag hade min första
              ärendedebatt när vi tog upp frågan i december 2006. Det var en
              ganska spännande uppgift rent politiskt, även om sakinnehållet
              var väldigt tragiskt, att få ha den debatten. Vi stod här i flera
              timmar. Det var kanske den debatt som väckte störst intresse den
              hösten. Redan 2006 kunde jag konstatera: Det här kommer aldrig
              att fungera. Politiken att göra arbetslöshetsförsäkringen så dålig
              att de arbetslösa ska välja att inte vara arbetslösa kommer aldrig
              att fungera.
            </seg>
            <seg n="6f1ed6f0">
              Herr talman! Det är snart åtta år sedan som vi konstaterade detta.
              När jag konstaterade detta var det utifrån mina erfarenheter av
              att ha träffat människor som drabbats av arbetslöshet och sett
              att de inte har gjort det valet. De har drabbats av arbetslöshet.
              Med den kunskapen, den insikten och den erfarenheten kunde jag
              2006 säga: Det här är en politik som inte bara är orättvis, orättfärdig
              och runt ut sagt skamlig. Den kommer inte heller att fungera och
              pressa ned arbetslösheten.
            </seg>
            <seg n="585ed8d0">
              Nu när vi skriver 2014 har regeringen provat detta i snart åtta
              år. Vi kan då konstatera att arbetslösheten är drygt 30 procent
              högre än när man införde den här typen av reformer av arbetslöshetsförsäkringen.
            </seg>
            <seg n="3093ed22">
              När vi hade debatten 2006 kunde jag på goda grunder erfarenhetsmässigt
              hävda att det inte skulle fungera. Nu vet vi, herr talman, att
              det inte fungerade. Trots det framhärdar Alliansens partier med
              att säga att deras viktigaste reform för att minska arbetslösheten
              är att försämra arbetslöshetsförsäkringen.
            </seg>
            <seg n="3f8dc3ec">
              Jag hoppas, herr talman, att det här är sista gången som jag
              i opposition står i den här talarstolen och debatterar arbetslöshetsförsäkringen.
              Jag hoppas – det är min egen lilla barnsliga, högst mänskliga
              förhoppning – att jag kanske till och med får stå i den här talarstolen
              i december 2014 och vara med om att återupprätta en arbetsmarknadspolitik
              värd namnet, återupprätta en arbetslöshetsförsäkring som faktiskt
              gör det som en arbetslöshetsförsäkring ska göra, det vill säga
              ger den som är försäkrad en inkomst som det går att leva på, ger
              den som är försäkrad en möjlighet att ägna sig åt att söka arbete,
              ger den som har drabbats av arbetslöshet en möjlighet att upprätthålla
              en form av minimikonsumtion som gör att man inte förvärrar den
              lågkonjunktur som man i samband med arbetslöshet oftast befinner
              sig i.
            </seg>
            <seg n="eb1f081f">
              Arbetslöshetsförsäkringen är viktig och är en förutsättning för
              att man ska kunna genomföra en vettig arbetsmarknadspolitik. Därom
              är vi egentligen eniga, Alliansens företrädare och jag som socialdemokrat.
              Men vi använder försäkringen på helt olika sätt. Vi socialdemokrater
              menar att en försäkring som försäkrar inkomsten tillsammans med
              en stark arbetsmarknadspolitik är det som behövs för att hantera
              den situation som vi har hamnat i.
            </seg>
            <seg n="0a7f31c5">
              I det här betänkandet, herr talman, påstås det också, vilket
              är lite lustigt, att det finns forskning som bevisar att sänkt
              ersättning i arbetslöshetsförsäkringen skulle minska arbetslösheten.
              Bortsett från att det är fullständigt befängt, eftersom vi har
              en verklighet att titta på, är det befängt också därför att man
              har påstått detta hela tiden och det har varit lika osant hela
              tiden.
            </seg>
            <seg n="07f9dab5">
              När Columbus reste ut för att upptäcka Amerika fanns det en hypotes
              om att jorden var platt. I dag vet vi att den inte var det. År
              2006, när Anders Borg genomförde sin politik, herr talman, fanns
              det en hypotes om att den kanske skulle minska arbetslösheten.
              I dag vet vi att den inte gjorde det.
            </seg>
            <seg n="626c9f17">
              Enligt regeringens analys beror den höga arbetslösheten och det
              stora utanförskapet på den svenska arbetsmarknaden i huvudsak
              på att det inte har varit tillräckligt lönsamt att arbeta. Enligt
              detta synsätt är arbetslöshet och utanförskap ett i huvudsak frivilligt
              beslut i den meningen att individen själv kan påverka sin situation
              och väljer att arbeta bara om de ekonomiska incitamenten är de
              rätta. Den bärande tanken i den förda ekonomiska politiken har
              därför varit att komma till rätta med dessa incitamentsproblem.
              Såväl försämringen i arbetslöshetsförsäkringen som införandet
              av jobbskatteavdragen har motiverats av dessa skäl.
            </seg>
            <seg n="3bbf00c5">
              Då har jag citerat ur en mycket bra utredning som centralorganisationen
              TCO publicerade häromåret. De gick igenom Finansdepartementets
              studier, som sades påvisa mycket stora effekter av den ekonomiska
              politiken på arbetsmarknaden och där man drog slutsatsen att politiken
              skulle leda till en betydande ökning av arbetskraftsdeltagandet
              och också en ökning av sysselsättningen som var ännu större, så
              att den samlade arbetslösheten därmed skulle falla.
            </seg>
            <seg n="d0669b40">
              TCO konstaterar, efter att ha gått igenom Finansdepartementets
              alla analyser och rapporter: Det finns ingen vetenskaplig studie
              som har bekräftat sådana effekter. Finansdepartementets rapport
              refererar inte heller till någon vetenskaplig studie som direkt
              försökt uppskatta ersättningsgradens effekter på arbetslöshet
              eller sysselsättning i Sverige. Förklaringen till detta mycket
              anmärkningsvärda förhållande är att det inte finns några studier
              som påvisar ett sådant samband. I vissa länder, som exempelvis
              Tyskland, har ersättningsgraden varit relativt stabil under de
              senaste 50 åren.
            </seg>
            <seg n="3d514591">
              Då är det naturligtvis svårt att göra några sådana studier. Men,
              herr talman, vi har turen att leva i ett land där en sådan studie,
              om det skulle gå att bevisa effekten, skulle vara det perfekta
              studieobjektet. I Sverige har ersättningsgradens variation varit
              högst betydande. Ersättningsgraden för en industriarbetare höjdes
              från ca 50 procent på 60-talet till närmare 90 procent på 80-talet
              och har efter det åter sänkts till ca 50 procent i början av 2010-talet.
              Om det, herr talman, fanns ett samband i den storleksordning som
              Finansdepartementet säger skulle det synas i data.
            </seg>
            <seg n="a13d8272">
              Det lustiga, herr talman, är att man gör en studie och att det
              då visar sig att när ersättningen i försäkringen är som allra
              högst, då är också arbetslösheten i Sverige som lägst. Det är
              det samband man finner om man gör en studie, om man faktiskt tittar
              på den befintliga statistiken.
            </seg>
            <seg n="27b031a1">
              Jag tycker att detta är oerhört viktigt att slå fast en gång
              för alla, nu när vi förhoppningsvis avslutar den här politiken
              i och med valet i höst och nästa gång, när vi här i kammaren diskuterar
              den här försäkringen, gör det utifrån en realistisk, verklighetsförankrad
              syn. Jag hoppas verkligen att vi en gång för alla kan slå fast
              att alliansregeringens politik inte bara har varit orättvis och
              skamlig utan också har varit ett fiasko och ett misslyckande.
            </seg>
            <seg n="845632a8">
              Jag vill för enkelhetens skull nöja mig med att yrka bifall till
              reservation 1.
            </seg>
          </u>
          <note type="speaker" n="264cd7d0">
            Anf. 133 MEHMET KAPLAN (MP):
          </note>
          <u who="mehmet_kaplan_6f7a65" xml:id="i-977528ece1bc4e51-0" n="02101557">
            <seg n="264854ad">
              Herr talman! Allianspartierna gick till val 2006 på att klara
              det så kallade utanförskapet. Deras syn på arbetslösa var att
              de hade för generösa ersättningar. Jag tyckte att Patrik Björck
              gjorde det väldigt tydligt hur det har gått med den saken.
            </seg>
            <seg n="ef4ed72b">
              Alliansregeringens första åtgärd inom området, när de kom till
              makten, var att göra de här stora åtstramningarna i reglerna för
              a-kassan. Bland annat infördes en så kallad differentierad avgift
              som fick 500 000 människor – ja, en halv miljon människor – att
              lämna försäkringen.
            </seg>
            <seg n="6454379e">
              Nu har allianspartierna ångrat sig och tagit bort den regeln.
              Men fortfarande vet vi att många står utan försäkring. Det så
              kallade utanförskapet har blivit både utanförskap från arbetsmarknaden
              och utanförskap från trygghetssystemen.
            </seg>
            <seg n="a49d0620">
              Arbetslösheten har inte minskat med regeringens medicin. Regeringens
              politik har till och med knuffat över kostnader på kommunerna.
              40 procent av alla de som får försörjningsstöd får det därför
              att de är arbetslösa och inte har någon annan försörjning.
            </seg>
            <seg n="2a7efcee">
              Herr talman! Miljöpartiet vill se en arbetslöshetsförsäkring
              som fungerar på dagens arbetsmarknad, en arbetsmarknad som förändras
              hela tiden, en arbetsmarknad som naturligtvis är påverkad av och
              påverkar den globala ekonomin, med snabba rörelser av människor,
              varor och tjänster, en arbetsmarknad som inte är som den var för
              40 år sedan, när alla unga kunde få jobb direkt efter gymnasiet,
              en arbetsmarknad där många har tillfälliga anställningar och rings
              in på timmar, en arbetsmarknad där man inte jobbar på ett och
              samma ställe från första jobbet tills man går i pension.
            </seg>
            <seg n="5c91cf5e">
              Herr talman! Vi måste våga tänka nytt när det gäller trygghetssystemen,
              så att vi kan få ett modernt system som är anpassat till dagens
              arbetsmarknad och som ger människor stöd att komma tillbaka till
              arbete igen.
            </seg>
            <seg n="d5ff4503">
              Miljöpartiet anser att arbetslöshetsförsäkringen inte fungerar
              när endast tre av tio ungdomar i åldrarna 20–25 år är medlemmar
              i a-kassan och när bara en av tio arbetslösa personer mellan 20
              och 24 år får ersättning från a-kassan.
            </seg>
            <seg n="a1b9651d">
              Att regeringen nu har backat och tagit bort den differentierade
              avgiften kommer som sagt knappast att lösa de stora problemen
              i försäkringen eller göra att de nära en halv miljon människor
              som lämnade försäkringen kommer tillbaka.
            </seg>
            <seg n="59f69a6c">
              Arbetslöshetsförsäkringen är en avvägning mellan inkomsttrygghet
              och drivkrafter för arbete. Den som tvingas oroa sig för att kunna
              bo kvar i sitt hus kan inte samtidigt fokusera på att söka nytt
              jobb eller bli frisk.
            </seg>
            <seg n="d66d0061">
              Det är inte bara den som är arbetslös som drabbas om inte trygghetsystemen
              fungerar som de ska, utan det är även människor kring den arbetslöse,
              bland annat familjen.
            </seg>
            <seg n="f3245663">
              Barn till arbetslösa föräldrar har inget val. Att ha en högre
              ersättning i början är därför mycket viktigt så att man slipper
              flytta bara för att man har blivit arbetslös.
            </seg>
            <seg n="2bb9b258">
              Det är också många snåriga regler i arbetslöshetsförsäkringen
              som skulle kunna förenklas.
            </seg>
            <seg n="bbef20ba">
              Ett exempel är att det är antalet arbetade timmar som ska räknas
              när det avgörs vilken rätt du har till ersättning i stället för
              att man tittar på den lön du tjänat in. Det är ju inte arbetstiden
              som ska försäkras. Det är en försäkring som ska täcka löneförlusten.
            </seg>
            <seg n="236e29e9">
              Miljöpartiet vill att villkoret om arbetad tid för ersättning
              anpassas till dagens arbetsliv. Kravet på 80 timmar bör ersättas
              med ett inkomstvillkor beräknat utifrån de sex bästa månaderna
              inom en tolvmånadersperiod. Det skulle göra att exempelvis egenföretagaren
              med ojämna inkomster och undersköterskan med timanställning får
              rätt till ersättning vid arbetslöshet även om hen inte har jobbat
              så mycket som krävs de senaste månaderna.
            </seg>
            <seg n="365d89ac">
              Det bör också vara så att när man blir arbetslös har man en vecka
              på sig att anmäla det innan rätten till sjukpenningen raderas.
              I dag är det så att om man missar att anmäla arbetslöshet en dag
              kan man förlora hela sin sjukpenninggrundande inkomst, och det
              är verkligen inte rimligt.
            </seg>
            <seg n="58249f59">
              Miljöpartiet ser Sveriges småföretagare som viktiga i omställningen
              till ett grönare samhälle. När det gäller att skapa många nya
              jobb är småföretagaren där det kan hända och också händer. Det
              finns många entreprenörer som har alla chanser att skapa småföretag
              som kan utvecklas till framgångssagor. Dessa entreprenörer förtjänar
              ett robustare och tryggare trygghetssystem. Inte minst många kvinnor
              upplever att riskerna med att starta företag är för stora och
              därför tvekar.
            </seg>
            <seg n="3853ea20">
              Miljöpartiet vill ge ökad trygghet för medhjälpande make, maka
              eller sambo till egenföretagare. Egenföretagares medhjälpande
              makes eller makas arbetade tid ska beaktas, det vill säga klassas
              som tid med förvärvsarbete, även om arbetet utförts i en enskild
              näringsverksamhet som visat underskott, vilket inte är fördelat
              på maken eller makan. Avsikten med förslaget som vi har är att
              associationsform inte ska vara avgörande för rätten till ersättning
              från arbetslöshetsförsäkringen. Även sambor inkluderas av förslaget,
              då det inte längre är kärnfamiljen som alltid är normen.
            </seg>
            <seg n="bd774832">
              Enligt riksdagens utredningstjänsts beräkningar kan detta förslag
              möjligen leda till att något fler kan anses ha uppfyllt ett arbetsvillkor
              och därmed ha rätt till ersättning. Men kostnaden bedöms som marginell.
              Det viktiga här är de människor det berör. Det är för dem som
              det kommer att vara en avgörande skillnad.
            </seg>
            <seg n="aece94fe">
              Många egenföretagare faller mellan stolarna i dagens trygghetssystem.
              Det är viktigt att bedömningen av arbetsförmåga görs rättssäkert
              och på samma sätt av Arbetsförmedlingen och Försäkringskassan.
            </seg>
            <seg n="bc4505b1">
              Herr talman! Jag vill ta upp en annan regeländring som borde
              kunna genomföras snabbt om viljan hade funnits. Det gäller reglerna
              för socialt företagande. I dag är det stor risk att en anställd
              i ett socialt företag inte kan få a-kassa vid arbetslöshet om
              hon eller han sitter i styrelsen eller tecknar företagets firma.
              Det är ett stort bekymmer och hindrar människor från att ta ansvar.
            </seg>
            <seg n="ba759f3d">
              Vi tycker att det är märkligt att Alliansens företrädare gång
              efter annan ställer sig i talarstolen och talar sig varma för
              socialt företagande när vi har detta stora hål i systemet.
            </seg>
            <seg n="10f8fd96">
              I utredningsbetänkandet Trygghetssystemen för företagare , SOU
              2008:89, lades i stor parlamentarisk enighet förslag fram om att
              alla anställda i sociala företag ska räknas som just anställda
              enligt lagen om arbetslöshetsförsäkring, oavsett om de sitter
              i styrelsen eller tecknar företagets firma. Även om det har kommit
              signaler om en ny praxis finns ännu exempel på arbetslösa som
              nekats a-kassa på grund av uppdrag i just sociala företag. Regelverket
              bör förtydligas så att en anställd i ett socialt företag ska kunna
              få a-kassa vid arbetslöshet även om hen sitter i styrelsen eller
              tecknar företagets firma.
            </seg>
            <seg n="631119c8">
              Herr talman! Slutligen vill jag lyfta fram reglerna för deltidsarbetslösa.
              Den så kallade 75-dagarsregeln som alliansregeingen införde har
              inneburit att många tvingas säga upp sig när rätten till ersättning
              tar slut efter 75 stämplingsdagar. Riksdagen beslutade redan i
              maj 2011 att avskaffa denna regel. Men regeringen har inte återkommit
              med något förslag, vare sig upp eller ned. Därför tycker Miljöpartiet
              att det är på sin plats att regeringen återkommer med förslag
              så att beslutet om avskaffande av 75-dagarsregeln kan verkställas.
            </seg>
            <seg n="cea63d6f">
              Detta regelverk om 75 ersättningsdagar gäller faktiskt även de
              som har ett deltidsföretag – den så kallade 10/17-regeln. Detta
              leder till att en egenföretagare som vid sidan av sitt deltidsföretag
              även varit heltidsanställd utan att drabbas negativt i ersättningssystemet
              kan fortsätta att driva sitt deltidsföretag. Men om företagaren
              har haft en deltidsanställning och drivit sitt företag på deltid
              kan denna person tvingas lägga ned sitt företag efter 75 dagar
              då rätten till ersättning från a-kassan upphör. Effekterna är
              att deltidsanställda tvingas välja mellan att jobba kvar på deltid
              med låg lön eller att säga upp sig för att kunna stämpla på heltid.
              Dessutom riskerar väl fungerande företag att läggas ned. Det är
              alltså ett dubbelfel. Detta är någonting som regeringen Reinfeldt
              har vidhållit.
            </seg>
            <seg n="d4d3afe0">
              Vi i Miljöpartiet förväntar oss att regeringen ser till att genomföra
              riksdagens beslut inte bara på detta område. Därför har vi ett
              särskilt yttrande i dagens betänkande.
            </seg>
            <seg n="04ab211d">
              Självklart står jag bakom Miljöpartiets samtliga reservationer,
              men för tids vinnande yrkar jag bifall endast till reservation
              2.
            </seg>
          </u>
          <note type="speaker" n="f8eed8df">
            Anf. 134 MATTIAS KARLSSON (SD):
          </note>
          <u who="mattias_karlsson_d9c916" xml:id="i-23106a5555b1b5c8-0" n="c102ddce" next="i-3ae98cd8f6a69182-0"/>
          <note n="2d9d8ce3">
            Herr talman! Jag vill börja med att yrka bifall till reservationerna
            7 och 8.
          </note>
          <u who="mattias_karlsson_d9c916" xml:id="i-3ae98cd8f6a69182-0" n="c102ddce" prev="i-23106a5555b1b5c8-0">
            <seg n="07634f2d">
              Vi diskuterar i dag arbetsmarknadsutskottets betänkande om arbetslöshetsförsäkringen.
              Sverigedemokraterna betraktar arbetslöshetsförsäkringen som en
              del av det grundläggande ekonomiska trygghetssystemet. Arbetslöshetsförsäkringen
              ska vara en garant för att tillvaron för den enskilde arbetstagaren
              och dennes familj inte fullständigt ska slås i spillror i händelse
              av arbetslöshet. Men den ska också vara ett smörjmedel på arbetsmarknaden
              som bidrar till optimal matchning, dämpade inlåsningseffekter
              och upprätthållandet av den inhemska konsumtionen i en lågkonjunktur.
            </seg>
            <seg n="1d75e3bc">
              Vår långsiktiga vision är att a-kassan ska erbjuda en god grundtrygghet,
              vara enhetlig, jämlik och garanterad samtliga medborgare som uppfyller
              kraven för ersättning och att den ska vara solidariskt finansierad.
              Tyvärr befinner vi oss i dagsläget väldigt långt ifrån denna vision.
            </seg>
            <seg n="52b9b603">
              När den borgerliga regeringen tillträdde tog man snabbt flera
              beslut om att allvarligt försämra villkoren i arbetslöshetsförsäkringen.
            </seg>
            <seg n="79bdf626">
              Som ett resultat av detta ser vi i dag en a-kassa i förfall.
              Endast en av tio som varit heltidsarbetande får ut 80 procent
              av sin tidigare inkomst. I jämförelse med närliggande länder har
              Sverige sjunkit kraftigt. Innan den borgerliga regeringen tillträdde
              hade vi ett skydd för arbetslösa som gjorde att vi rankades högt
              och låg i topp bland OECD-länderna. I dag är vi nära att spela
              i bottenligan.
            </seg>
            <seg n="3e18ecb0">
              Hundratusentals personer har lämnat a-kassan och står i dag helt
              utan skydd i händelse av arbetslöshet. Svaga grupper med låga
              inkomster är överrepresenterade bland dem som har lämnat. Kostnaderna
              för det försämrade skyddet vid arbetslöshet har vältrats över
              på de arbetslösa och deras familjer, som har fått försämrade levnadsvillkor.
            </seg>
            <seg n="824398de">
              Till stor del har man också vältrat över kostnaderna på kommunerna,
              där kostnaderna för försörjningsstöd har skenat med minskat utrymme
              för andra välfärdssatsningar som resultat. Enligt statistik från
              Socialstyrelsen är det nu nära hälften av mottagarna av försörjningsstöd
              som primärt erhåller stödet på grund av att de är arbetslösa,
              och andelen som har fastnat i ett långvarigt beroende av försörjningsstöd
              är högre än på väldigt länge.
            </seg>
            <seg n="76a80718">
              Regeringens teoretiska grund för försämringarna var att de skulle
              bidra till ökad sysselsättning, förstärka statsfinanserna och
              bidra till en mer återhållsam löneutveckling. Något vetenskapligt,
              empiriskt belägg för detta som var applicerbart på svenska förhållanden
              hade man dock inte, och de förväntade effekterna har också uteblivit
              nästan helt.
            </seg>
            <seg n="e954e0bf">
              De differentierade avgifterna i a-kassan ledde till att mängder
              av människor lämnade a-kassan och framför allt till att främst
              lågavlönade kvinnor i hotell- och restaurangbranschen fick flera
              gånger högre avgifter än högavlönade män i akademikeryrken. Av
              de förväntade positiva effekterna syntes nästan ingenting, och
              till slut tvingades regeringen backa från sin egen åtgärd.
            </seg>
            <seg n="ce858305">
              När Riksrevisionen nyligen presenterade sin rapport kring effekterna
              av regeringens beslut om försämrade regler för deltidsarbetslösa
              kunde man konstatera att vissa positiva effekter hade uppnåtts
              i form av att vissa, relativt starka, grupper gått från deltid
              till heltid och att försämringen inneburit vissa besparingar för
              staten – även om dessa besparingar var betydligt mindre än vad
              regeringen väntat sig.
            </seg>
            <seg n="09ac8a17">
              Dessa besparingar elimineras dock sannolikt helt av det faktum
              att det försämrade regelverket också har tvingat ut tidigare deltidsarbetslösa
              i heltidsarbetslöshet. På en direkt fråga från mig svarade Riksrevisionen
              att den ekonomiska nettoeffekten för staten av det förändrade
              regelverket sannolikt är plus minus noll. För att åstadkomma en
              besparing på noll kronor har regeringen alltså tvingat deltidsarbetare
              att säga upp sig och knuffat ut svaga grupper från arbetsmarknaden
              helt och hållet.
            </seg>
            <seg n="bbbff5ee">
              Sedan Sverigedemokraternas inträde i riksdagen har det funnits
              en majoritet i riksdagen som varit kritisk mot regeringens försämringar
              av arbetslöshetsförsäkringen, och flera tillkännagivanden har
              riktats till regeringen i dessa frågor – tillkännagivanden regeringen
              varit provocerande långsam med att hörsamma på något sätt. Efter
              påtryckningar valde man att kasta ifrån sig den heta potatisen
              och släppa den i knäet på Socialförsäkringsutredningen, som behändigt
              nog inte ska redovisa sina förslag förrän efter valet.
            </seg>
            <seg n="a5406af3">
              Regeringens senfärdighet när det gäller att få till stånd en
              översyn av förändringarna kritiseras också av Riksrevisionen.
              Att beslut måste beredas och utredas innan de verkställs förstår
              jag också, men man behöver inte vänta i flera år med att sjösätta
              utredningen. När det gäller frågor som handlar om en återgång
              till ett tidigare existerande regelverk borde heller inte utredningstiden
              behöva vara så lång.
            </seg>
            <seg n="39af36ed">
              Bortsett från de negativa konsekvenser som uppstått för medborgarna
              anser jag personligen att regeringens hantering av frågan har
              varit problematisk också ur ett demokratiskt hänseende, på två
              sätt: Dels har man visat en sådan nonchalans inför riksdagsmajoriteten,
              dels gör man det genom förhalandet betydligt svårare för väljarna
              att i det kommande valet ta ställning till frågan om arbetslöshetsförsäkringens
              framtid.
            </seg>
            <seg n="a45fea77">
              Det rimliga hade varit om samtliga partier i ord och handling,
              här i kammaren, innan valet, visade var de stod när det gäller
              de här frågorna. Det gäller såväl borgerligheten som Socialdemokraterna.
            </seg>
            <seg n="5837389f">
              Från Sverigedemokraternas sida har vi varit tydliga med att vi
              vill höja taket i a-kassan, återinföra den så kallade 100-dagarsregeln
              så att inte arbetslösa redan från dag ett ska tvingas bort från
              hem och familj samt förbättra villkoren för de deltidsarbetslösa.
              Vi har även anslagit pengar till detta i vår senaste budget.
            </seg>
            <seg n="bece31b0">
              Var Socialdemokraterna egentligen står är faktiskt svårare att
              utröna. Med syftet att redan under innevarande mandatperiod få
              till stånd en förbättring för landets arbetslösa har Sverigedemokraterna
              vid upprepade tillfällen bjudit in Socialdemokraterna till diskussioner
              om en samsynsbudget. Vissa frågor kommer vi och Socialdemokraterna
              sannolikt aldrig någonsin att bli överens om, men det finns trots
              allt ett antal besparingar och ett antal satsningar där vi ligger
              ganska nära varandra.
            </seg>
            <seg n="e9067b4e">
              Socialdemokraterna har dock vägrat att ens löst diskutera saken.
              Man har valt beröringsskräck framför handlingskraft, och därför
              har det inte heller blivit några förbättringar för de arbetslösa.
              Kommer Socialdemokraterna att agera på samma sätt om det nuvarande
              parlamentariska läget skulle bestå även efter valet?
            </seg>
            <seg n="251a80f7">
              När det gäller försämringen av regelverket för de deltidsarbetslösa
              har Socialdemokraterna i olika sammanhang kritiserat regeringen
              hårt för detta. Mot bakgrund av den kritiken borde man rimligtvis
              kunna dra slutsatsen att Socialdemokraterna vill riva upp den
              nuvarande ordningen och utöka antalet deltidsdagar. Precis som
              i fallet med rätt till heltid finns det dock inte en enda krona
              avsatt i Socialdemokraternas senaste budget för detta ändamål.
              Vad vill socialdemokraterna egentligen i den här frågan, och hur
              ska de finansiera det?
            </seg>
            <seg n="c08aa46d">
              En ytterligare sak som är oroande ur ett väljarperspektiv är
              det faktum att Socialdemokraterna har ägnat sig åt dubbel bokföring.
              Man har ett stort gapande hål på 12 miljarder i sin budget. När
              budgeten togs förra året var Socialdemokraterna emot det femte
              jobbskattavdraget och använde de pengarna till bland annat välfärdssatsningar.
              Nu har man gjort helt om och accepterat samtliga steg i jobbskatteavdraget
              – men man har fortfarande kvar samma budget.
            </seg>
            <seg n="9a9ba2b5">
              Hur man ska lösa denna kraftiga underfinansiering är det ingen
              som vet, för märkligt nog presenterade Socialdemokraterna ingen
              flerårsbudget. Klart är i alla fall att Socialdemokraterna inte
              kommer att kunna genomföra alla de satsningar man presenterade
              i sin budget. Då undrar jag om förbättringarna av a-kassan kommer
              att bli en av de saker som får stryka på foten. Jag tycker att
              väljarna förtjänar ett tydligt besked kring detta.
            </seg>
          </u>
          <note type="speaker" n="e4d4d887">
            Anf. 135 ALI ESBATI (V):
          </note>
          <u who="unknown" xml:id="i-2ae55683c573e1d3-1" n="d6215edc">
            <seg n="bf870ce7">
              Herr talman! I detta betänkande kan man, precis som förra året
              och alltför många gånger innan det, läsa följande: Omfattande
              reformer har genomförts i arbetslöshetsförsäkringen sedan alliansregeringen
              tillträdde hösten 2006. De har varit en del av en större helhet
              som Alliansens jobbpolitik, byggd på arbetslinjen, utgör.
            </seg>
            <seg n="4149f1b8">
              Detta är alltså ett slags pliktskyldigt mantra som vi har hört
              gång på gång i åtta år och som i det kontinuerliga och brutala
              mötet med verkligheten har blivit allt tröttare och alltmer tröttsamt.
              Det är i och för sig riktigt att omfattande reformer har genomförts
              på a-kassans område. De så kallade reformerna har lämnat den svenska
              arbetslöshetsförsäkringen i ruiner. Det vore fel, menar jag, att
              inte använda dramatiska ord i det här sammanhanget, eftersom försämringarna
              har varit dramatiska.
            </seg>
            <seg n="f3836864">
              När regeringen tog över var det 80 procent av de arbetslösa som
              kvalificerade sig till a-kassa. I dag är det runt en tredjedel.
              Det är en helt exceptionell nedgång som i grunden förändrar arbetslöshetsförsäkringens
              funktion som en samhällelig försäkring vid arbetslöshet. Samtidigt
              har taket i försäkringen varit fastlåst. Det betyder att det är
              allt färre som får ut 80 procent av tidigare inkomst, så som det
              är tänkt att man ska få – i dag är det runt en av tio. Det betyder
              att a-kassans funktion som inkomstförsäkring i praktiken är avskaffad.
            </seg>
            <seg n="6e94b028">
              Vad betyder det här för enskilda människor, för den svenska arbetsmarknaden
              och för Sverige som samhälle? Det betyder väldigt mycket. Sociala
              trygghetssystem som arbetslöshetsförsäkringen bygger på förtroende
              och växelspel – principen är att vi betalar in tillsammans, genom
              arbetsgivaravgifter och genom medlemsavgifter till a-kassan, till
              ett system som ska garantera en viss trygghet för oss själva och
              andra.
            </seg>
            <seg n="eb3fba1a">
              Vad högerregeringen gjorde var att direkt efter maktövertagandet
              2006 angripa det här systemet och utsätta det för en dubbelstöt:
              Det blev svårare att kvalificera sig och dyrare att betala in,
              samtidigt som det – som jag var inne på – blev svårare att få
              ut något över huvud taget. Det man får ut är dessutom numera nästan
              aldrig en funktion av tidigare inkomst. Det är klart att förtroendet
              för ett sådant system blir lidande.
            </seg>
            <seg n="93119337">
              Jag tror att det är viktigt att understryka att det här inte
              bara är något som drabbar den som faktiskt blir arbetslös utan
              att det är ett grundläggande problem för vår samlade välfärd.
              Precis som andra försäkringar är ju inte arbetslöshetsförsäkringen
              något vi bara drar nytta av i det ögonblick vi eventuellt får
              en utbetalning, vilket Patrik Björck var inne på. Den som till
              exempel omfattas av en hemförsäkring går ju inte runt och är besviken
              de dagar huset inte brinner ner och de inte får ut något av försäkringen,
              utan värdet ligger i tryggheten att veta att det inte blir lika
              illa om nu olyckan skulle vara framme.
            </seg>
            <seg n="e1c3a894">
              På samma sätt ligger ett stort värde i en fungerande a-kassa,
              nämligen i tryggheten att veta att man kan undvika den värsta
              ekonomiska stressen och risken för fattigdom om man skulle bli
              arbetslös. Det är den tryggheten dagens regering aktivt har torpederat,
              och det är den trista utgångspunkten för dagens debatt.
            </seg>
            <seg n="bd79845a">
              Herr talman! Regeringspartierna beskriver alltså ändringarna
              i a-kassan som en del av arbetslinjen. Med facit i hand kan vi
              dock se att det är ett väldigt missvisande begrepp; en riktigare
              beskrivning vore fattigdomslinjen. Sverige har i dag fortfarande
              en högre arbetslöshet än det man betecknade som massarbetslöshet
              när man tog över. Sysselsättningsgraden är ungefär oförändrad.
              Men det har hänt andra dramatiska saker. Människor som drabbats
              av arbetslöshet och/eller sjukdom har blivit fattigare. De har
              pressats ut från den välfärdsstat vars själva syfte är att förhindra
              fattigdom. Andelen med låg ekonomisk standard tredubblades bland
              arbetslösa, sjuka och förtidspensionerade mellan 2004 och 2012.
              Det är klart att detta är ett direkt resultat av en politik som
              just har gått ut på att försämra levnadsstandarden för de här
              människorna, och nedmonteringen av a-kassan är en av huvudkomponenterna
              i den politiken.
            </seg>
            <seg n="9bb3260e">
              Vi ser också en ökning av risken för fattigdom, alltså att man
              hamnar i en ekonomisk situation med väldigt små marginaler och
              där olika typer av oväntade negativa händelser snabbt kan leda
              till fattigdom.
            </seg>
            <seg n="cbd0c0b1">
              Sverige hör fortfarande till de länder som klarar sig bra, men
              det är på gamla meriter. Ändringstakten 2008–2012 var snabbare
              i Sverige än i alla andra EU-länder, med undantag av Grekland,
              när det gäller att hamna i risk för fattigdom.
            </seg>
            <seg n="534c2cac">
              Detta är förändringar som kanske inte syns så tydligt på ytan
              i ett samhälle som det svenska. Och de är definitivt svårare att
              få syn på i de kretsar som har fått de största skattesänkningarna
              och som utnyttjar de största skattesubventionerna för att sätta
              guldkant på tillvaron. Men de utgör tveklöst ett problem för sammanhållningen
              och förtroendekapitalet i ett samhälle.
            </seg>
            <seg n="a26e741c">
              Herr talman! Att läsa regeringspartiernas argumentation för den
              försämrade a-kassan är som att kliva in i ett slags parallell
              verklighet. I den teorivärld där regeringens politik för ekonomin
              och arbetsmarknaden hämtar sin näring hänger saker och ting väldigt
              väl ihop. Jobbskatteavdraget ska göra det mer lönsamt att arbeta
              – då får fler jobb. Sänkt a-kassa ska göra det jobbigare att vara
              arbetslös – då slutar fler att vara arbetslösa. Individer liksom
              shoppar fram sina livsbanor utifrån individuella preferenser för
              arbete och fritid.
            </seg>
            <seg n="e5fb49c0">
              Det verkar vara svårt att nå fram med empiri och historiska jämförelser.
              Sambanden, som är mycket klara i enkelspårig ekonomisk teori,
              ser inte ut så i verkligheten. När Anders Borg gång på gång har
              sagt att sysselsättningen skulle bli si och så många tusen lägre
              om man höjde a-kassan med 100 kronor bygger det på antaganden
              som är både osäkra och ibland direkt orimliga. De faktiska resultaten
              av försämrad a-kassa är däremot väldigt synliga och konkreta.
            </seg>
            <seg n="676608bf">
              Jag vill understryka att vissa saker kan man få till med den
              politik som regeringen har genomfört. Man kan få människor att
              söka fler jobb om man inför ekonomiska bestraffningar. Ja, på
              den punkten har politiken fått resultat. Det kan vi läsa om, till
              exempel i regeringens budgetproposition. Men kommer arbetslösheten
              att sjunka om arbetslösa söker fler jobb som de inte får? Det
              är en helt annan historia. Det finns andra kostnader för den enskilde
              och för företagen förknippade med att Arbetsförmedlingen i så
              hög grad har fokuserat sitt arbete på kontroll och kvantitet.
              Det hänger då nära samman också med ändringar i reglerna för a-kassan.
            </seg>
            <seg n="f2dd0b56">
              Det som har karakteriserat regeringens a-kassepolitik är att
              det har varit ett storskaligt experiment. Inom OECD har Sverige
              sjunkit från toppnivåer när det gäller den andel av inkomst som
              tidigare ersattes vid arbetslöshet till nivåer långt under genomsnittet.
              Det borde ha gett tydliga positiva utslag och en väldig dynamik
              med arbetslösa som plötsligt blir supermotiverade och får alla
              de där jobben som ingen kände till, men så har det alltså inte
              blivit. Det finns inte heller några historiska skäl eller internationella
              jämförelser som har pekat i den riktningen. Sverige har snarare
              kombinerat en generös a-kassa med mycket låg arbetslöshet tidigare,
              som också Patrik Björk var inne på. Det är heller inte så att
              de länder i världen där arbetslösheten är hög präglas av generösa
              a-kassesystem direkt.
            </seg>
            <seg n="4a63404e">
              Det vi däremot kan se i den svenska statistiken, också den som
              redovisas i regeringens egen budgetproposition, är snarare att
              arbetslösheten fördjupas. Långtidsarbetslösheten har ökat kraftigt.
              Det faktiska utanförskapet, att hamna helt snett i förhållande
              till samhällets hjälpinsatser, fördjupas, och det är alarmerande.
            </seg>
            <seg n="253d9924">
              Herr talman! Vänsterpartiet menar att Sverige förtjänar en bättre
              arbetslöshetsförsäkring och en helt annan politik som kan leda
              till full sysselsättning. Det är arbetslösheten som ska bekämpas
              – inte de arbetslösa.
            </seg>
            <seg n="15eb1cee">
              Detta är den röda tråden i vårt alternativa budgetförslag där
              vi alltså gör andra prioriteringar än regeringen för fler jobb
              och för en starkare arbetslöshetsförsäkring.
            </seg>
            <seg n="fd175dc3">
              Vi vill göra det enklare för fler att vara med i försäkringen.
              Vår utgångspunkt är att alla som uppfyller grundvillkoret enligt
              lagen och som har varit inskrivna i tre månader utan arbete ska
              ha rätt till ersättning med grundbeloppet i a-kassan. Är man arbetslös
              i betydelsen att man vill ha ett jobb och aktivt söker jobb kan
              man också omfattas av arbetslöshetsförsäkringen.
            </seg>
            <seg n="30c10776">
              Vi vill höja golvet, alltså grundbeloppet i försäkringen. Det
              har stått stilla sedan 2002 och tryckts längre och längre ned
              i förhållande till den allmänna lönenivån. I dag motsvarar det
              7 040 kronor brutto per månad. När regeringspartierna fortfarande
              säger att det måste löna sig att arbeta när de hårdnackat avvisar
              förbättringar av a-kassan ger det en indikation på hur man ser
              på lönebildningen och på framtidens arbetsmarknad i Sverige.
            </seg>
            <seg n="85ad3ed3">
              Vi vill samtidigt höja taket, alltså det högsta belopp som man
              kan få. Vårt mål är att 80 procent av löntagarna ska kunna få
              80 procent av tidigare lön vid arbetslöshet. Det vill säga att
              vi vill att arbetslöshetsförsäkringen faktiskt ska vara en inkomstförsäkring
              för fler. Det vi har finansierat i ett första steg är en höjning
              till 960 kronor, men det kommer att behövas ytterligare höjningar
              så småningom.
            </seg>
            <seg n="93b52e49">
              Herr talman! En närmast ironisk effekt av regeringens nedmontering
              av arbetslöshetsförsäkringen är de regeländringar som har drabbat
              deltidsarbetslösa, människor som ofta redan har en svår ekonomisk
              situation. Genom att begränsa möjligheten till deltidsstämpling
              till 75 dagar från tidigare 300 dagar är det nu många som förlorar
              på att arbeta jämfört med att vara heltidsarbetslösa. Den som
              har haft ett deltidsföretag vid sidan av en deltidsanställning,
              och som därefter har blivit av med sin anställning, drabbas särskilt
              hårt. Argumentet från regeringens sida var att detta skulle stimulera
              till fler heltidstjänster. Det har, som väntat, knappast materialiserats.
            </seg>
            <seg n="f099df77">
              Vi har drivit frågan om att ändra reglerna. Vi har också avsatt
              medel i vårt alternativa budgetförslag. Riksdagen gav redan den
              1 juni 2011 regeringen besked om att den skulle se över reglerna
              så att inte deltidsarbetslösa diskrimineras. Regeringen har valt
              att hänskjuta frågan till den parlamentariska Socialförsäkringsutredningen,
              men vi förväntar oss att regeringen inte drar benen efter sig
              utan faktiskt ser till att ordna upp i det här. Det har vi också
              nämnt i ett särskilt yttrande.
            </seg>
            <seg n="01c475ad">
              Herr talman! Apropå den parlamentariska Socialförsäkringsutredningen
              kan man konstatera att det nu hänvisas saker dit lite slentrianmässigt
              av regeringspartier. Det hade ju varit en sak om utredningen hade
              varit på väg att landa i något avgörande. Men nu är uppdraget
              förlängt till långt efter valet, så det måste vara möjligt, och
              jag tror också nödvändigt, att ha en ordentlig diskussion nu och
              i valrörelsen om vilka principer som ska vägleda arbetslöshetsförsäkringen.
            </seg>
            <seg n="dc3935e0">
              Sverige förtjänar en fungerande, generös och flexibel arbetslöshetsförsäkring.
              Dagens betänkande och majoritetens svar på motionerna visar igen
              att det förutsätter att vi får en ny regering.
            </seg>
            <seg n="a70e291d">
              Avslutningsvis står jag bakom Vänsterpartiets samtliga reservationer,
              men för tids vinnande yrkar jag bifall bara till reservation nr
              6.
            </seg>
          </u>
          <note type="speaker" n="40d913b5">
            Anf. 136 MARIA PLASS (M):
          </note>
          <u who="maria_plass_e8cc68" xml:id="i-2238009d6382cb1a-0" n="5870de5e" next="i-0e0cf05b9d19cc87-0">
            <seg n="655b70d6">
              Herr talman! Jobben är vår viktigaste fråga. Det tror jag att
              alla partier är överens om.
            </seg>
            <seg n="effa0b04">
              Vi i Moderaterna vill att alla som kan arbeta ska ha ett jobb
              att gå till och kunna arbeta efter egen förmåga. Fler i arbete
              minskar klyftorna i samhället och säkrar en uthållig finansiering
              av välfärden. Med jobb kommer också gemenskap, trygghet och känslan
              av att vara behövd.
            </seg>
            <seg n="1505cfcf">
              Trots att vi har gått igenom en djup och varaktig lågkonjunktur
              är 200 000 fler personer i sysselsättning än när Alliansen vann
              valet 2006. Detta är inte en slump utan ett resultat av alliansregeringens
              jobbpolitik. Men det krävs mer än ett enkelt handgrepp för att
              långsiktigt öka sysselsättningen. Därför har Alliansen genomfört
              en rad olika reformer för att stärka arbetslinjen. Vi har till
              exempel gjort det billigare att anställa genom den sänkta arbetsgivaravgiften
              för unga. Vi har sänkt restaurangmomsen och infört RUT och ROT
              som har gett många arbeten. Vi har gjort det mer lönsamt för de
              lite äldre att fortsätta att arbeta, och vi har gett företagen
              förbättrade förutsättningar.
            </seg>
            <seg n="517c9900">
              Det går inte att se på reformer en och en, utan man måste se
              dem i sin helhet – en helhet som syftar till att fler jobb skapas
              och att fler kommer i arbete. Det handlar om en kombination av
              utbildningspolitik och en aktiv arbetsmarknadspolitik för att
              skapa förutsättningar för tillväxt och företagande, men det handlar
              också om aktiva insatser för omställning. Det ska löna sig att
              arbeta, och det ska vara lönsamt att anställa.
            </seg>
          </u>
          <note n="5cb790b8">
            Herr talman! Vi debatterar nu ett motionsbetänkande om arbetslöshetsförsäkringen
            med 43 motionsyrkanden, 13 reservationer och 6 särskilda yrkanden.
          </note>
          <u who="maria_plass_e8cc68" xml:id="i-0e0cf05b9d19cc87-0" n="5870de5e" prev="i-2238009d6382cb1a-0">
            <seg n="57dfaa50">
              Arbetslöshetsförsäkringen ska fungera som en omställningsförsäkring,
              en försäkring som syftar till att ge trygghet under en period
              för den som går från ett arbete till ett annat.
            </seg>
            <seg n="bc91541e">
              Utformningen av arbetslöshetsförsäkringen påverkar arbetsmarknaden.
              Forskning som baseras på både svenska och internationella data
              pekar tydligt på vilka effekter en alltför generös arbetslöshetsförsäkring
              riskerar att få på arbetslösheten. Svårigheten är att hitta en
              balans mellan trygghet och svaga ekonomiska drivkrafter för jobb.
            </seg>
            <seg n="3c17821a">
              Alliansens reformering av arbetslöshetsförsäkringen har syftat
              till att bidra till en högre sysselsättning genom att öka sökaktiviteten
              och sannolikheten att acceptera ett jobberbjudande. Dock har detta
              gjorts också med beaktande av hur negativt arbetslöshet är för
              varje enskild person och för samhället i stort.
            </seg>
            <seg n="6713ab13">
              Herr talman! Det är viktigt att det finns ett skyddsnät vid arbetslöshet,
              men lika viktigt är en aktiv arbetsmarknadspolitik för att främja
              omställning. Det handlar dels om att skapa bättre förutsättningar
              för tillväxt och sysselsättning, dels om insatser för aktivitet
              och omställning. Vårt mål är full sysselsättning, och vi kan se
              att jobben framför allt skapas i företag som växer och anställer.
            </seg>
            <seg n="de041517">
              Vår prioritering är arbetslinjen och en aktiv arbetsmarknadspolitik.
              Lösningen är att rusta personer så att de får en bra grund att
              stå på och blir anställbara samtidigt som företagen ges incitament
              att anställa.
            </seg>
            <seg n="4a8c6a17">
              Vad avser detta betänkande vill samtliga fyra oppositionspartier
              på olika sätt göra en översyn av arbetslöshetsförsäkringen, bland
              annat när det gäller taket för ersättningsnivåerna. Förslag på
              höjda ersättningar finns, men ett gemensamt ställningstagande
              hur stor höjningen ska vara eller utformas saknas i betänkandet.
            </seg>
            <seg n="517bf799">
              En del av kritiken rör att avgiften till arbetslöshetsförsäkringen
              är för hög. I januari 2014 avskaffade regeringen den arbetslöshetsavgift
              som arbetslöshetskassorna betalat till staten och som arbetslöshetskassorna
              i sin tur tog ut genom en högre avgift.
            </seg>
            <seg n="e97e660d">
              En parlamentarisk socialförsäkringsutredning har fått i uppdrag
              av regeringen att se över de allmänna försäkringarna vid sjukdom
              och arbetslösheten. Syftet är att överväga förändringar som ger
              hållbara försäkringar för framtiden. De förändringar som kan bli
              aktuella ska även bidra till långsiktigt ökad sysselsättning och
              därmed långsiktigt hållbara statsfinanser. Flera ledamöter i arbetsmarknadsutskottet
              sitter med som ledamöter i denna utredning, dock inte jag själv.
            </seg>
            <seg n="5624c036">
              Även vad avser motionerna om rätten att begränsa sitt arbetssökande,
              det vill säga 100-dagarsregeln, och deltidsbegränsningar, den
              så kallade 75-dagarsregeln, har det genom tilläggsdirektiv gjorts
              till föremål för beredning i Socialförsäkringsutredningen där
              samtliga partier ingår.
            </seg>
            <seg n="c44f0a81">
              Samtliga fyra oppositionspartier har lämnat separata särskilda
              yttranden i dessa frågor, vilket tidigare nämnts.
            </seg>
            <seg n="e5d6ce0d">
              Konsekvenserna av en återgång till att de arbetssökande kan begränsa
              sitt sökande till de 100 första dagarna medför enligt riksdagens
              utredningstjänst att tiderna för arbetslöshet ökar, vilket ger
              ökade kostnader för staten. Samtidigt skulle rörligheten på svensk
              arbetsmarknad minska.
            </seg>
            <seg n="6303f562">
              När deltidsbegränsningen infördes förändrades systemet med deltidsstämpling
              i perioder om 6 år med möjlighet till förlängning i ytterligare
              två perioder, det vill säga 18 år. Deltidsstämplingen medförde
              att arbetsgivarna kunde fortsätta bygga scheman på deltider samtidigt
              som det allmänna fick betala via skatt och a-kassa och personer
              riskerade att hamna i deltidsarbetslöshet. Reformen var bland
              annat tänkt att öka incitamenten för deltidsarbetslösa att gå
              över till heltidssysselsättning.
            </seg>
            <seg n="173138f1">
              Riksrevisionen har nyligen genomfört sin granskning Effekter
              av förändrade regler för deltidsarbetslösa vilken presenterades
              för arbetsmarknadsutskottet förra veckan. Med rapporten följer
              ett antal rekommendationer, bland annat att regeringen bör utvärdera
              effekterna av reformen men också rekommendationer till Arbetsförmedlingen
              om riktade insatser.
            </seg>
            <seg n="215ba1bc">
              Som jag tidigare nämnt ingår rätten att begränsa sitt arbetssökande
              och deltidsbegränsningen i den parlamentariska Socialförsäkringsutredningens
              direktiv, och vi följer noggrant vilka rekommendationer och förslag
              som kommer ur detta.
            </seg>
            <seg n="79bef763">
              Avseende företagens villkor och regler om bisyssla kan vi konstatera
              att alliansregeringen tagit ett flertal initiativ som ska göra
              det enklare att vara företagare. Även här ingår i den parlamentariska
              Socialförsäkringsutredningens uppdrag att redovisa och analysera
              samspelet och konsekvenserna av en ökad harmonisering av sjuk-
              och arbetslöshetsförsäkringarna samt i detta arbete också beakta
              och utforma förslag från ett företagarperspektiv.
            </seg>
            <seg n="f9b183c5">
              I den tidigare utredningen Trygghetssystem för företagare behandlades
              flera av de frågor som bland annat Miljöpartiet har motionerat
              om. Resultatet av utredningen blev ett stort antal förslag där
              flera förslag lett vidare till proposition men inte alla. Ett
              förslag som utredningen var överens om men som inte gått vidare
              till en proposition rör just situationen för styrelseledamöter
              i sociala företag, vilket tidigare nämnts.
            </seg>
            <seg n="1bf096f4">
              Vi moderater kommer att fortsätta ta ansvar för Sverige, lägga
              fram finansierade förslag och se till att vi har en arbetslinje
              och en försäkring som också bidrar till omställning på arbetsmarknaden.
            </seg>
          </u>
          <note n="6aac0451">
            Många motioner och avsnitt i detta motionsbetänkande omfattas
            av direktiven till Socialförsäkringsutredningen eller av tilläggsdirektiv
            till densamma. Med anledning av detta hänvisar utskottet i sitt
            ställningstagande till just denna utredning, till exempel när
            det gäller villkor för rätt till ersättning och administrering
            av försäkring och aktivitetsstöd.
          </note>
          <note n="1d733eb1">
            Herr talman! Härmed yrkar jag bifall till utskottets förslag
            i betänkandet och avslag på samtliga motioner.
          </note>
          <note type="speaker" n="5eede95e">
            Anf. 137 ALI ESBATI (V) replik:
          </note>
          <u who="unknown" xml:id="i-2ae55683c573e1d3-2" n="d6215edc">
            <seg n="61b35bf1">
              Herr talman! En sak som vi känner till utifrån den senast tillgängliga
              statistiken över försörjningsstöd, eller socialbidrag, är att
              ungefär hälften av dem som söker försörjningsstöd hos kommunen
              gör det på grund av arbetslöshet. Det är en kraftig ökning av
              gruppen som måste gå till kommunen och få lägsta möjliga existensminimum
              på grund av arbetslöshet. Att det har ökat är ett ganska direkt
              resultat av regeringens politik eftersom det har blivit svårare
              för den som är arbetslös att få ta del av arbetslöshetsförsäkringen.
            </seg>
            <seg n="da43431c">
              Är detta bra eller dåligt, Maria Plass? Betyder det att regeringens
              arbetslinje har varit framgångsrik i detta avseende eller inte?
              Har Maria Plass någon kommentar till detta? Vad kan det tänkas
              ha för effekt på den samlade svenska välfärdsmodellen när man
              övergår från en generell ordning som arbetslöshetsförsäkringen
              är till ett behovsprövat och individualiserat bidrag som man måste
              få från kommunen? Det skulle vara intressant att höra.
            </seg>
          </u>
          <note type="speaker" n="699ed7cc">
            Anf. 138 MARIA PLASS (M) replik:
          </note>
          <u who="maria_plass_e8cc68" xml:id="i-4c75aa8ab7b657e0-0" n="5870de5e">
            <seg n="6524087e">
              Herr talman! Det är ingen topp vad gäller försörjningsstöd just
              nu, utan toppen var faktiskt före millennieskiftet. Det är alltså
              ingen nyhet med försörjningsstödet. Men tanken att kunna få ett
              komplement när man behöver det tror jag att även Vänsterpartiet
              tycker är bra.
            </seg>
            <seg n="969983b0">
              Arbetslinjen är ju en arbetslinje, och det innebär att vi på
              alla sätt ska försöka se till att människor kommer i arbete. Om
              man blir arbetslös är inte det första man tänker att man ska få
              försörjningsstöd, utan det första man tänker är att man måste
              komma tillbaka i arbete. Därför lägger vi våra resurser på att
              se till att människor kommer tillbaka till arbete.
            </seg>
            <seg n="b87f1f6b">
              Eftersom vi nu står här och jag har Vänsterpartiets representant
              framför mig tänkte jag ställa en fråga utifrån det anförande som
              hölls tidigare och som jag då inte kunde begära replik på. När
              man ska ha 80 procent av sin tidigare lön – vilket jag uppfattade
              var ert förslag, och som jag antar gäller hela ersättningsperioden
              – hur ska detta finansieras? Och finns det någon övre gräns? Jag
              kan se att det är rätt olyckligt om man tar en person som har
              ett jobb där man får 59 000 kr, som exempelvis vi har, och får
              80 procent av detta. Övriga ska ju finansiera detta via skattsedeln
              eller via medlemsavgifter.
            </seg>
          </u>
          <note type="speaker" n="74aa2586">
            Anf. 139 ALI ESBATI (V) replik:
          </note>
          <u who="unknown" xml:id="i-2ae55683c573e1d3-3" n="d6215edc">
            <seg n="0b187dbe">
              Herr talman! När det gäller hur vi ska finansiera olika saker
              finns detta i vår alternativa budgetmotion. Den finns tillgänglig
              bland annat på riksdagens hemsida.
            </seg>
            <seg n="400df09c">
              Det finns naturligtvis ett tak i det vi föreslår. Det redogjorde
              jag också för. Vi vill ha ett högre tak än i dag, men vi vill
              inte att man ska få obegränsat mycket i a-kassa. Problemet med
              dagens situation är just att genom att taket har stått stilla
              under lång tid är det allt färre som får möjligheten att få 80
              procent av tidigare inkomst. Jag sade att vårt mål är att 80 procent
              av dem som får a-kassa ska kunna få 80 procent av sin tidigare
              inkomst. De 20 procent som inte får det är de som tjänar mer än
              det som slår i taket.
            </seg>
            <seg n="5e5e0fdd">
              Nu kommer jag till min egen fråga i detta replikskifte. Det som
              Maria Plass säger är intressant mest därför att det inte innehöll
              så mycket. Det viktiga är att man söker ett jobb, säger hon. Det
              är helt riktigt. Men min fråga var: Är det då bra att man tvingas
              till försörjningsstöd i stället för att inbegripas i arbetslöshetsförsäkringen
              när man är arbetslös?
            </seg>
            <seg n="3af02750">
              Jag kan gissa lite grann utifrån den politik som har förts men
              också utifrån det som till exempel statsministern sade för några
              år sedan när han fick frågan om problemen med att folk slås ut
              från a-kassan. Det som händer är att människor hittar andra grunder
              för sin försörjning, sade han. Sedan preciserade han: Man får
              stöd och hjälp av sina föräldrar, av sin partner eller på annat
              sätt.
            </seg>
            <seg n="e0ff7f27">
              Är detta den lösning ni ser när a-kassan försämras? Ska man gå
              till kommunen och söka försörjningsstöd, som är på lägsta existensminimum
              och individuellt prövat i stället för att vara en rättighet? Eller
              förväntas det att man som förr i tiden, för väldigt länge sedan,
              helt enkelt ska hänvisas till sina föräldrar, till sin partner
              eller till andra typer av välgörenhetsåtgärder?
            </seg>
          </u>
          <note type="speaker" n="715c4fc2">
            Anf. 140 MARIA PLASS (M) replik:
          </note>
          <u who="maria_plass_e8cc68" xml:id="i-4c75aa8ab7b657e0-1" n="5870de5e">
            <seg n="e2456a9a">
              Herr talman! Försörjningsstödet får man när det saknas pengar
              på ett annat sätt. Jag kan hålla med om att man inte ska utgå
              ifrån att alla har en partner, föräldrar eller någon annan som
              sköter försörjningen. Det finns personer som inte har vare sig
              partner eller föräldrar som kan göra det. Självfallet är inte
              detta utgångsläget.
            </seg>
            <seg n="cdc69331">
              Vad jag sade handlade det inte bara om att man ska söka jobb,
              utan också om att man ska få ett jobb. Det är det som är grunden
              till att komma tillbaka till jobb. A-kassan är en omställningsförsäkring.
              Det stämmer helt och fullt att taket har legat kvar under ett
              antal år. Ni ser en annan lösning. Vi lägger resurserna på att
              se till att människor kommer i arbete. Ni vill lägga resurserna
              på att de som är arbetslösa i stället kanske blir kvar i arbetslöshet
              på grund av ett höjt tak.
            </seg>
          </u>
          <note type="speaker" n="2dbc3f31">
            Anf. 141 PATRIK BJÖRCK (S) replik:
          </note>
          <u who="patrik_bjorck_a4bbfc" xml:id="i-bfc90165a450b305-1" n="aa1f048d">
            <seg n="0d2d14fa">
              Herr talman! Jag ska först göra ett tillrättaläggande: Taket
              har inte bara stått still. Den moderatledda regeringen har sänkt
              taket – bara så att vi är överens om det.
            </seg>
            <seg n="c06ff411">
              Det är lite Bagdad-Bob-varning på att försöka hävda att regeringen
              har fortsatt forskningsstöd för sin a-kassepolitik. Jag ägnade
              en stor del av mitt anförande åt att avliva denna myt, och jag
              tycker att det var lite lustigt att Maria Plass tog upp det i
              sitt anförande.
            </seg>
            <seg n="e59d17d1">
              Herr talman! Det finns en annan sak i Maria Plass anförande som
              är oerhört anmärkningsvärd. Det är ett helt nytt sätt att bedriva
              politik som vi ser här i kammaren i kväll. Hon redogör för att
              förslag på höjningar av taken finns. Men de saknas i betänkandet.
              Jag måste säga att detta är att ta politiken till nya höjder.
            </seg>
            <seg n="4e78f631">
              När tänker ni erkänna att er politik inte fungerar? Det är min
              första fråga i detta replikskifte. Jag har ännu en fråga till
              Maria Plass. År 2006 var nivån enligt den moderata arbetsmarknadsministern
              väl avvägd. Vi hade många och långa debatter om detta på den tiden.
              Åtta år senare, herr talman, är det helt omöjligt att den är väl
              avvägd med samma nivå. Vad är en väl avvägd nivå på ersättningen
              i arbetslöshetsförsäkringen? Det skulle jag vilja att Maria Plass
              redogör för här för oss i dag. Är det Maria Plass som ljuger,
              eller var det den förre arbetsmarknadsministern Sven-Otto Littorin
              som ljög då? De kan nämligen inte ha rätt båda två.
            </seg>
          </u>
          <note type="speaker" n="4027133b">
            Anf. 142 MARIA PLASS (M) replik:
          </note>
          <u who="maria_plass_e8cc68" xml:id="i-4c75aa8ab7b657e0-2" n="5870de5e">
            <seg n="467888ff">
              Herr talman! Det var ett långt anförande om forskningen. Vi kan
              konstatera att vi inte är överens. Vi talar om forskning, och
              jag har tagit reda på vilken forskning det är. Det är bland annat
              Långtidsutredningen som stöder de förslag som vi har tagit fram.
              Jag tror att diskussionerna om forskning är ungefär som att diskutera
              statistik; vi kommer att ha olika utgångslägen. Patrik Björck
              läser sin forskning, och jag går till botten med min. Men jag
              tror att forskningen lever vidare. Patrik Björck lyckades inte
              avliva den helt och fullt, i alla fall.
            </seg>
            <seg n="5678c85e">
              Vad är en väl avvägd nivå på ersättningen? Den frågan skulle
              jag nästan kunna ställa tillbaka. Frågan brukar ställas av Patrik
              Björck – ofta till olika personer – för att få svar. Jag ställer
              samma fråga till Patrik Björck som jag ställde till Ali Esbati:
              Är 80 procent av en tidigare lön under hela ersättningsperioden
              en lagom nivå? Det anser Socialdemokraterna. Vem är det som får
              betala det? Är det höjda skatter som ska bekosta detta, och i
              vilken takt har ni i så fall tänkt införa det?
            </seg>
          </u>
          <note type="speaker" n="7ec9f63a">
            Anf. 143 PATRIK BJÖRCK (S) replik:
          </note>
          <u who="patrik_bjorck_a4bbfc" xml:id="i-bfc90165a450b305-2" n="aa1f048d">
            <seg n="bd45cf79">
              Herr talman! Vi har olika utgångslägen. Det är helt tydligt i
              debatten i kväll. Mitt utgångsläge är verkligheten, herr talman.
            </seg>
            <seg n="b449ee44">
              I stället för att svara på min fråga säger Maria Plass att jag
              brukar ställa denna fråga. Orsaken till att jag brukar göra det,
              herr talman, och till att jag har gjort det återkommande är att
              jag aldrig får något svar.
            </seg>
            <seg n="2ba9db35">
              När Maria Plass röstade för de så kallade reformerna i arbetslöshetsförsäkringen
              hävdade den moderatledda regeringen att dessa ersättningsnivåer
              och tak var väl avvägda för att uppnå de syften man hade med sina
              reformer i arbetslöshetsförsäkringen.
            </seg>
            <seg n="1815748f">
              Åtta år senare kan de inte fortfarande vara väl avvägda, herr
              talman. Det kan väl inte Maria Plass hävda. Det är det som är
              min fråga. Antingen är de inte väl avvägda nu – och då röstar
              Maria Plass nu för en politik som inte är genomtänkt, som inte
              håller ihop och som inte kan medverka till det syfte som politiken
              har – eller också gjorde Maria Plass det 2006.
            </seg>
            <seg n="4f2cb99c">
              Jag tycker att det är fullständigt rimligt att få svar på den
              frågan. Jag har ställt den vid ett antal tillfällen, herr talman.
              Jag hoppas att det var sista gången jag behövde ställa den eftersom
              jag hoppas att detta är sista gången vi debatterar detta och jag
              befinner mig i opposition.
            </seg>
          </u>
          <note type="speaker" n="5c6236c7">
            Anf. 144 MARIA PLASS (M) replik:
          </note>
          <u who="maria_plass_e8cc68" xml:id="i-4c75aa8ab7b657e0-3" n="5870de5e">
            <seg n="baeadc45">
              Herr talman! Patrik Björck har tydligen redan vunnit valet. Det
              är nog ett önsketänkande från Patrik Björcks sida.
            </seg>
            <seg n="535fa295">
              Jag fick inte heller något svar. Vad var den väl avvägda nivån?
              Jag kan börja ställa frågorna tillbaka. Jag kan inte få något
              svar i dag, men jag ställde frågan. Jag frågade också i vilken
              takt man hade tänkt genomföra sina reformer för att få detta resultat.
            </seg>
            <seg n="27dc7137">
              Patrik Björck pratade om att vi har suttit i åtta år. Ja, vi
              har suttit i åtta år, och vi har gjort många reformer, men vi
              får aldrig något svar på hur ni har tänkt eller vilken tid det
              ska ta. Finansieringen som ska ske genom höjda skatter, var finns
              detta? Vi får inga svar på de frågor som vi ställer, men det krävs
              tydligen att vi ska kunna svara.
            </seg>
          </u>
          <note type="speaker" n="fa800803">
            Anf. 145 MATTIAS KARLSSON (SD) replik:
          </note>
          <u who="mattias_karlsson_d9c916" xml:id="i-83a2b27e6dbbfe7d-0" n="c102ddce">
            <seg n="b3ad33c8">
              Herr talman! Jag tänkte börja med att återge vad arbetsförmedlaren
              Helena Johansson som blev intervjuad av SVT för en vecka sedan
              sade: Det är helt klart himla tråkigt och frustrerande. Det är
              ett moment 22 för oss. Vi försöker coacha bort folk från arbetslöshet
              men samtidigt måste vi råda timvikarier att sluta arbeta. Det
              är oerhört frustrerande.
            </seg>
            <seg n="5e3aa03f">
              Detta är alltså resultatet av de försämringar som den borgerliga
              regeringen har genomfört när det gäller regelverket för deltidsarbetslösa.
              Jag skulle vilja veta om Maria Plass anser att effekterna av det
              här är förenliga med arbetslinjen. Är det den borgerliga regeringens
              politik att människor som har ett arbete och har fått in en fot
              på arbetsmarknaden ska behöva säga upp sig?
            </seg>
            <seg n="dbcc9d5e">
              I ditt tidigare replikskifte med Patrik Björck sade du att forskningen
              lever vidare, tydligen utan att det egentligen finns någon forskning
              att hänvisa till med någon trovärdighet, och att Patrik Björck
              inte helt hade lyckats avliva den. Det är mycket möjligt, men
              verkligheten då? Verkligheten visar ju att er politik inte har
              fått de effekter som ni sade att den skulle få. Det är inte ens
              i närheten.
            </seg>
            <seg n="83c0ba28">
              När det gäller det försämrade regelverket för deltidsarbetslösa
              säger Riksrevisionen att effekterna tar ut varandra, att det blir
              plus minus noll i nettoeffekt i ekonomin. Ni har alltså till en
              besparing av 0 kronor lyckats åstadkomma att de som hade en svag
              förankring på arbetsmarknaden har knuffats ut helt och hållet.
            </seg>
            <seg n="e6ff7789">
              Är ni nöjda med resultatet av det här, och vad kommer att krävas
              för att ni ska ompröva er teori när det gäller arbetslöshetsförsäkringen
              och de reformer ni har infört?
            </seg>
          </u>
          <note type="speaker" n="3b573330">
            Anf. 146 MARIA PLASS (M) replik:
          </note>
          <u who="maria_plass_e8cc68" xml:id="i-4c75aa8ab7b657e0-4" n="5870de5e">
            <seg n="79df9a46">
              Herr talman! Det var flera olika områden som berördes. Det kom
              ett citat från en person på Arbetsförmedlingen, och jag kan inte
              kommentera det då jag inte hört intervjun själv.
            </seg>
            <seg n="9052b6a3">
              Det jag kan säga om deltidsarbetsbegränsningen är att tidigare
              kunde man ha tre omgångar à sex år, det vill säga man kunde vara
              deltidsarbetslös i 18 år. Man arbetade deltid, och så stämplade
              man upp med hjälp av a-kassan. Staten betalade med hjälp av skatter
              och a-kassan. Det här var en väldigt svensk konstruktion, och
              den tvingade många personer att vara kvar där. Som jag nämnde
              i mitt anförande schemalade man utifrån deltider. Det är inte
              heller en bra lösning.
            </seg>
            <seg n="6ca89e7f">
              Vi införde en begränsning på 75 dagar, och jag kan medge att
              det är en tuff ändring att gå från 18 år till 75 dagar, men det
              har blivit fler heltider av detta. Det var en av delarna som man
              ville uppnå. Den andra delen som man ville uppnå var att spara
              pengar åt staten. Där ha vi inte nått helt och fullt fram, men
              jag kan inte säga att det är ett nollsummespel, därför att vi
              har fått fler heltider och det har gjorts besparingar, om än inte
              så stora som det var sagt från början.
            </seg>
            <seg n="cd1f8e85">
              Verkligheten lever vi alla i. När det gäller olika förslag är
              det ingen som har ett facit från början som visar hur det kommer
              att bli. Jag tror inte heller att Sverigedemokraterna skulle kunna
              lyckas vända arbetslösheten eller införa alla reformer på en gång.
            </seg>
          </u>
          <note type="speaker" n="92498fe0">
            Anf. 147 MATTIAS KARLSSON (SD) replik:
          </note>
          <u who="mattias_karlsson_d9c916" xml:id="i-83a2b27e6dbbfe7d-1" n="c102ddce">
            <seg n="d18b9873">
              Herr talman! Jag förstår fortfarande inte hur det kan vara förenligt
              med den så kallade arbetslinjen att föra en politik som innebär
              att personer som har ett deltidsjobb blir tvungna att säga upp
              sig för att över huvud taget klara sin försörjning. I min värld
              går det inte ihop.
            </seg>
            <seg n="bd7957cc">
              Nej, man har aldrig facit i förväg, men nu efter åtta år har
              vi ju ett facit när det gäller regeringens politik kring arbetslöshetsförsäkringen.
              Det talar sitt tydliga språk: Ni hade fel. Alla kan ha fel. Jag
              säger inte att vi är felfria heller. Alla politiker måste göra
              bedömningar och gissningar ibland, och ibland blir inte resultatet
              som man har önskat. Nu har resultatet inte blivit som ni har önskat,
              och då borde det väl vara rimligt att ni faktiskt omprövar er
              politik? Det som provocerar mig lite i det här är just att ni
              håller fast vid precis den linje som har misslyckats. Det verkar
              inte finnas någon form av utrymme för självrannsakan och kritik.
            </seg>
            <seg n="20d7bc6f">
              Det har blivit fler heltider, men det har också blivit fler nolltider.
              Därför tar de ut varandra, och det blir ett nollsummespel. Det
              drabbar framför allt de svagaste grupperna och dem som hade en
              svag förankring på arbetsmarknaden. Det tycker jag är olyckligt,
              och det går väl emot de ambitioner som regeringen säger sig ha
              i övrigt.
            </seg>
            <seg n="abff3bdd">
              Jag håller med om att det är problematiskt med deltid och att
              det är bra om vi kan få upp det. Men ni brukar ju själva framhålla
              att deltid är en väg in på arbetsmarknaden och att det är viktigt
              att den finns. Men nu för ni alltså en politik som innebär att
              människor tvingas lämna sina deltider och gå ut i fullständig
              arbetslöshet i stället.
            </seg>
            <seg n="824944e0">
              Om ni nu verkligen vill bekämpa problemet med deltid och allt
              som det innebär skulle jag föreslå att ni stöder vårt förslag
              om att införa rätt till heltid för alla offentliganställda.
            </seg>
          </u>
          <note type="speaker" n="eaf2f7ac">
            Anf. 148 MARIA PLASS (M) replik:
          </note>
          <u who="maria_plass_e8cc68" xml:id="i-4c75aa8ab7b657e0-5" n="5870de5e">
            <seg n="6e17a30a">
              Herr talman! Jag vill först göra en korrigering. Det har blivit
              fler heltider av deltiderna än vad det har blivit att folk har
              gått ut i heltidsarbetslöshet.
            </seg>
            <seg n="25599cf7">
              I Riksrevisionens granskning har man ett förslag om att satsa
              resurser på dem som är deltidsarbetslösa. Det tycker jag kan vara
              ett bra förslag.
            </seg>
            <seg n="ca898323">
              Sedan vill jag återigen hänvisa till Socialförsäkringsutredningen
              som är en parlamentarisk utredning. Varje parti har en röst, och
              man har möjlighet att påverka. Tanken är också att man ska komma
              överens över partigränserna för att på så sätt få hållbara förslag.
              Det finns som sagt möjligheter att framföra sina synpunkter även
              där.
            </seg>
          </u>
          <note type="speaker" n="e7d2b4f5">
            Anf. 149 MEHMET KAPLAN (MP) replik:
          </note>
          <u who="mehmet_kaplan_6f7a65" xml:id="i-977528ece1bc4e51-1" n="02101557">
            <seg n="22422446">
              Herr talman! Det finns en viss problematik i Maria Plass argumentationslinje,
              och det hör och ser alla som följer debatten.
            </seg>
            <seg n="17c33dd8">
              Jag ska försöka lyfta upp ett antal bitar, men ju mer jag lyssnar
              desto mer bekymrad blir jag över verklighetsbeskrivningen. Det
              verkar som om Alliansen har, eller i alla fall hade, en karta.
              Sedan visar sig verkligheten inte riktigt stämma överens med den
              kartan. Dessutom är kartan åtta år gammal eller kanske ännu äldre
              än så. Vad gör man då? Jo, man fortsätter att lita på kartan.
              Det kan anses vara ståndaktigt och möjligtvis lite dumdristigt,
              men framför allt tror jag att många människor där ute uppfattar
              kartläsningen och kartläsarna som lite vilsna. Nu menar jag inte
              att Maria Plass är vilse. Hon har tydligt redogjort för hur hon
              väljer att läsa kartan. Men jag blir faktiskt bekymrad när frågeställare
              efter frågeställare går upp i den här pulpeten och frågar Maria
              Plass vad nästa steg är, och det enda jag hör från Maria Plass
              är egentligen att den parlamentariska Socialförsäkringsutredningen
              ska fixa detta. Sedan ställer Maria Plass dessutom motfrågor till
              dem som har kommit upp för att ställa frågor om den regeringspolitik
              som Maria Plass parti har haft ansvar för under åtta år.
            </seg>
            <seg n="f623e709">
              Jag blir inte klok på det här, herr talman, och jag är bekymrad
              för att vi återigen kommer att få höra samma sak.
            </seg>
          </u>
          <note type="speaker" n="5ed193b1">
            Anf. 150 MARIA PLASS (M) replik:
          </note>
          <u who="maria_plass_e8cc68" xml:id="i-4c75aa8ab7b657e0-6" n="5870de5e">
            <seg n="c0fd6475">
              Herr talman! När det gäller verklighetsbeskrivningen vet jag
              inte hur väl den önskelista som oppositionen har stämmer med verkligheten.
              Jag var inne på att man aldrig har ett facit för hur det blir
              med de förslag som man lägger fram, och det kan ju inte oppositionen
              heller ha. Det kan vara ett gigantiskt misslyckande även om oppositionen
              lägger fram förslagen. Allting är inte alliansregeringens fel
              bara för att det råkar vara just den här regeringen som lägger
              fram förslagen.
            </seg>
            <seg n="deb51e15">
              När man lyssnar på oppositionen tänker man ibland att det var
              mycket bättre förr. I en del av förslagen som ligger i betänkandet
              vill man återgå till hundradagarsregeln till exempel, eftersom
              det var bättre för. Då kan jag påminna om att det finns människor
              som kanske inte håller med om det. Till exempel gömdes och glömdes
              människor. De försvann in i olika typer av förtidspensioneringar.
              På så sätt fick man en snygg statistik, men man tittade inte på
              individen som bara försvann, från möjligheten till arbete till
              att börja med.
            </seg>
            <seg n="3fba2283">
              Jag tar mig också rätten att ställa motfrågor. Jag har inte replikrätt
              på de första och tar mig rätten att få ställa frågor. Det kan
              vara intressant för dem som lyssnar att även få reda på hur Miljöpartiet
              ställer sig i olika frågor.
            </seg>
          </u>
          <note type="speaker" n="984076ec">
            Anf. 151 MEHMET KAPLAN (MP) replik:
          </note>
          <u who="mehmet_kaplan_6f7a65" xml:id="i-977528ece1bc4e51-2" n="02101557">
            <seg n="5ecf4f0d">
              Herr talman! Tack till Maria Plass för en faktiskt tydlig redogörelse!
              Jag tror egentligen inte att det går att missförstå vad hon säger.
              Sedan uppfattar jag det inte riktigt som svar på de frågor som
              har ställts.
            </seg>
            <seg n="a03e0f29">
              I betänkandet refereras det till Riksrevisionens granskning av
              effekterna av förändrade regler för deltidsarbetslösa. Riksrevisionen
              var hos oss i utskottet för inte så länge sedan och berättade
              att granskningen visar att övergång till heltidssysselsättning
              har ökat efter reformen för gruppen av deltidsarbetslösa. Reformen
              har medfört vissa utgiftsminskningar i arbetslöshetsförsäkringen.
            </seg>
            <seg n="e48fa8eb">
              Samtidigt – och det är här någonstans som jag är orolig över
              att moderata företrädare försöker prata bort oss – visar granskningen
              också att övergången till heltidsarbetslöshet har ökat inom gruppen
              deltidsarbetslösa. Den beräknade utgiftsminskningen har då inte
              realiserats fullt ut. Någon frågeställare sade att det gick på
              ett ut, och Maria Plass svarade att det gjorde det inte alls.
              Det var några fler som hade blivit heltidssysselsatta.
            </seg>
            <seg n="ae4330d0">
              Riksrevisionens granskning pekar ändå på vissa strukturella problem.
              Jag tror inte, precis som tidigare talare sade, att vi har helhetslösningarna.
              Men efter åtta år måste ett omtänk till, och jag tror tyvärr att
              regeringen Reinfeldt inte är förmögna det omtänket. Jag tror också,
              utan att ta alltför stora ord i min mun, att det här får vara
              det sista året som ni har ansvaret för detta.
            </seg>
          </u>
          <note type="speaker" n="b0d76e37">
            Anf. 152 MARIA PLASS (M) replik:
          </note>
          <u who="maria_plass_e8cc68" xml:id="i-4c75aa8ab7b657e0-7" n="5870de5e">
            <seg n="34144341">
              Herr talman! Jag hoppas verkligen inte att det är det sista året
              som vi får ansvaret. Jag kan nämligen se de enorma skattehöjningarna
              framför mig. Även om man talar om höjda ersättningar och om att
              höja taket kommer det som den arbetslöse personen får ut att ätas
              upp av skatterna. Verkligheten, som Mehmet Kaplan talar om, är
              att man kanske får mindre pengar i handen men att det ser bra
              ut för övrigt innan skatterna har ätit upp allt. Det kan vi nog
              konstatera med de skattehöjningar som kommer att ske.
            </seg>
            <seg n="af1d96c9">
              Riksrevisionen har, vilket vi också har talat om tidigare, rekommenderat
              att regeringen skulle utvärdera reformerna. Man föreslog också
              att Arbetsförmedlingen skulle titta mer på riktade åtgärder. Som
              jag sade tidigare kan det vara bra förslag. Om man tar de förslagen
              och om man tittar på Socialförsäkringsutredningen kanske det kommer
              fram ganska bra lösningar, också över partigränserna.
            </seg>
          </u>
          <note type="speaker" n="dca3e7d3">
            Anf. 153 CHRISTER NYLANDER (FP):
          </note>
          <u who="christer_nylander_f32127" xml:id="i-f48ab84af269c33b-0" n="621bd608">
            <seg n="254fff7c">
              Herr talman! Jag kunde inte låta bli att tänka på den grekiske
              filosofen Herakleitos när jag hörde Patrik Björck tala tidigare.
              Herakleitos kallades ibland för den dunkle. Jag vill verkligen
              dementera att Patrik Björck var dunkel i sitt tal, tvärtom. Men
              Herakleitos sade också att man aldrig kan gå ned i samma flod
              två gånger. På något sätt måste vi när vi utformar den här typen
              av politik fundera på att verkligheten förändras hela tiden.
            </seg>
            <seg n="1e2fa85e">
              Patrik Björck tyckte att det var konstigt att man kunde ha en
              åsikt 2006 och en annan åsikt 2014 och fortfarande tycka att politiken
              var balanserad. Det är just därför vi har en parlamentarisk socialförsäkringsutredning.
              Vi ska nu tillsammans fundera på vilken ny balanspunkt vi kan
              hitta. Jag hoppas inte att Patrik Björck och de andra i oppositionen
              håller fast vid den tiden som de tydligen tyckte var bäst – jag
              uppfattade det som att Patrik Björck tyckte att a-kassan var som
              bäst på 70-talet ungefär. Om vi ska hitta lösningar för framtiden
              tillsammans måste nog Patrik Björck inte bara låta som Herakleitos
              utan också fundera i samma banor: Man kan inte gå ned i samma
              flod två gånger. Det är en avvägning de måste göra. Min avvägning
              har blivit att jag tror att det är bäst att Alliansen sitter kvar
              och att Folkpartiet får starkt stöd.
            </seg>
            <seg n="da504f51">
              Herr talman! När man läser motioner och reservationer i betänkandet
              påminns man om att det var viktigt att Alliansen vann 2006. Det
              var viktigt att Alliansen fick fortsatt förtroende 2010, och det
              är viktigt att vi vinner väljarnas förtroende också 2014 för att
              fortsätta reformeringen av arbetsmarknaden. Vi har inte gjort
              allt rätt. Och Folkpartiet och jag tycker att vi ibland skulle
              ha gjort saker på ett annat sätt.
            </seg>
            <seg n="73e6847c">
              Visst har vi haft lågkonjunktur och ekonomisk kris i omvärlden
              som har gjort det ännu svårare att få en arbetsmarknadspolitik
              och en jobbpolitik som gör alla nöjda. Men jag tror att man kan
              säga att om vi hade legat kvar med den arbetsmarknadspolitik och
              den jobbpolitik som fanns innan Alliansen tillträdde och som oppositionen
              nu vill återinföra hade det sett värre ut i Sverige i dag än vad
              det faktiskt gör.
            </seg>
            <seg n="2ef6e9b4">
              Vi hade inte haft den tillväxt av sysselsättningen som vi har
              haft, vi hade inte legat i toppen i Europa när det gäller sysselsättningstillväxt
              och sysselsättningsgrad och vi hade inte legat i toppen när det
              gäller ordning och reda på statens finanser. Då hade det inte
              heller varit möjligt att ha en offensiv jobbpolitik som gör att
              fler människor än annars får ett arbete och den självständighet
              som det innebär att kunna försörja sig själv.
            </seg>
            <seg n="73bf6fec">
              I reservationerna i betänkandet kan man också se vad ett eventuellt
              maktskifte skulle innebära. Nej, förlåt herr talman, det kan man
              inte. Det spretar nämligen väldigt mycket. Det är egentligen bara
              i kritiken av alliansregeringen som oppositionen låter likadant.
              När de sedan ska förklara vad de själva tycker är det otroligt
              spretigt. Det finns ingen gemensam politik. Det hänger inte ihop
              med retoriken. Det finns inte finansiering. Ibland finns det inte
              beräkning. Det ger inget vidare seriöst intryck av någon som vill
              ta över regeringsmakten om ett halvår. Om man inte har en gemensam
              arbetsmarknadspolitik, och om man inte har en gemensam jobbpolitik
              kan man inte heller pretendera på att ta över regeringsmakten.
            </seg>
            <seg n="c8d7b2d1">
              Herr talman! Det finns också tydliga logiska luckor i retoriken
              och i reservationerna. Socialdemokraterna skriver till exempel
              att man vill ha en väl fungerande, frivillig och solidariskt finansierad
              omställningsförsäkring. Men låt oss fundera på vad det egentligen
              innebär. Varför ska den vara frivillig? Om man samtidigt argumenterar
              för att så många som möjligt ska omfattas av a-kassan för att
              man ska hålla uppe konsumtionen i lågkonjunktur och att alla ska
              kunna känna trygghet i omställningen, varför vill man då att den
              ska vara frivillig? Varför ska det vara ett aktivt val att komma
              in i detta? Varför ska det vara ett aktivt val att bidra till
              att konsumtionen hålls uppe under lågkonjunkturen? Ni tycker ju
              att den ska vara frivillig och självständig.
            </seg>
            <seg n="2b8b5b6f">
              Samma argumentation finns det i Vänsterpartiet. Av oppositionspartierna
              är det egentligen Vänsterpartiet som är ärligast. Socialdemokraterna
              vill inte att allt ska vara helt fritt. Ni socialdemokrater vill
              inte ha taklös konstruktion, ni vill inte ha en parenteslös konstruktion
              på a-kassan och ni vill att det ska finnas restriktioner. Men
              i retoriken låter det som att ni inte vill ha restriktioner. Vänsterpartiet
              är ärligare på det sättet. De vill inte ha några restriktioner,
              och det låter också så i retoriken.
            </seg>
            <seg n="279d20dc">
              Folkpartiet tycker att det bör vara en arbetslöshetsförsäkring
              som omfattar fler, en arbetslöshetsförsäkring som är obligatorisk
              och som är statligt administrerad. Man måste fundera på hur tryggheten
              ökar i omställningen. Vi ser nämligen hur behovet av omställning
              ökar. Dynamiken i ekonomin ställer det kravet på oss.
            </seg>
            <seg n="3b25d779">
              Då är det kanske klokt att ha högre tak i inledningsskedet av
              a-kassan och sedan trappa ned. Hur man utformar arbetslöshetsförsäkringen
              – det finns forskning om det – påverkar hur jobb söks och hur
              arbetslösheten ser ut. Det är därför Socialdemokraterna inte vill
              ha en helt fri arbetslöshetsförsäkring.
            </seg>
            <seg n="d3613cca">
              Det finns en ton i debatten, herr talman, som går ut på att den
              som lovar mest, den som är mest generös, också är den som är snällast.
              Vi vet att till exempel sökaktiviteten ökar när man närmar sig
              en parentes eller en nedtrappning. Om det är så att de mest generösa
              systemen innebär att arbetslösheten förlängs och att fler människor
              stannar kvar längre tid i arbetslösheten, om det är så att borttagandet
              av alla nedtrappningar, alla tak, alla parenteser, alla krav och
              utvärderingar förlänger arbetslösheten för några, är det inte
              vidare snällt. Att komma tillbaka i jobb är det som vi ska sträva
              efter. Det är det som ger självständigheten, det som ger friheten
              för den enskilde.
            </seg>
            <seg n="c8129396">
              Med det sagt ska jag också säga att arbetslöshetsförsäkringen
              är en svår försäkring. Den ska väga av behovet av trygghet för
              den som blir arbetslös, den som är mellan två jobb, men den ska
              också vara väldigt tydlig med incitamenten för att jobba. Därför
              är det viktigt att vi inser att världen omkring oss förändras,
              inser att vi inte kan gå ned i samma flod två gånger eftersom
              vattnet hela tiden sköljer förbi. Verkligheten förändras hela
              tiden.
            </seg>
            <seg n="002cb6fb">
              Av det skälet, herr talman, är det viktigt att vi sätter oss
              ned tillsammans i den parlamentariska Socialförsäkringsutredningen
              och funderar på hur vi kan hitta en ny balans för en ny tid och
              ett nytt sätt för ekonomin att fungera. Jag tror att vi skulle
              kunna vara överens om en sak, nämligen att det är sällan någon
              hittar den perfekta balansen och det är sällan så att den balans
              som man vid ett givet tillfälle är nöjd med kommer att vara någonting
              man för alltid är nöjd med. Världen förändras, och då måste vi
              vara beredda att ompröva till och med vår heligaste ko.
            </seg>
          </u>
          <note n="35ed4412">
            Herr talman! Med detta yrkar jag bifall till utskottets förslag
            i betänkandet.
          </note>
          <note type="speaker" n="8e3233c2">
            Anf. 154 PATRIK BJÖRCK (S) replik:
          </note>
          <u who="patrik_bjorck_a4bbfc" xml:id="i-bfc90165a450b305-3" n="aa1f048d">
            <seg n="44178810">
              Herr talman! Verkligheten förändras, säger Christer Nylander,
              och det är helt sant. Högerpolitiken förändras däremot inte. Mehmet
              Kaplan var inne på att Alliansens politik var gammal. Han sade
              att den var åtta år. Jag skulle vilja utmana Mehmet Kaplan och
              säga att den är minst 150 år. Om man läser riksdagsprotokollet
              från debatten då 1870 års fattigvårdspolitik skulle införas ser
              man att det ordagrant är Nya moderaternas arbetslinje som beskrivs.
              Minst 150 år tillbaka kan man spåra den. Det är möjligt att den
              kan spåras ännu längre tillbaka i tiden.
            </seg>
            <seg n="6c7781fe">
              Sedan säger Christer Nylander att vi har ordning och reda i finanserna.
              Det är ett lite märkligt uttalande, herr talman, eftersom vi har
              det största budgetunderskottet sedan överskottsmålet infördes
              för 14 år sedan. Ett överskott på 65 miljarder har förvandlats
              till ett underskott på 87 miljarder. 152 miljarder back är resultatet
              av en rejält misslyckad jobbpolitik. Det är fakta i målet, och
              det är viktigt att vi håller oss till det.
            </seg>
            <seg n="3064c758">
              Det jag egentligen skulle vilja fråga Christer Nylander om, herr
              talman, är tidigare principer. Det fanns en tid när Folkpartiet
              förstod vad en arbetslöshetsförsäkring, det vill säga ett inkomstskydd,
              var värd. Varför har Folkpartiet övergett de principer som var
              bärande för det socialliberala folkparti som vi socialdemokrater
              ofta kunde samarbeta och göra överenskommelser med?
            </seg>
          </u>
          <note type="speaker" n="9a1a147f">
            Anf. 155 CHRISTER NYLANDER (FP) replik:
          </note>
          <u who="christer_nylander_f32127" xml:id="i-f48ab84af269c33b-1" n="621bd608">
            <seg n="0b678cb0">
              Herr talman! Det fanns en tid, det finns en tid, och den tiden
              finns också framöver där Folkpartiet är ett parti som står upp
              för sociala försäkringar som ger trygghet både när man är sjuk
              och när man är tillfälligt arbetslös. Det är därför vi allianspartier
              tillsammans har gjort en del reformer. Vi är inte nöjda med allting.
              Inget alliansparti är nöjt med allting.
            </seg>
            <seg n="94a15fa2">
              Vi är beredda att hela tiden ompröva vår politik. Det tror jag
              att man kan säga att liberalerna i kammaren – även om det inte
              var just denna kammare – har gjort sedan 1800-talet. Vi var de
              som från början föreslog sociala reformer eftersom vi såg att
              människor behövde få en chans att komma ur sin fattigdom. Vi är
              fortsatt beredda att inte fastna i hur ekonomin såg ut på 1800-talet
              eller 1970-talet eller 2010-talet. Vi tror nämligen att världen
              förändras, att ekonomin förändras och att man inte kan gå ned
              i samma flod två gånger. Därför måste vi också vara beredda att
              ompröva de system som skapar trygghet i förändringarna.
            </seg>
            <seg n="0ae77bc6">
              Folkpartiet, precis som andra allianspartier, tycker att det
              är dags att höja taken. Vi tycker att vi ska diskutera det tillsammans
              med Socialdemokraterna i den parlamentariska Socialförsäkringsutredningen.
              Jag hoppas att vi kommer att ha en intressant, givande och tuff
              debatt om arbetslöshetsförsäkringen fram till valet och att vi
              därefter kan komma överens om åtminstone grunderna för en ny försäkring
              som gör att den blir trygg, stabil och långsiktigt hållbar. Om
              den ska bli det, herr talman, är det viktigt att den underbygger
              arbetslinjen och stöder tanken att det viktigaste är att komma
              i arbete, att det finns gränser i a-kassan, arbetslöshetsförsäkringen,
              och att man hela tiden prövas för att få ett nytt jobb.
            </seg>
            <seg n="f3e00ad3">
              Det är inte så att den är snällast som lovar mest, utan den är
              sjystast mot den arbetslöse som aldrig ger upp kampen om att skapa
              fler jobb och se till att fler människor snabbare kommer i sysselsättning.
            </seg>
          </u>
          <note type="speaker" n="dccb312b">
            Anf. 156 PATRIK BJÖRCK (S) replik:
          </note>
          <u who="patrik_bjorck_a4bbfc" xml:id="i-bfc90165a450b305-4" n="aa1f048d">
            <seg n="bbfd4a8f">
              Herr talman! En sak förändras i alla fall inte, och det är det
              gamla klassiska uttrycket som lyder: Att vara liberal är att vara
              kluven. Här förespråkar Christer Nylander på sin korta repliktid,
              två minuter, två helt olika inställningar. Dels säger Christer
              Nylander att när verkligheten förändras är det viktigt att man
              omprövar och förändrar sin politik. Han menar att det är därför
              han röstat för försämringarna i socialförsäkringssystemet, att
              det är därför han förstört sjukförsäkringssystemet och arbetslöshetsförsäkringen.
              Det är för att han omprövar sin politik när verkligheten förändras.
            </seg>
            <seg n="7e307648">
              Så plötsligt byter han fot i sin liberala kluvenhet och säger
              att Folkpartiet vill höja taken. Alltså för han en helt annan
              politik än den som han faktiskt röstat för i kammaren. Den kluvenheten
              fungerar inte i en moderatledd regering, för det är Moderaterna
              som leder Christer Nylander och Folkpartiet.
            </seg>
          </u>
          <note type="speaker" n="5c69d1bb">
            Anf. 157 CHRISTER NYLANDER (FP) replik:
          </note>
          <u who="christer_nylander_f32127" xml:id="i-f48ab84af269c33b-2" n="621bd608">
            <seg n="91bb16d8">
              Herr talman! Det vore kanske inte så dumt om Patrik Björck ibland
              försökte få lite kluvenhet i sina egna funderingar, om han ibland
              vågade träda utanför sin enkelspårighet och vågade ompröva sina
              egna synpunkter och ståndpunkter. Gör man det ser man att man
              kanske inte alltid har haft exakt rätt. Det kanske till och med
              är så att man måste ompröva sina egna ståndpunkter ibland.
            </seg>
            <seg n="8130cbda">
              Folkpartiet tyckte att det var viktigt att reformera arbetslöshetsförsäkringen
              och socialförsäkringssystemet eftersom de ledde fel såsom de såg
              ut. Det innebär inte att de förändringar vi då gjorde var perfekta.
              Det var inte exakt på det sättet vi ville ha dem, och det vet
              Patrik Björck mycket väl. Nu är Alliansen beredd att tillsammans
              med Socialdemokraterna diskutera frågan för att se till att systemet
              fungerar bättre i framtiden.
            </seg>
            <seg n="61b4db75">
              Den som tror att den politik som man 2006 eller 1970 tyckte var
              den för alltid bästa för att lösa problemen i svensk ekonomi tänker
              mest fel. Svensk ekonomi förändras, behoven på arbetsmarknaden
              förändras, människors behov av att kunna ställa om sig och söka
              nytt förändras och kraven på svensk ekonomis förmåga att vara
              dynamisk förändras. När vi ser att situationen är en annan måste
              vi i den här kammaren vara beredda att ompröva och förändra vår
              politik.
            </seg>
            <seg n="e001430e">
              Problemet som Patrik Björck tillsammans med övriga partier på
              den sidan har är att deras politik inte är tudelad, inte är kluven,
              utan helt splittrad.
            </seg>
          </u>
          <note type="speaker" n="8d9732a2">
            Anf. 158 ALI ESBATI (V) replik:
          </note>
          <u who="unknown" xml:id="i-2ae55683c573e1d3-4" n="d6215edc">
            <seg n="4a02492f">
              Herr talman! Det var glädjande att höra Christer Nylander säga
              att Vänsterpartiets politik var mest ärlig. Desto mer trist var
              det att han gav en ganska oärlig beskrivning av den politiken.
              Det är inte så att Vänsterpartiet önskar några av de gränslösa
              saker som Christer Nylander föreslår. Vi föreslår naturligtvis
              en a-kassemodell som precis som i dag bygger på att man får mindre
              pengar när man är arbetslös än när man jobbar.
            </seg>
            <seg n="14e52ad2">
              Det vi säger är att vi vill höja ersättningsnivån till 80 procent
              av tidigare inkomst. 80 procent är ju för alla inkomster andra
              än noll mindre än 100 procent, vilket är väl känt. Vi har också
              diskuterat att vi vill höja taket, men det betyder inte att det
              inte ska finnas något tak. Taket anges till och med i motionen,
              nämligen 960 kronor per dag. Vi konstaterar att det krävs ett
              ännu något högre tak för att uppnå målet om att 80 procent ska
              få 80 procent av sin tidigare inkomst.
            </seg>
            <seg n="2ee590a3">
              Poängen med detta är att arbetslöshetsförsäkringen ska vara just
              en försäkring. Att Christer Nylander säger att man skulle vara
              snäll om man erbjuder en sådan försäkring säger egentligen allt.
              Folkpartiet ser numera arbetslöshetsförsäkringen som ett slags
              snällhetens gåva. Men så är det inte. Arbetstagarna finansierar
              detta genom arbetsgivaravgifter och medlemsavgifter.
            </seg>
            <seg n="6bd4af47">
              Den flod som Christer Nylander talade om och som man inte kan
              kliva ned i två gånger, vart är den på väg? Vad är det som sker?
              Vilken är riktningen på floden? Den faktiska effekten av regeringens
              politik är ökad långtidsarbetslöshet. Är detta den mer dynamiska
              arbetsmarknad som Christer Nylander eftersträvar och vill ha ett
              a-kassesystem för?
            </seg>
          </u>
          <note type="speaker" n="02f4a1a5">
            Anf. 159 CHRISTER NYLANDER (FP) replik:
          </note>
          <u who="christer_nylander_f32127" xml:id="i-f48ab84af269c33b-3" n="621bd608">
            <seg n="aa1aefc8">
              Herr talman! Ali Esbati är lite blyg. Det är inte bara höjd ersättningsnivå
              och höjt tak Vänsterpartiet föreslår. Man vill också förlänga
              ersättningsperioden, ha mjukare regler för vad som ska betraktas
              som lämpligt arbete, slopa gränserna för överhoppningsbar tid
              och ha generösare medlingsvillkor och generösare arbetsvillkor.
              Det vore intressant om Ali Esbati, som ju är intresserad av vad
              forskningen säger i de här frågorna, kunde redogöra för en forskningsrapport
              som bedömer vad dessa förändringar skulle innebära för sysselsättningen
              i Sverige.
            </seg>
            <seg n="e206dcdf">
              Det förloras ungefär 400 000 jobb i Sverige varje år, och det
              skapas ungefär lika många. Den stora utmaningen för politiken
              är att skapa villkor för företag att växa något mer än vad som
              motsvarar de jobb som försvinner, så att jobben netto blir fler
              på sikt. Det är så vi på lång sikt får ned arbetslösheten i Sverige:
              om det skapas fler jobb än de som försvinner.
            </seg>
            <seg n="9114aaab">
              Ska man lyckas med det tror jag att man måste se att arbetsmarknaden
              finns i en dynamisk ekonomi med en stor omställning av jobben
              och företagens möjligheter, även om det inte nödvändigtvis är
              en dynamisk arbetsmarknad. Vi måste då fundera på hur individen
              får trygghet i den här nya världen, inte genom att hela tiden
              känna att man alltid kan behålla det jobb man har just nu, utan
              genom att känna trygghet i att det skapas nya jobb, att det finns
              en bra a-kassa när man är på väg mellan två jobb och att det finns
              goda förutsättningar för att ställa om sig själv och lära sig
              nytt för att se till att man kan få ett nytt jobb den dag man
              förlorar det gamla.
            </seg>
            <seg n="8fc1455d">
              Där har vi på något sätt behov av att hitta en balanspunkt, och
              den balanspunkten tror jag kommer att förändras hela tiden. Då
              tycker jag att det är rätt rimligt att jag som liberal, mina vänner
              i Alliansen men också oppositionen funderar på om vi behöver ompröva
              vår politik då och då. Det har vi gjort, och det är vi beredda
              att fortsätta att göra, för det är viktigt för de enskilda människornas
              trygghet att detta fungerar.
            </seg>
          </u>
          <note type="speaker" n="5e80251a">
            Anf. 160 ALI ESBATI (V) replik:
          </note>
          <u who="unknown" xml:id="i-2ae55683c573e1d3-5" n="d6215edc">
            <seg n="c1e8313a">
              Herr talman! Vi har naturligtvis också fått ompröva vår politik,
              bland annat för att verkligheten förändras på grund av de experiment
              som den borgerliga regeringen har utsatt det svenska socialförsäkringssystemet
              för. Man måste hela tiden tänka på vad man ska göra för att hantera
              de nya problem som uppstått i tillägg till en del gamla.
            </seg>
            <seg n="1221258f">
              Det är inte så att a-kassesystemet bestämmer sysselsättningsnivån
              i Sverige. Där kan vi kanske vara eniga. Sysselsättningsnivån
              i Sverige bestäms av vilken ekonomisk politik som förs, om man
              investerar mycket eller lite och om man får människor att komma
              till de branscher där behoven finns. Till exempel kan vi säga
              att sysselsättningsnivån inte direkt ökar av att de verksamheter
              i offentlig sektor som har behov av mer medel förvägras dessa
              och att man i stället använder skatteintäkter till exempel till
              att sänka eller ta bort förmögenhetsskatt och så vidare.
            </seg>
            <seg n="b250768d">
              Men det som a-kassesystemet definitivt bestämmer är naturligtvis
              hur de människor som för tillfället är arbetslösa har det. Det
              var det jag redogjorde för i mitt huvudanförande. Den stora förändringen
              sker inte på arbetslöshetsnivån eller på sysselsättningsnivån,
              utan den stora förändringen gäller hur de människor som är arbetslösa
              har det. Detta påverkar också vad som blir normen på arbetsmarknaden
              när det gäller lägstalöner och så vidare.
            </seg>
            <seg n="fce49089">
              Christer Nylander talar om en balanspunkt. Jag uppfattar det
              som att han är nöjd med en balanspunkt där hälften av dem som
              i dag får försörjningsstöd får det för att de är arbetslösa. Det
              tycker inte jag är en särskilt god balanspunkt på arbetsmarknaden.
              Jag tror heller inte att människor som hamnar i en desperat ekonomisk
              situation matchar den beskrivning som Christer Nylander ger av
              en dynamisk arbetsmarknad, nämligen att man ska lära sig någonting
              nytt och ta nya grepp. Det är snarare tvärtom för en del som hamnar
              långt bort från arbetsmarknaden och får väldigt låga inkomster.
              Man blir desperat, känner sig sviken av samhället och blir inte
              direkt bättre rustad att komma in på en dynamisk arbetsmarknad.
            </seg>
          </u>
          <note type="speaker" n="d468144d">
            Anf. 161 CHRISTER NYLANDER (FP) replik:
          </note>
          <u who="christer_nylander_f32127" xml:id="i-f48ab84af269c33b-4" n="621bd608">
            <seg n="277516f1">
              Herr talman! Ali Esbati tillskriver alliansregeringens reformer
              på arbetsmarknadsområdet och arbetslöshetsförsäkringsområdet stora
              och dramatiska effekter för ekonomin. Ändå vägrar han berätta
              om vilken påverkan han tror att de reformer han själv står för
              skulle ge och vilken forskning som finns kring effekterna av en
              förlängd ersättningsperiod, en höjd ersättningsnivå, ett höjt
              tak, mjukare regler för vad som ska anses som lämpligt arbete,
              slopade gränser för överhoppningsbar tid, generösare medlingsvillkor
              och generösare arbetsvillkor. Det är svårt att tänka sig att dessa
              förändringar inte på något sätt skulle påverka arbetsmarknaden
              och dess funktionssätt. Det är inte bara så att de förbättrar
              situationen för många av dem som är arbetslösa, utan de påverkar
              självklart även utvecklingen av sysselsättningen.
            </seg>
            <seg n="4b8475bb">
              Vi är överens om att det centrala är att se till att man för
              en politik som leder till att sysselsättningen ökar och att fler
              människor får jobb. Där tror jag att man får säga att alliansregeringen
              är betydligt bättre än oppositionen, vad nu oppositionens gemensamma
              förslag är på det här området. Varken när det gäller jobbpolitik
              eller arbetsmarknadspolitik finns det någon gemensam rödgrön politik.
            </seg>
            <seg n="e36d5e33">
              Om man tycker som Ali Esbati, att det är centralt med en generösare
              arbetslöshetsförsäkring, är det konstigt att man inte tycker att
              den bör vara gemensam för alla och att staten ska ta ansvar för
              den utan tycker att den ska vara frivillig. Det är inte bara så
              att många tycker att de har en dålig ersättning. Många står faktiskt
              helt utanför systemet, eftersom det är frivilligt. Jag tycker
              att det är konstigt att Vänsterpartiet, som för retoriken att
              det är viktigt med ökad trygghet och generösare villkor, inte
              tycker att försäkringen ska omfatta alla.
            </seg>
          </u>
          <note type="speaker" n="616d9cdc">
            Anf. 162 MATTIAS KARLSSON (SD) replik:
          </note>
          <u who="mattias_karlsson_d9c916" xml:id="i-83a2b27e6dbbfe7d-2" n="c102ddce">
            <seg n="200b7151">
              Herr talman! Jag hade egentligen inte tänkt begära replik, men
              jag blev lite provocerad av vissa delar av Christer Nylanders
              anförande. Jag ber om ursäkt, herr talman, för att jag delvis
              går ifrån ämnet för debatten. Jag är lite trött på att ständigt
              höra Christer Nylander och andra företrädare för borgerligheten
              i olika sammanhang hänvisa till att vi inte hade legat i topp
              i Europa vad gäller sysselsättning och ekonomisk utveckling om
              det inte hade varit för den borgerliga politiken.
            </seg>
            <seg n="d39d5183">
              Jag skulle vilja fråga Christer Nylander: Om svenska väljare
              hade följt ditt och dina partikamraters råd om att Sverige skulle
              gå med i EMU, tror du då att vi hade legat i topp i Europa vad
              gäller sysselsättning och ekonomisk utveckling? Det låter ofta
              som att vi har klarat oss relativt bra ur finanskrisen för att
              regeringen har gjort så himla mycket saker rätt. Men tittar man
              på effekterna av regeringens politik ser man att den i de allra
              flesta fall inte haft några effekter alls och i vissa fall haft
              rent negativa effekter, till exempel när det gäller de differentierade
              avgifterna i a-kassan, där ni fick backa.
            </seg>
            <seg n="49280a1b">
              Man kan inte gå ned i samma flod två gånger. Däremot kan man
              gå ned i ett stillastående och kvävande träsk flera gånger. Som
              jag fattar saken vill Christer Nylander och Folkpartiet fortfarande
              försöka dra ned Sverige i EMU-träsket, där flera andra länder
              varit nära att drunkna. Skulle vi lyda ert råd i det avseendet
              tror jag inte att vi skulle ha förutsättningar att ligga på de
              toppnivåer som Christer Nylander berömmer sig av.
            </seg>
            <seg n="648949f9">
              Jag blir också provocerad av att Christer Nylander ofta i debatterna
              säger att han omprövar och funderar, att han är balanserad och
              så vidare, men att ingenting av detta visar sig i praktisk handling.
              Han har stått för samma politik som de övriga allianspartierna
              under hela perioden och står just nu fast vid den rådande politiken
              för arbetslöshetsförsäkringen, samtidigt som han inför väljarna
              försöker låtsas att han står för någonting annat. Funderingar
              måste ju sluta någonstans och leda till praktisk handling.
            </seg>
          </u>
          <note type="speaker" n="f5950318">
            Anf. 163 CHRISTER NYLANDER (FP) replik:
          </note>
          <u who="christer_nylander_f32127" xml:id="i-f48ab84af269c33b-5" n="621bd608">
            <seg n="9b7b4642">
              Herr talman! Så sent som i förra budgetpropositionen skedde förändringar
              i politiken på det här området. Vi sitter nu och diskuterar i
              den parlamentariska Socialförsäkringsutredningen om vi kan komma
              överens om nya förändringar och på lång sikt ett nytt och mer
              hållbart system. Det är klart att jag och mitt parti omprövar
              våra ståndpunkter i de diskussionerna.
            </seg>
            <seg n="3ff3a062">
              Jag är för övrigt ganska glad över att jag kan provocera Mattias
              Karlsson. Nu ska jag erkänna att jag tar detta över huvudet, herr
              talman, men jag tror att det är fyra länder i EU-28 som haft bättre
              arbetslöshetsutveckling än Sverige sedan 2006. Jag tror att det
              är två länder i EU-28 som har bättre sysselsättningsutveckling
              än Sverige. Jag tror att det är ett land, Nederländerna, som har
              bättre sysselsättningsgrad än Sverige. Men jag tror att det är
              noll länder som har bättre statsskuldsutveckling än Sverige.
            </seg>
            <seg n="53506998">
              Man kan inte påstå att regeringen har skött ekonomin helt illa
              med detta facit. EU-kommissionen noterade så sent som förra veckan
              samma sak. Det är få länder, kanske inte något, som har kommit
              ur krisen på ett bättre sätt än Sverige. Men vi ska inte vara
              nöjda med detta. Tvärtom ska vi fortsätta att jobba för en politik
              som skapar fler jobb och se till att vi har ordning och reda på
              statsfinanserna.
            </seg>
            <seg n="d8a39b09">
              Herr talman! Jag hoppas att också jag får avvika från ämnet,
              eftersom jag vill svara på Mattias Karlssons fråga som låg en
              bit utanför ämnet. Jag är helt övertygad om att situationen i
              Sverige och i Europa hade sett helt annorlunda ut under krisåren
              om inte EU och eurosamarbetet hade funnits. Det är genom eurosamarbetet
              som man hittat mekanismer för att ta sig ur problematiken som
              man i EU har suttit i.
            </seg>
            <seg n="1fc21552">
              Det är genom eurosamarbetet som vi har undvikit aggressiva devalveringar
              som skulle ha skapat en betydligt mer bekymmersam ekonomisk situation
              i Europa än den vi har sett de senaste åren. Hade inte eurosamarbetet
              funnits hade svensk ekonomi sett sämre ut just på grund av vårt
              stora beroende av den europeiska ekonomins utveckling.
            </seg>
          </u>
          <note type="speaker" n="e8dd8215">
            Anf. 164 MATTIAS KARLSSON (SD) replik:
          </note>
          <u who="mattias_karlsson_d9c916" xml:id="i-83a2b27e6dbbfe7d-3" n="c102ddce">
            <seg n="19e53746">
              Herr talman! Vi får återigen höra om värderingar, långsiktighet
              och sådana saker. Ni har haft ganska många år på er att fundera.
              Utvecklingen har pekat i en tydlig riktning ganska länge.
            </seg>
            <seg n="f0dde5d9">
              Människor far just nu illa av den politik som ni bedriver som
              inte har fungerat. Jag tycker att ni är skyldiga dem att snarast
              möjligt ompröva, försöka göra om och försöka göra rätt. Jag förstår
              att man inte alltid kan göra rätt från början. Men när nästan
              alla tecken pekar på att man har hamnat fel är man skyldig att
              försöka rätta till det så fort som möjligt.
            </seg>
            <seg n="7dc549a0">
              Jag tycker att ni är skyldiga väljarna ett besked innan valet
              om hur ni ska göra inte bara i ord utan också i handling. Det
              är lätt att stå här och tala om saker. Men det är svårare att
              lägga fram konkreta förslag om det. När man ser till den politik
              som ni har fört har Folkpartiet inte någon annan linje än de övriga
              allianspartierna. Det visar sig inte minst när ni röstar om detta
              betänkande.
            </seg>
            <seg n="fcc3e09f">
              Sedan blir jag lite häpen av att höra Christer Nylander stå och
              säga att det är eurons och EMU:s förtjänst att vi har klarat finanskrisen.
              Det är i allra högsta grad en väldigt stor del av problemet att
              man försöker tvinga in länder i samma kostym som inte passar för
              alla. Alla ska ha samma politik fast man behöver olika lösningar.
              Det har bidragit till att förvärra krisen i en lång rad länder.
            </seg>
            <seg n="9736eb88">
              Tror Christer Nylander verkligen att vi hade haft den positiva
              position som vi har i Europa när det gäller ekonomisk utveckling
              och sysselsättning om vi hade följt Folkpartiets råd och gått
              med i EMU? Det tror inte jag.
            </seg>
          </u>
          <note type="speaker" n="15369208">
            Anf. 165 CHRISTER NYLANDER (FP) replik:
          </note>
          <u who="christer_nylander_f32127" xml:id="i-f48ab84af269c33b-6" n="621bd608">
            <seg n="1dc3e61e">
              Herr talman! Jag tror att man måste förstå att svensk ekonomi
              är extremt exportberoende och extremt beroende av att exportera
              till EU, euroländerna och Europa. Jag tror att Tyskland står för
              lika stor andel av svensk export som Kina eller hela Asien gör.
            </seg>
            <seg n="ed2719ce">
              Fungerar ekonomin sämre i Europa och i euroområdet kommer det
              per automatik att innebära att exporten dit och importen därifrån
              försämras för Sverige och att svensk sysselsättningsutveckling
              och svensk ekonomisk utveckling fungerar sämre.
            </seg>
            <seg n="e02e8b93">
              Jag är alldeles övertygad om att om vi hade haft fler valutor
              i Europasamarbetet än vad vi har i dag så hade vi fått se aggressiva
              devalveringar på det sätt vi har sett under andra ekonomiska kriser
              som inte varit liknande denna men som har påmint om denna.
            </seg>
            <seg n="943d14b8">
              Aggressiva devalveringar där man försöker skjuta över problemen
              på de andra länderna i stället för att ta tag i sina egna bekymmer
              hade inneburit sämre ekonomisk utveckling i Europa och därmed
              sämre ekonomisk utveckling i Sverige och sämre sysselsättningsutveckling
              än vad vi har haft i Sverige.
            </seg>
            <seg n="8d905f70">
              Det innebär inte att jag tror att euron skulle ha löst alla problem.
              Det innebär inte heller att jag tror att Sverige ska hoppa in
              i eurosamarbetet så fort som möjligt. Men när de regelverk som
              nu håller på att utformas är på plats och följs är det rimligt
              att också Sverige går med.
            </seg>
            <seg n="2a665570">
              Vi har ett egenintresse att se till att Europa fungerar bättre
              och att Europas ekonomi fungerar bättre. Vi har också en skyldighet
              gentemot andra länder att se till och bidra till att utvecklingen
              blir bättre.
            </seg>
            <seg n="e285385a">
              Det som skiljer mig och Mattias Karlsson allra tydligast är att
              jag tycker att Sverige ska vara ett land som är öppet och samarbetar
              mer med andra länder, medan Mattias Karlsson tycker motsatsen.
            </seg>
          </u>
          <note type="speaker" n="5c1a2c82">
            Anf. 166 ANNIKA QARLSSON (C):
          </note>
          <u who="annika_qarlsson_37c24d" xml:id="i-110f01f566a99b7f-0" n="753998d6" next="i-eeb1d0be77381af5-0"/>
          <note n="f72365a2">
            Herr talman! Dagens ärende behandlar 43 motionsyrkanden om arbetslöshetsförsäkringen.
            Jag yrkar bifall till utskottets förslag i betänkandet och avslag
            på reservationerna.
          </note>
          <u who="annika_qarlsson_37c24d" xml:id="i-eeb1d0be77381af5-0" n="753998d6" prev="i-110f01f566a99b7f-0">
            <seg n="05cd09c6">
              Målet med arbetsmarknadspolitiken är att insatserna ska bidra
              till en väl fungerande arbetsmarknad. För att det målet ska ha
              en chans att uppnås krävs också många insatser på efterfrågesidan
              så att det blir fler jobb, och fler anställningar blir aktuella.
            </seg>
            <seg n="6ae80631">
              Ett efterlängtat besked kom i går när näringsminister Annie Lööf
              presenterade ett förslag som minskar sjuklönekostnaden för småföretag.
              Med den nya enkla och förutsägbara ersättningen för höga sjuklönekostnader
              kommer det nya högkostnadsskyddet att slå in redan efter cirka
              två sjukdagar per anställd och år även om dagarna inte är sammanhängande.
              Företagare slipper krångel med att ansöka om ersättningen eftersom
              den kommer att betalas ut automatiskt.
            </seg>
            <seg n="bd527670">
              Med detta frigörs tid och pengar i de små företagen som kan anställa
              fler, och minskade risker för sjuklönekostnader gör det lättare
              för människor som står längre från arbetsmarknaden med kanske
              tidigare sjukskrivningar i bagaget att erbjudas anställning.
            </seg>
            <seg n="8f637df9">
              Detta tillsammans med andra jobbskapande skattesänkningar som
              sänkt arbetsgivaravgift för unga, sänkt restaurangmoms, ROT- och
              RUT-avdrag och jobbskatteavdraget gör att Centerpartiets och alliansregeringens
              fokus på att skapa fler jobb på en reguljär arbetsmarknad resulterat
              i över 200 000 fler jobb sedan 2006.
            </seg>
            <seg n="5779dfa5">
              Det är mer än 200 000 fler jobb trots att vi har haft en mycket
              allvarlig finanskris och en följande lågkonjunktur som hårt frestat
              på vårt exportberoende land. Utan den stimulanspolitik som Sverige
              kunnat bedriva under de här åren med sin ekonomiska stabilitet
              hade läget varit än allvarligare.
            </seg>
            <seg n="c2dce694">
              Arbetslöshetsförsäkringen är en del i Alliansens reformer. Från
              att ha varit ett allmänt försörjningsstöd utformades den till
              en tydligare omställningsförsäkring med högre ersättning inledningsvis,
              med en nedtrappning efter en tid och också med ett slut.
            </seg>
            <seg n="7c58e09f">
              Utformningen och nivåer på ersättningarna är inte en absolut
              vetenskap. Men forskning finns som visar på sambanden mellan ersättningsnivåer
              och ersättningsdagar kopplat till arbetslöshet, även om Patrik
              Björck inte har lyckats hitta den någonstans. Avvägningen av trygghet
              och graden av omställning är däremot inte enkel att finna i forskningslitteraturen.
              Att sambanden finns där är säkert, men avvägningen står inte att
              finna i forskningslitteraturen.
            </seg>
            <seg n="a46d2000">
              I nuvarande läge med en fortfarande svag konjunktur och en alltför
              hög nivå på arbetslösheten vore det inte klokt att kraftigt höja
              taket. Men från Centerpartiets sida ser vi att när läge råder
              bör ersättningen under a-kassans första månader höjas och också
              indexeras så att vi inte hamnar i den här typen av situation.
              Det kommer att kräva både finansiella resurser och också rätt
              konjunkturläge.
            </seg>
            <seg n="78bd82ba">
              Solveig Zander som sitter i utredningen för vår del har också
              sagt att studenter behöver omfattas och även att det behövs bättre
              regler för dem som kombinerar. Det finns många olika delar som
              kan behöva föras till i den försäkring vi har i dag.
            </seg>
            <seg n="52d2a699">
              Från alliansregeringen har vi sedan vi tillträdde haft fokus
              på att förbättra arbetsmarknadens funktionssätt. Vi har prioriterat
              att sluta gömma och glömma människor som skedde i systemen med
              förtidspensioneringar och långa sjukskrivningar under regeringen
              Persson. Vi har också prioriterat skattesänkningar för de branscher
              som är personalintensiva och där också svarta jobb varit mer vanligt
              förekommande än i andra branscher. Vi har ökat de ekonomiska incitamenten
              att ta erbjudna arbeten.
            </seg>
            <seg n="c2546adf">
              Det är intressant att notera att Socialdemokraterna som nu tar
              sikte på regeringsmakten efter valet i höst utlovat Europas lägsta
              arbetslöshet och samtidigt vill tredubbla arbetsgivaravgifterna,
              dubbla momsen och höja ersättningsnivåerna. Det gör att de många
              jobben som tillkommit först får räknas bort, och de arbetsgivare
              som är potentiella jobbskapare får också räknas bort. Kvar står
              den delen av svensk ekonomi, den offentliga, som är oerhört väsentlig
              men som inte i sig skapar nya resurser som ger ökade skatteintäkter.
              Men Magdalena Andersson från Socialdemokraterna är inte oroad:
              Det är bara att ha fokus – när man är väldigt fokuserad har man
              större förutsättningar att lyckas.
            </seg>
            <seg n="00fbe5ac">
              Ja, det vi har gjort sedan vi tog över 2006 är – jag får instämma
              i det – innebär 64 000 fler långtidsarbetslösa. Men vi har 245
              000 färre förtidspensionärer och långtidssjukskrivna. 245 000
              minus 64 000, är det vad du sitter och räknar på med din telefon,
              Patrik Björck?
            </seg>
            <seg n="b42e508e">
              Jodå, vi minns alla explosionen av förtidspensioneringar under
              regeringen Persson. Vi vill inte tillbaka.
            </seg>
            <seg n="cf4dda9d">
              Herr talman! En fråga som har funnits med och diskuterats länge
              är reglerna kring a-kassa för personer som engagerar sig politiskt
              eller fackligt i samhället. År 2005 blev det ett tillkännagivande,
              och nu ser det ut som att ett förslag kan vara på väg fram, under
              stor enighet.
            </seg>
            <seg n="2315d674">
              Socialförsäkringsutredningen lämnade 2013 ett förslag som bygger
              på att uppdraget skyddas och att den som åtar sig ett förtroendeuppdrag
              inte ska drabbas ekonomiskt vid ett behov av a-kassa i förhållande
              till om man har valt att inte gå ned i arbetstid för att ta förtroendeuppdrag.
              Förslaget har varit på remissrunda fram till i måndags, och nu
              har departementet att sammanställa synpunkterna och snarast återkomma
              med ett initiativ. Vi ser fram emot att det snart ska landa på
              våra bänkar.
            </seg>
            <seg n="8e24be53">
              Många av de frågor som vi har diskuterat här i kväll och som
              berörs i detta betänkande är under utredning i den parlamentariska
              Socialförsäkringskommittén. Den har i uppdrag att se över de allmänna
              försäkringarna vid sjukdom och arbetslöshet. Utredningstiden är
              satt till den 31 januari 2015. Dagens debatt lär inte vara den
              sista på området.
            </seg>
            <seg n="7b693ee3">
              Jag måste – efter att ha lyssnat till kollegerna i utskottet,
              som redan börjar fundera på vilken champagne man ska fira med
              på kvällen den 14 september – avsluta med att konstatera detta:
              Jag hade en företrädare i mitt parti, en partiledare som vid ett
              tillfälle mycket klokt sade – den gången var det nog riktat till
              den folkpartistiska partiledaren, men jag skickar med det lilla
              budskapet till oppositionen: Det är kanske smart att inte sälja
              skinnet innan björnen är skjuten.
            </seg>
          </u>
          <note type="speaker" n="bbf260fb">
            Anf. 167 ANDREAS CARLSON (KD):
          </note>
          <u who="unknown" xml:id="i-2ae55683c573e1d3-6" n="d6215edc">
            <seg n="77077cd9">
              Herr talman! Det har diskuterats många viktiga frågor här i dag.
              Björnjakt avslutade Annika Qarlsson sitt anförande med, och vi
              har också här i kammaren haft debatt om jakt. Som sista talare
              i dag ska jag hålla ett anförande om den viktiga frågan om arbetslöshetsförsäkringen,
              som är och ska vara en omställningsförsäkring mellan jobb. Utformningen
              av a-kassan ska ge goda incitament till att gå från arbetslöshet
              till arbete. Varje människas vilja att arbeta måste tas till vara.
            </seg>
            <seg n="855b377e">
              När vi talar om hur a-kassan ska utformas handlar det om en avvägning
              mellan graden av trygghet och graden av omställning. Det är viktigt
              att det finns en balans, där fokus är att a-kassan just ska vara
              en omställningsförsäkring. En generöst utformad försäkring kan
              öka flexibiliteten på arbetsmarknaden och göra människor trygga
              och mer benägna att pröva nya arbeten. Men om försäkringen bara
              är inriktad på det minskas drivkrafterna att gå från arbetslöshet
              till arbete. Vi menar att den tidigare linjen – med hög ersättning
              under lång tid för många – riskerade att bli en försörjning under
              lång tid snarare än ett ekonomiskt stöd under en omställning.
            </seg>
            <seg n="bb2a9579">
              Kristdemokraterna tycker att de reformer som Alliansen gjort
              har varit rätt. Långsiktigt beräknas reformerna av arbetslöshetsförsäkringen
              öka sysselsättningen med ca 45 000 personer och ca 39 000 årsarbetskrafter.
              Det motsvarar, herr talman, 70,2 miljoner arbetade timmar. Arbetslösheten
              beräknas långsiktigt minska med 0,7 procentenheter som ett resultat
              av de förändringar som har gjorts i försäkringen.
            </seg>
            <seg n="950d0cea">
              Politiken var nödvändig för att stärka drivkraften att arbeta.
              Det ska löna sig att arbeta, inte bara för att det stärker vår
              gemensamma ekonomi och genererar mer skatteintäkter som vi kan
              fördela till välfärden, skolan, vården och omsorgen, utan också
              för att det är rätt i sak. Människan mår bra av att arbeta, att
              vara behövd och att vara en del av en arbetsgemenskap. Därför
              är allianspolitikens kärna, med fortsatt fokus på att fler jobb
              ska skapas, en nödvändig politik för Sverige.
            </seg>
            <seg n="1072017a">
              Samtidigt har ekonomin vuxit under de senaste åren. Reallönerna
              har ökat. Ersättningarna från a-kassan har urholkats av inflation.
              Skillnaderna har därmed i dagsläget blivit för stora mellan dem
              som arbetar och dem som inte gör det. Vi kristdemokrater tycker
              att det är läge att under nästa mandatperiod höja taket i a-kassan
              och framför allt indexera taket, så att inte försäkringen urholkas
              av inflationen.
            </seg>
            <seg n="61f05dd2">
              Enligt statistik från Inspektionen för arbetslöshetsförsäkringen,
              IAF, har a-kassornas medlemsantal stigit med ca 139 000 personer
              mellan september 2008 och december 2013. Bara under 2013 har medlemsantalet
              i kassorna stigit med knappt 21 000 personer. Att trenden är tydligt
              positiv visas också av att tredje kvartalet 2008 var det senaste
              inrapporterade kvartalet då medlemsantalet i a-kassorna sjönk.
            </seg>
            <seg n="8184e107">
              Men det är önskvärt att ännu fler som jobbar omfattas av en inkomstförsäkring
              vid arbetslöshet. I ljuset av det är det positivt, tycker vi kristdemokrater,
              att Alliansregeringen den 1 januari i år avskaffade den differentierade
              arbetslöshetsavgiften. Den högre graden av medlemsfinansiering
              gjorde att anslutningsgraden minskade.
            </seg>
            <seg n="dd2e348c">
              I betänkandet konstaterar också utskottet att det är positivt
              att en av utgångspunkterna för den parlamentariska Socialförsäkringsutredningens
              arbete, som har nämnts återkommande i debatten, är att den framtida
              arbetslöshetsförsäkringens inkomstrelaterade ekonomiska ersättning
              ska omfatta alla som förvärvsarbetar och uppfyller arbetsvillkoret.
            </seg>
            <seg n="b69a2d54">
              Kristdemokraterna föreslår en allmän och obligatorisk a-kassa
              med en enhetlig avgift. En allmän och obligatorisk a-kassa är
              en förutsättning för en mer flexibel och trygg arbetsmarknad,
              där det är naturligt att under livet byta arbete en eller flera
              gånger. För att människor på en sådan arbetsmarknad ska känna
              trygghet är en obligatorisk a-kassa viktig.
            </seg>
            <seg n="fa4575bd">
              Herr talman! Det är bra med en sammanhållen översyn av de allmänna
              försäkringarna. Det är viktigt för den enskilda medborgaren att
              försäkringssystemen är förutsägbara och konsekventa. Med tanke
              på Socialförsäkringsutredningens arbete yrkar jag bifall till
              utskottets förslag i betänkandet och avslag på motionerna.
            </seg>
          </u>
          <note type="speaker" n="d8c6697a">
            Anf. 168 PATRIK BJÖRCK (S) replik:
          </note>
          <u who="patrik_bjorck_a4bbfc" xml:id="i-bfc90165a450b305-5" n="aa1f048d">
            <seg n="d05750e7">
              Herr talman! Jag blev lite intresserad av den ekonomiska teorin
              bakom Andreas Carlsons resonemang. Skillnaden har nu blivit för
              stor mellan dem som arbetar och dem som inte arbetar, säger Andreas
              Carlson. Han har stött en politik som har gått ut på att skillnaden
              ska finnas därför att man ska pressa tillbaka arbetslösheten.
              Det är det vi har diskuterat hela kvällen. Det är det som är kontentan
              av den moderatledda politik som Andreas Carlson är en del av.
            </seg>
            <seg n="b9c90f54">
              Om nu Andreas Carlson menar att skillnaden har blivit så stor
              vill jag på fullt allvar fråga om Andreas Carlson upplever det
              så att svensk ekonomi befinner sig i någon sorts överhettad situation,
              med 8 procents arbetslöshet.
            </seg>
          </u>
          <note type="speaker" n="f92ed598">
            Anf. 169 ANDREAS CARLSON (KD) replik:
          </note>
          <u who="unknown" xml:id="i-2ae55683c573e1d3-7" n="d6215edc">
            <seg n="019c14ee">
              Herr talman! Som jag sade i mitt anförande utgår Kristdemokraternas
              politik från att det ska löna sig att arbeta och att incitamenten
              för att jobba ska vara starka. Därför var de förändringar som
              gjordes av alliansregeringen nödvändiga. Men samtidigt som reallönerna
              i Sverige har ökat och ekonomin har vuxit – 200 000 nya arbetstillfällen
              har skapats – har också de som har varit i arbetslöshetsförsäkring
              halkat efter, eftersom ersättningens storlek har urholkats i takt
              med inflationen. Därför tycker vi kristdemokrater att det är viktigt
              att taket indexeras så att det hänger med i utvecklingen och att
              man under nästa mandatperiod höjer taket i a-kassan.
            </seg>
            <seg n="017de3fb">
              Vi har räknat på detta, och vi har tagit fram olika förslag som
              vi driver och tar upp i den parlamentariska Socialförsäkringsutredningen.
              Det är viktigt, apropå den avvägning som flera av ledamöterna
              i kammaren har tagit upp i debatten, att man också balanserar
              detta med tanke på att det är en balansgång mellan just trygghet
              och omställning. Vi anser att a-kassan ska vara en omställningsförsäkring
              men att taket behöver höjas. Men framför allt ska det indexeras
              så att det inte urholkas av inflationen.
            </seg>
          </u>
          <note type="speaker" n="588d790f">
            Anf. 170 PATRIK BJÖRCK (S) replik:
          </note>
          <u who="patrik_bjorck_a4bbfc" xml:id="i-bfc90165a450b305-6" n="aa1f048d">
            <seg n="35fd882e">
              Herr talman! Jag vet inte om det är en fördel eller en nackdel
              för Kristdemokraterna att de har företrädare som Andreas Carlson
              och partiledare Hägglund som inte förstår vilken politik de stöder.
              I och med att det är en dålig politik kan man möjligen säga att
              en positiv förklaring till att Kristdemokraterna trycker på knappen
              är att de inte förstår politiken.
            </seg>
            <seg n="87d5da53">
              Men å andra sidan kan jag tycka att om man sitter i regeringen
              och stöder regeringspolitiken i denna kammare skulle väljarna
              egentligen kunna begära att man förstår sin egen politik.
            </seg>
            <seg n="4f3832cc">
              Det som Andreas Carlson säger här är jättespännande och helt
              konsekvent. Hägglund har vid flera tillfällen sagt att det inte
              finns något egenvärde i att det är en skillnad mellan arbetsinkomst
              och pensionsinkomst. Det är faktiskt exakt det som Andreas Carlson
              säger här. Samtidigt stöder man en politik där det hävdas att
              det inte bara är ett egenvärde utan själva essensen i politiken
              att det ska vara en skillnad.
            </seg>
            <seg n="c696d888">
              Andreas Carlson har en replik på två minuter kvar för att förklara
              den kristdemokratiska ekonomiska logiken.
            </seg>
          </u>
          <note type="speaker" n="d0a4d7b8">
            Anf. 171 ANDREAS CARLSON (KD) replik:
          </note>
          <u who="unknown" xml:id="i-2ae55683c573e1d3-8" n="d6215edc">
            <seg n="6d06ee89">
              Herr talman! Jag vet faktiskt inte riktigt om Patrik Björck lyssnade
              när jag sade att de förändringar som gjordes har Kristdemokraterna
              stöttat. Vi stöder dem, och vi tycker att de var riktiga. De reformer
              som gjordes beräknas långsiktigt få effekten att sysselsättningen
              ökar med ca 45 000 personer, i årsarbetskrafter räknat 39 000
              personer. Långsiktigt beräknas arbetslösheten minska med 0,7 procentenheter
              som ett resultat av de förändringar som har gjorts. Detta stöder
              Kristdemokraterna.
            </seg>
            <seg n="15d8b568">
              Däremot får jag tacka Patrik Björck för att han tycker att jag
              är konsekvent i mitt resonemang. Vi tycker att taket bör höjas
              under nästa mandatperiod, och framför allt bör det indexeras så
              att det hänger med för att gapet inte ska bli för stort. När reallönerna
              har ökat och ekonomin har vuxit behöver också taket höjas men
              framför allt indexeras så att det hänger med i utvecklingen.
            </seg>
            <seg n="0a179bf1">
              Man kan, som Patrik Björck, tycka att detta låter knepigt. Men
              jag tycker att det är en ganska rimlig linje som vi kristdemokrater
              driver, och vi kommer att föra diskussioner om detta med våra
              allianskamrater.
            </seg>
            <seg n="fd0eb8bb">
              Patrik Björck gillar att kalla Alliansen för moderatledd. Vi
              är fyra partier i vår allians. Vi har ibland olika ingångar i
              fråga om hur vi ska lösa samhällsproblem som vi gemensamt ser.
              Men vi diskuterar dem, vi har trevligt tillsammans, vi kommer
              överens och vi lägger fram gemensamma förslag på gemensamma problem.
            </seg>
            <seg n="aa203df2">
              Frågan hänger i luften: Vad gör Patrik Björck med den problembild
              som han har målat upp i kammaren i kväll? Jo, han går till val,
              men tillsammans med vilka gör han det? Han gör det med andra partier
              i en splittrad opposition som har olika förslag på olika problembilder.
            </seg>
            <seg n="6c42fd1c">
              Där är skillnaden i svensk politik. Vi tar ansvar. Kristdemokraterna
              vill höja taket, och vi kommer att föra denna diskussion i Alliansen.
              Vi kommer också att gå till val på en gemensam jobbpolitik.
            </seg>
          </u>
          <note n="9c8896a4">
            Överläggningen var härmed avslutad.
          </note>
          <note n="379165b1">
            22 § Bordläggning
          </note>
          <note n="ae6ba3b7">
            Följande dokument anmäldes och bordlades:
          </note>
          <note n="bcb1e20e">
            23 § Anmälan om frågor för skriftliga svar
          </note>
          <note n="76cd75f1">
            Följande frågor för skriftliga svar hade framställts:
          </note>
          <note n="77245f89">
            den 1 april
          </note>
          <note n="4d1c75fa">
            Jens Holm
          </note>
          <note n="cc68cc08">
            den 2 april
          </note>
          <note n="3c9996b5">
            Tomas Eneroth
          </note>
          <note n="60c595aa">
            24 § Anmälan om skriftliga svar på frågor
          </note>
          <note n="22e7108a">
            Skriftliga svar på följande frågor hade kommit in:
          </note>
          <note n="cc68cc08">
            den 2 april
          </note>
          <note n="3d348335">
            Peter Persson
          </note>
          <note n="c0b52879">
            Hans Linde
          </note>
          <note n="b2805e5d">
            Peter Rådberg
          </note>
          <note n="8e0a4c99">
            Peter Jeppsson
          </note>
          <note n="b4873fc2">
            Robert Halef
          </note>
          <note n="2461234c">
            Hannah Bergstedt
          </note>
          <note n="8d221760">
            Mats Pertoft
          </note>
          <note n="636f5373">
            Agneta Gille
          </note>
          <note n="9a3448ad">
            Christina Oskarsson
          </note>
          <note n="20a37c0a">
            Anders Karlsson
          </note>
          <note n="adf1e3f7">
            Solveig Zander
          </note>
          <note n="b9fc9e99">
            Jasenko Omanovic
          </note>
          <note n="77555162">
            Åsa Lindestam
          </note>
          <note n="f415915a">
            Hans Hoff
          </note>
          <note n="19462c43">
            Cecilia Dalman Eek
          </note>
          <note n="636f5373">
            Agneta Gille
          </note>
          <note n="dcb451a5">
            Agneta Luttropp
          </note>
          <note n="9bd91a5e">
            Raimo Pärssinen
          </note>
          <note n="f415915a">
            Hans Hoff
          </note>
          <note n="2f64e759">
            Lars Johansson
          </note>
          <note n="e049c3e9">
            Elin Lundgren
          </note>
          <note n="177eb1d3">
            25 § Kammaren åtskildes kl. 21.44.
          </note>
          <note n="0d14251d">
            Förhandlingarna leddes
          </note>
          <note n="14095e82">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
