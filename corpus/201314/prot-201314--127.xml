<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2013</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2013</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201314--127</head>
          <docDate when="2013-06-17">2013-06-17</docDate>
        </div>
      </front>
      <body>
        <div>
          <note n="2a0a1fc0">
            ﻿
          </note>
          <note n="9bf7c677">
            Riksdagens protokoll
          </note>
          <note n="0396c692">
            2013/14:127
          </note>
          <note type="date" n="50010f04">
            Tisdagen den 17 juni
          </note>
          <note n="8451570f">
            Kl. 09:00 - 20:47
          </note>
          <note n="d2101c50">
            1 § Justering av protokoll
          </note>
          <note n="e0485df2">
            Protokollet för den 11 juni justerades.
          </note>
          <note n="afb36378">
            2 § Anmälan om kompletteringsval
          </note>
          <note n="702c15aa">
            Förste vice talmannen meddelade att Sverigedemokraternas riksdagsgrupp
            på grund av uppkommen vakans anmält Kent Ekeroth som ledamot i
            Nordiska rådets svenska delegation.
          </note>
          <note n="6e0a0339">
            Förste vice talmannen förklarade vald till
          </note>
          <note n="3d64d36d">
            ledamot i Nordiska rådets svenska delegation
          </note>
          <note n="45b98a8d">
            3 § Anmälan om faktapromemoria
          </note>
          <note n="5bd2ded5">
            Förste vice talmannen anmälde att följande faktapromemoria om
            förslag från Europeiska kommissionen hade kommit in och överlämnats
            till utskott:
          </note>
          <note n="085c6abd">
            KOM(2014) 263
          </note>
          <note n="7005403d">
            4 § Ärenden för förnyad bordläggning
          </note>
          <note n="3af13474">
            Följande dokument bordlades för andra gången:
          </note>
          <note n="ce400a6f">
            5 § Olovlig hantering av avkodningsutrustning
          </note>
          <note n="ecd9307c">
            Förste vice talmannen konstaterade att ingen talare var anmäld.
          </note>
          <note n="c5ca2d86">
            6 § Verksamhetsredogörelser för riksdagens nämnder
          </note>
          <note n="ecd9307c">
            Förste vice talmannen konstaterade att ingen talare var anmäld.
          </note>
          <note n="d5761739">
            7 § Översyn av riksdagsordningen och En utvecklad budgetprocess
          </note>
          <note type="speaker" n="a9dca04d">
            Anf. 1 JACOB JOHNSON (V):
          </note>
          <u who="jacob_johnson_31d6eb" xml:id="i-991f2c502611754b-0" n="d9beed56" next="i-fa270d60f4cc43dd-0">
            <seg n="6827b9f8">
              Fru talman! Jag tänker i detta inlägg avgränsa mig till Vänsterpartiets
              reservation i ärendet. Det handlar om benämningen av överskottsmålet
              i budgetlagen. Titeln på betänkandet är: Översyn av riksdagsordningen
              och En utvecklad budgetprocess . Där är budgetlagen naturligtvis
              central.
            </seg>
          </u>
          <note n="506ead7d">
            I budgetlagens 2 kap. 1 § står följande: Regeringen ska till
            riksdagen lämna förslag till mål för den offentliga sektorns finansiella
            sparande (överskottsmål).
          </note>
          <u who="jacob_johnson_31d6eb" xml:id="i-fa270d60f4cc43dd-0" n="d9beed56" prev="i-991f2c502611754b-0">
            <seg n="86d91249">
              Vi anser i enlighet med vår reservation att benämningen överskottsmål
              borde ändras till ett mer neutralt begrepp, som saldomål. Vi tycker
              att det är olämpligt att man i lagtext använder sig av ett uttryck
              som kan uppfattas som att man bundit sig för nivån på målet för
              den offentliga sektorns finansiella sparande. Det är någonting
              som kan variera över tid. En och samma majoritet kan anse att
              målet ska variera över tid. Och naturligtvis kan det vara så att
              olika politiska majoriteter vill ha olika nivåer på målet.
            </seg>
            <seg n="73ab40a3">
              Det står inte i budgetlagen, men i dag uttolkas överskottsmålet
              som att vi ska ha ett överskott i den offentliga sektorns finansiella
              sparande på 1 procent över en konjunkturcykel.
            </seg>
            <seg n="b0fa8e7a">
              Debatten om benämningen rör egentligen inte nivån på överskottsmålet.
              Det är en annan diskussion, även om den diskussionen är väldigt
              stor ute i samhället. Till exempel skrev Lars Calmfors bara för
              några dagar sedan i Dagens Nyheter: Våga diskutera överskottsmålet.
            </seg>
            <seg n="b72b136e">
              Och det kanske handlar om just nivån på detta.
            </seg>
            <seg n="e8d94b1f">
              Ett steg för att man ska våga diskutera överskottsmålet tycker
              jag faktiskt är att man har en mer neutral benämning i budgetlagen,
              nämligen ett saldomål. När det gäller nivån på detta saldomål,
              som vi anser är det uttryck man bör använda, är det Vänsterpartiets
              åsikt att vi ska ha en budget i balans över en konjunkturcykel.
              Övriga partier vidhåller att det ska heta överskottsmål och att
              det ska vara 1 procents överskott över en konjunkturcykel, trots
              att regeringen den senaste tiden inte har klarat att leva upp
              till detta överskottsmål, vilket olika utvärderingar har visat.
            </seg>
            <seg n="8fdb58df">
              Det är dags att vara mer realistisk vad gäller nivån på överskottsmålet
              men också att vara klarare i budgetlagen. Därför har vi från Vänsterpartiets
              sida föreslagit att överskottsmål ska bytas mot saldomål.
            </seg>
            <seg n="cf9dd8ee">
              I betänkandet hänvisar utskottsmajoriteten till att regeringen
              har anfört att uttrycket överskottsmål är en benämning och att
              det saknar normativ innebörd rent lagmässigt. Man skulle kanske
              då lika gärna kunna ha benämningen underskottsmål. Det skulle
              också sakna normativ innebörd. Men samtidigt säger regeringen
              att om man skulle ändra benämningen till någonting som icke har
              normativ innebörd skulle det ge en felaktig signal. Det är ett
              tänkande som jag, fru talman, inte anser går ihop.
            </seg>
            <seg n="a224663d">
              Jag tycker faktiskt att vi bör vara så raka att vi använder begrepp
              som är konsistenta i en lagstiftning som ska hålla över tid. Sedan
              kan vi ha den politiska debatten om nivån på saldomålet. Det behöver
              inte stå i budgetlagen. Däremot ska regeringen vid varje budgetpresentation
              presentera vilket saldomål man anser att det ska vara och hur
              det har uppfyllts.
            </seg>
            <seg n="90259e40">
              Med det yrkar jag bifall till Vänsterpartiets reservation.
            </seg>
          </u>
          <note type="speaker" n="c615b17c">
            Anf. 2 HANS HOFF (S):
          </note>
          <u who="hans_hoff_4391e3" xml:id="i-8a317866e658f8d1-0" n="8fb42846" next="i-dce457747a2778e7-0">
            <seg n="146c9e06">
              Fru talman! Den nuvarande riksdagsordningen har varit i kraft
              i snart 40 år. Ett stort antal tillägg och ändringar har gjorts
              sedan dess. Dessa reformer, det svenska EU-medlemskapet och teknikutvecklingen
              skapade behov av en samlad översyn, främst i syfte att öka överskådligheten,
              skapa språklig konsekvens samt få en modern och teknikneutral
              lagstiftning.
            </seg>
          </u>
          <note n="c897ebc4">
            Mot den bakgrunden tillsatte riksdagsstyrelsen en parlamentariskt
            sammansatt kommitté under ledning av talmannen. Kommitténs arbete
            resulterade i riksdagsstyrelsens framställan om ny riksdagsordning.
          </note>
          <u who="hans_hoff_4391e3" xml:id="i-dce457747a2778e7-0" n="8fb42846" prev="i-8a317866e658f8d1-0">
            <seg n="0a12e6cd">
              En ny regering kommer med dagens ändringar att få tre veckor
              på sig att utforma och lämna sin första budgetproposition till
              riksdagen i stället för, som i dag, tio dagar. En regering som
              sitter kvar efter ett val kan lämna budgetpropositionen senast
              två veckor efter riksmötets öppnande, vilket är en vecka senare
              än i dag.
            </seg>
            <seg n="04ca6865">
              De övriga förändringar som nu görs i riksdagsordningen utifrån
              riksdagsstyrelsens framställan är främst en redaktionell och språklig
              modernisering samt även en del ändringar i regler som rör kammaren,
              följdmotioner och svarstider för skriftliga frågor.
            </seg>
            <seg n="67b44c00">
              Det är ett enigt KU som står bakom betänkandet och de ändringar
              som görs i riksdagsordningen och i budgetlagen. I betänkandet
              finns en reservation från Vänsterpartiet där det yrkas på att
              man ska ändra benämningen överskottsmål i budgetlagen – överskottsmål
              ska ersätts av saldomål.
            </seg>
            <seg n="8462b0ac">
              KU anser att begreppet överskottsmål är ett i Sverige och i omvärlden
              etablerat begrepp och att det bör bibehållas.
            </seg>
          </u>
          <note n="839c72ee">
            I betänkandet behandlar KU även regeringens proposition En utvecklad
            budgetprocess , vars förslag bygger på den parlamentariskt sammansatta
            Budgetprocesskommitténs förslag. Förslagen innebär att den budgetprocess
            som infördes 1997 och som i dag bygger på praxis och överenskommelser
            nu blir lagreglerad och fastställd i riksdagsordning och budgetlag.
          </note>
          <note n="3c25513e">
            Fru talman! Jag yrkar bifall till förslaget i betänkandet och
            avslag på reservationen.
          </note>
          <note type="speaker" n="cf46dfcd">
            Anf. 3 PER BILL (M):
          </note>
          <u who="per_bill_00555d" xml:id="i-1113f8202a8df8d8-0" n="d844e7e4" next="i-84e0ecadd2ce8536-0">
            <seg n="e46ce04f">
              Fru talman! Det kommer att bli lite upprepningar av det som Hans
              Hoff just sade, men det gör ingenting. Det här är nämligen ett
              av KU:s viktigaste betänkanden under den här mandatperioden. Det
              är inte var dag man gör en sådan här översyn. Det brukar ske ungefär
              vart 40:e år.
            </seg>
            <seg n="443dd897">
              Riksdagsordningen är, kan man säga, ett mellanting mellan en
              grundlag och en vanlig lag. Lagen sätter upp regler för riksdagens
              arbetsformer. Och den nuvarande riksdagsordningen har varit i
              kraft i snart 40 år. Nästa översyn blir ungefär 2055. Då har nog
              de flesta i kammaren lämnat riksdagen och njuter av sin pension.
            </seg>
            <seg n="aba443e3">
              Precis som Hans Hoff sade har det skett massor av småändringar
              under åren. Sedan har det skett en stor förändring, nämligen att
              Sverige har blivit medlem i EU. Det har gjort att vi behöver en
              samlad översyn, och det är den vi här presenterar.
            </seg>
            <seg n="562a56b7">
              Dispositionen och de språkliga utformningarna av riksdagsordningen
              ändras så att den blir ändamålsenlig, konsekvent och överskådlig.
              Omflyttningar och uppdelningar av bestämmelser görs. En ny kapitelindelning
              föreslås, och lagtexten anpassas efter det lagspråk som används
              i dag.
            </seg>
            <seg n="2d543dea">
              Exempel på förändringar är, precis som Hans Hoff sade, att en
              ny regering nu får längre tid på sig att lägga fram en budget.
              Sedan sker en hel del förändringar som rör kammarens arbete. Det
              gäller ledamöternas rätt att väcka följdmotioner, statsrådens
              svarstider för skriftliga frågor samt budgetprocessen.
            </seg>
          </u>
          <note n="42277cb3">
            Dessutom föreslår KU ändringar som gäller offentlighet och sekretess
            vid tillsättande av en ny justitieombudsman, en ny riksrevisor
            eller en ny riksdagsdirektör.
          </note>
          <u who="per_bill_00555d" xml:id="i-84e0ecadd2ce8536-0" n="d844e7e4" prev="i-1113f8202a8df8d8-0">
            <seg n="552346bc">
              Förslagen i budgetlagen innebär ändringar såväl i riksdagsordningen
              som i budgetlagen. Rambeslutsprocessen blir huvudregel. Rambeslutsprocessen
              ges en tydligare reglering där det presumeras att den ordningen
              ska följas när det gäller statens budget. Finansutskottets beredningsansvar
              för propositioner som påverkar statsbudgetens inkomstsida eller
              på annat sätt påverkar statens lånebehov ökas. Sist, men inte
              minst, förbättras reglerna om uppföljning och utvärdering av de
              budgetpolitiska målen.
            </seg>
            <seg n="a29d8155">
              En väl fungerande riksdag och en väl fungerande budgetprocess
              är A och O för att hålla ordning och reda i statsfinanserna. Med
              detta eniga betänkande ökar förutsättningarna för såväl en fungerande
              riksdag som fortsatt ordning och reda i statsfinanserna.
            </seg>
          </u>
          <note n="86555e5c">
            Fru talman! Ändringarna föreslås träda i kraft redan den 1 september
            i år. Det innebär att vi måste tillämpa RF 8 kap. 17 §, som innebär
            att minst tre fjärdedelar av de röstande och mer än hälften av
            riksdagens ledamöter röstar för beslutet.
          </note>
          <note type="speaker" n="1138b86d">
            Anf. 4 JACOB JOHNSON (V) replik:
          </note>
          <u who="jacob_johnson_31d6eb" xml:id="i-a107e470b2f2e26f-0" n="d9beed56">
            <seg n="d2a0e896">
              Fru talman! Även om de frågor som handlar om en utvecklad budgetprocess
              framför allt ligger under finansutskottet, och Per Bill sitter
              i konstitutionsutskottet, vill jag i alla fall be honom svara
              på frågan om motsatsen. Regeringen anför att benämningen överskottsmål
              saknar normativ innebörd, samtidigt som det i betänkandet står
              att en ändring av begreppet skulle vara olycklig och ge fel signaler.
              Hur kan Per Bill få ihop det?
            </seg>
            <seg n="0b9cc018">
              Jag tycker att namnet för den offentliga sektorns finansiella
              sparande ska sakna normativ innebörd. Men begreppet överskottsmål
              har en normativ innebörd. Hur ska det redas ut, Per Bill?
            </seg>
          </u>
          <note type="speaker" n="78e0308a">
            Anf. 5 PER BILL (M) replik:
          </note>
          <u who="per_bill_00555d" xml:id="i-f9fec6b353f533f5-0" n="d844e7e4">
            <seg n="98d16cad">
              Fru talman! Precis som Jacob Johnson sade var det länge sedan
              jag satt i finansutskottet och ännu längre sedan jag höll på med
              de minsta detaljerna i finansutskottets inre liv.
            </seg>
            <seg n="96652edb">
              Min enkla reflexion är att överskottsmålet är något som alla
              i dag vet vad det innebär. Varför ska vi byta ett ord som alla
              vet vad det innebär?
            </seg>
          </u>
          <note type="speaker" n="029582dc">
            Anf. 6 JACOB JOHNSON (V) replik:
          </note>
          <u who="jacob_johnson_31d6eb" xml:id="i-a107e470b2f2e26f-1" n="d9beed56">
            <seg n="c9507e2e">
              Fru talman! Det gäller att ha en lagstiftning som samtidigt medger
              en frihet att ändra nivån på detta saldomål. Utskottet skriver
              i betänkandet att benämningen inte utesluter att målet på sikt
              kan sättas på en nivå som innebär att de offentliga finanserna
              ska vara i balans eller rent av visa ett mindre underskott. Begreppet
              överskottsmål i budgetlagen kan vara kvar, men nivån kan sättas
              som ett underskott.
            </seg>
            <seg n="e6f5fc16">
              Det är ologiskt. Det är framför allt där som vi vill hyfsa begreppen.
              Sedan blir det en annan politisk debatt om nivån. Lars Calmfors
              och även Vänsterpartiet brukar upprepa att det är fel nivå på
              saldomålet – det som felaktigt kallas överskottsmål.
            </seg>
            <seg n="41986c7e">
              Frågan är central i den ekonomisk-politiska debatten. Då blir
              det större klarhet och underlättar kommunikationen med medborgarna.
              Det är en demokratifråga hur ett sådant begrepp används.
            </seg>
            <seg n="dd160e03">
              Per Bill kan väl ta tillbaka frågan till partikamraterna och
              allianskamraterna så att man i framtiden kan använda ett begrepp
              som är mer konsistent med ett logiskt tänkande.
            </seg>
          </u>
          <note type="speaker" n="aa861730">
            Anf. 7 PER BILL (M) replik:
          </note>
          <u who="per_bill_00555d" xml:id="i-f9fec6b353f533f5-1" n="d844e7e4">
            <seg n="0e1e9770">
              Fru talman! År 2055 är det dags för nästa större översyn. Naturligtvis
              ska vi se till att framtidens riksdagsledamöter tar med sig även
              denna diskussion.
            </seg>
          </u>
          <note n="e75469de">
            Överläggningen var härmed avslutad.
          </note>
          <note n="89c783d9">
            8 § Uppskov till 2014/15 års riksmöte med behandlingen av vissa
            ärenden
          </note>
          <note n="ecd9307c">
            Förste vice talmannen konstaterade att ingen talare var anmäld.
          </note>
          <note n="a5d51e31">
            9 § Försvarsmaktens förmåga till uthålliga insatser
          </note>
          <note type="speaker" n="7f5ca67b">
            Anf. 8 PETER HULTQVIST (S):
          </note>
          <u who="peter_hultqvist_bd16a0" xml:id="i-882a832211324942-0" n="98b72d3e">
            <seg n="4d1ac654">
              Fru talman! Riksrevisionen har gjort en omfattande granskning
              när det gäller Försvarsmaktens förmåga till uthålliga insatser.
              Granskningen överlämnades till regeringen den 17 december 2013.
            </seg>
            <seg n="12c3711d">
              Ett antal viktiga punkter är värda att notera när det gäller
              granskningens resultat.
            </seg>
            <seg n="f90c3586">
              Det är en minst sagt hyfsad lista på tillkortakommanden och något
              som måste tas på djupaste allvar då det har direkta konsekvenser
              för vår militära förmåga. Jag kan inte se att det är ett acceptabelt
              förhållande. Därför är det heller inte acceptabelt att regeringen
              och utskottsmajoriteten lite svepande avfärdar det hela genom
              att hänvisa till Försvarsberedningen samtidigt som man menar att
              det ska hanteras i samband med inriktningspropositionen. På vissa
              punkter försöker man till och med bortförklara situationen.
            </seg>
            <seg n="439955a9">
              Det handlar alltså om en grundläggande kritik mot att det inte
              finns tillräckligt med personal för att klara insatser, beredskap
              och utveckling. Riksrevisionen pekar på den långsiktiga obalansen
              i såväl materiel- som förbandsanslaget. Regeringens styrning bedöms
              som otillräcklig och redovisningen till riksdagen som till vissa
              delar ofullständig.
            </seg>
            <seg n="9dc4e742">
              Av den försvarspolitiska inriktningspropositionen (prop. 2008/09:140)
              framgår att det ställs krav på att Försvarsmakten ska ha förmåga
              att över tid hålla 2 000 personer ur insatsorganisationen insatta
              nationellt och internationellt. Att den kapaciteten saknas förklarar
              regeringen med att det är den samlade effekten av våra bidrag
              som bör vara utgångspunkten för Försvarsmaktens utformning av
              sin förmåga, inte ett kvantitativt mål för förmågans omfattning.
            </seg>
            <seg n="c3d15337">
              På den punkten har regeringen föreslagit och riksdagen beslutat
              om ett kvantitativt mål som inte visar sig vara genomförbart.
              Regeringen väljer att försöka ge beslutet en annan innebörd än
              den ursprungliga. Man försöker tona ned sitt eget misslyckande
              genom en simpel bortförklaring. Det förändrar dock inte sakförhållandet,
              att det avgörande kvantitativa målet som regeringen satt för den
              nya insatsorganisationen inte har kunnat förverkligas. Sedan är
              det en annan diskussion om målet över huvud taget var realistiskt,
              om det alls var en klok bedömning och om det i någon mening var
              rimligt. Men man har ändå satt det – och misslyckats.
            </seg>
            <seg n="26a72775">
              Regeringens kommentar öppnar för frågan varför man föreslår kvantitativa
              mål när betydelsen av dessa i ett senare skede kraftigt tonas
              ned. Agerandet är inte konsekvent. Det är inkonsekvent. Dessutom
              måste tydliga och kvantitativa mål anses vara viktiga och relevanta
              instrument i en tydlig myndighetsstyrning. Regeringen behöver
              tillskriva sina egna mål relevans i genomförandet av insatsverksamheten.
              Regeringen har ett ansvar för detta.
            </seg>
            <seg n="e071139a">
              Riksrevisionen föreslår ett förtydligande av begrepp som insatser,
              uthålligt och över tiden. Det är begrepp som regeringen använder
              i texterna på ett lite luddigt sätt. Det framgår inte tydligt
              vad man egentligen menar och kan till och med uppfattas som ett
              sätt att beskriva saker genom glidande formuleringar, vilket gör
              att man inte riktigt behöver ta ansvar för vad man egentligen
              säger.
            </seg>
            <seg n="ce2cc1fa">
              Riksrevisionen vill att regeringen klargör de tids- och avtalskrav
              som ska gälla för Försvarsmaktens verksamhet. Regeringen svarar
              med att rekommendationerna ska övervägas inom ramen för arbetet
              med nästa försvarspolitiska inriktningsproposition.
            </seg>
            <seg n="51821981">
              Vad gäller kravet på återrapportering till riksdagen anser regeringen
              att det finns anledning att se över återrapporteringskraven efter
              att den försvarspolitiska inriktningspropositionen överlämnats
              till riksdagen. Regeringens intention är alltså att bära med sig
              de brister som påtalats av Riksrevisionen till dess att nästa
              försvarsbeslutsperiod har formulerats. Det tycker jag inte är
              rimligt.
            </seg>
            <seg n="051ae1bf">
              Regeringens sätt att kommentera Riksrevisionens förslag bär passivitetens
              prägel. För att nå efterfrågad effekt i tydlighet måste arbetet
              med att skapa en organisation för återrapportering startas nu.
              Risken är annars att det inte kommer att finnas ett kvalificerat
              underlag på de här punkterna och att man inte kommer att kunna
              svara upp mot Riksrevisionens krav. Särskilt stor är risken att
              återrapporteringskraven till riksdagen inte kommer att utvecklas
              till en acceptabel nivå. Här finns alltså all anledning att rikta
              kritik mot regeringen.
            </seg>
            <seg n="54b30f35">
              Riksdagen har legitima krav på att det ska ske ett förbättringsarbete
              från regeringens sida avseende styrningen av insatsverksamheten
              och återrapporteringen till riksdagen och att det ska ske utifrån
              en högre ambitionsnivå än den som redovisas i regeringens skrivelse.
            </seg>
            <seg n="d486b9d5">
              Det är bakgrunden till att jag vill yrka bifall till den reservation
              som presenterats och som S och V står bakom.
            </seg>
            <seg n="2b0dfe82">
              Vi har från Socialdemokraterna också ett särskilt yttrande i
              betänkandet. Det gäller framför allt den långsiktiga obalansen
              i ekonomin beträffande materiel- och förbandsanslagen. Vi har
              i en motion redovisat att vi redan till hösten vill göra en omfördelning
              från internationella insatser med 400 miljoner till att dels förbättra
              övningsverksamheten med 200 miljoner, dels anslå 200 miljoner
              till materielförnyelse. Det pågår en nedtrappning av de internationella
              insatserna. Under 2014 finns ett anslag på 1 875 miljoner. 886
              miljoner av dessa är hittills uppbokade. Det finns alltså ekonomiskt
              utrymme att klara det.
            </seg>
            <seg n="2b748715">
              Vi har erbjudit regeringen en ekonomisk uppgörelse om en förbättring
              av Försvarsmaktens ekonomi under de kommande fyra åren. Vi har
              föreslagit ett ökat anslag år 2018 med 2 miljarder kronor, det
              vill säga 900 miljoner mer än regeringen. Vi har fått ett motbud
              på 75 miljoner, vilket vi tackat nej till. Det är alldeles för
              lågt och löser inte problemen.
            </seg>
            <seg n="34299364">
              Det här är ett problem inom Försvarsmakten som är olöst. De höjda
              ambitionerna i Försvarsberedningen, de problem som den uteblivna
              JAS-affären inneburit och den grundläggande obalansen i materiel-
              och förbandsanslagen är realiteter som vi inte kommer ifrån. Den
              finansiering som regeringen har föreslagit för 2015–2018 kommer
              inte att hålla. Det begriper alla som har någon form av insikt
              eller seriositet när det gäller bedömningen av försvarets ekonomi.
              Med den finansieringen kommer problemen att finnas kvar. Regeringen
              har alltså inte presenterat en lösning.
            </seg>
            <seg n="b875d9c3">
              Om regeringen har intresse och om regeringen vill ta ansvar för
              den aktuella situationen är det möjligt att göra upp med oss inom
              en mycket snar framtid. Men då måste man visa lite positiv vilja.
              Då måste man vara lite flexibel. Då kan man inte vara så låst
              som man hittills har varit. Man måste begripa att det är skarpt
              läge och att läget är allvarligt. Regeringen har att välja mellan
              att ta ansvar eller att ägna sig åt någon sorts populistisk verksamhet
              vad gäller synen på försvarets ekonomi. Populism löser inte problem.
              Oansvar löser inte problem. Bristande insikt om realiteter löser
              definitivt inte problem.
            </seg>
            <seg n="3835f95a">
              Nu tror jag att insikten att det här inte håller finns på regeringssidan,
              men frågan är om förmågan, kraften och viljan finns. Insikt kan
              vara en sak, men det gäller att också orka handla, göra någonting.
              Då är frågan om det är viktigare att föra en valdebatt utifrån
              partitaktiska utgångspunkter eller att försöka göra upp. Vårt
              erbjudande står kvar.
            </seg>
          </u>
          <note n="d7c476d7">
            Jag yrkar bifall till reservationen.
          </note>
          <note type="speaker" n="e4ee77bd">
            Anf. 9 TORBJÖRN BJÖRLUND (V):
          </note>
          <u who="torbjorn_bjorlund_938599" xml:id="i-c702ffb81993b135-0" n="38aedae7">
            <seg n="6d1f2b85">
              Fru talman! Jag börjar med att yrka bifall till den gemensamma
              reservation som Socialdemokraterna och Vänsterpartiet har i betänkandet.
            </seg>
            <seg n="4972665f">
              Betänkandet utgår från den senaste riksrevisionsrapporten om
              försvaret och dess verksamhet. Det har under senare tid, åtminstone
              under innevarande år och även förra året, lagts fram rätt många
              sådana rapporter. Alla har kommit fram till i princip samma sak.
              Den reform som ska genomföras av nuvarande regering kommer inte
              att lyckas. Det finns allvarliga brister på många områden. Det
              finns allvarliga brister i regeringens styrning. Det finns allvarliga
              brister i de planer som funnits. Och de finns kvar.
            </seg>
            <seg n="c9957c10">
              Det som den aktuella revisionsrapporten går in på är förmågan
              till uthålliga insatser. Det är bara en del av det hela, men det
              grundar sig i allt det andra som Försvarsmakten ställts inför,
              i de problem den har. Riksrevisionen skriver att deras bedömning
              är – och jag tror att alla håller med om att det stämmer – att
              vi inte kommer att ha någon försvarsmakt som fungerar som den
              är tänkt att fungera, kanske inte ens inom tio år. Det är mycket
              allvarligt.
            </seg>
            <seg n="fac90966">
              Peter Hultqvist var inne på många av detaljerna i revisionsrapporten
              och också vad som har kommit fram i regeringens svar. De delarna
              är allvarliga i sig, och tillsammans blir det en ganska allvarlig
              helhetsbild.
            </seg>
            <seg n="10de843b">
              Jag vill också lyfta fram utvecklingen. Jag vill påstå att regeringen
              har haft en konstig inställning till hur problemen ska lösas och
              vad de består av. De har nämligen satt en karta, vilket jag har
              sagt många gånger förut i debatterna. Jag har i nästan två år
              nu såväl i försvarsberedning och försvarsutskott som i andra forum
              lyft fram de problem som finns i dagens försvarsmakt och vad de
              beror på. Just sättet att lägga en karta över verkligheten har
              regeringen använt inte bara när det gäller försvarsfrågan utan
              på många andra ställen också. De lyfter på kartan, ser verkligheten
              och lägger tillbaka kartan igen eftersom det är kartan som gäller.
              Det är anmärkningsvärt att de inte vill se hur verkligheten ser
              ut utan lägger över kartan.
            </seg>
            <seg n="7f8de0c6">
              Det skapar bara alltmer problem, vilket Riksrevisionens rapporter
              och den här rapporten också visar. Vi kommer ingenstans om man
              inte på allvar tar hänsyn till de faktorer som finns. Det handlar
              om allt det som vi har lyft upp förut: Det finns inte tillräckligt
              med personal, rekryteringsprocessen fungerar inte och materiel
              finns inte. Det kommer att bli oerhörda kostnader för försvaret
              i framtiden, med tanke på de problem de har.
            </seg>
            <seg n="c6d86d1e">
              I betänkandet kan man läsa om den bedömning som regeringen och
              som också utskottsmajoriteten gör – det står egentligen samma
              sak i utskottets utlåtande och ställningstagande som i regeringens
              bedömning: Regeringen bedömer att de antaganden och utgångspunkter
              som ligger till grund för Riksrevisionens granskning är alltför
              begränsade. Vi har haft ett antal rapporter från Riksrevisionen
              om de brister som finns i Försvarsmakten. Det står också: Regeringen
              menar därför att det är svårt att bedöma och ta ställning till
              de långtgående slutsatser som dras i rapporten. Detta är ett exempel
              på att regeringen lägger på en karta i stället för att titta på
              verkligheten. Riksrevisionen, om några, granskar det här, och
              de rapporter som de har lagt fram har varit eniga i varje del.
              Det är egentligen bara i den här sista av dem som de har lagt
              fram den här kritiken.
            </seg>
            <seg n="0a790f82">
              Vad gör regeringen? De sopar undan det här och säger att det
              inte går att dra sådana slutsatser. Jag tycker att de verkar gömma
              huvudet i sanden.
            </seg>
            <seg n="725348a6">
              För svensk försvarspolitik är detta tyvärr ett stort aber, ett
              stort men. Vi kommer nämligen inte att komma överens. Vi har haft
              en slutkläm i Försvarsberedningens arbete som har varit lite turbulent.
              Men inställningen har ändå varit att alla partier i Sveriges riksdag
              ska komma överens i försvarspolitiken. Den inställningen har funnits
              ända fram till ungefär den sista veckan.
            </seg>
            <seg n="4c2d42e7">
              Vi har olika utgångspunkter. Jag håller inte med om allt som
              Peter Hultqvist säger, men han har ändå varit tydlig med att de
              har sträckt ut en hand. Vi har också sträckt ut en hand och gjort
              så mycket vi kan för att komma överens om försvarspolitiken. I
              svaret läser jag att regeringen inte är intresserad av detta.
              Det är ett stort problem som kommer att lyftas fram och vara ett
              stort problem även nästa mandatperiod – oavsett vilken regering
              vi får – särskilt eftersom man gärna skjuter upp frågan om hur
              man ska hantera det här till efter valet och när nästa försvarsbeslut
              ska komma.
            </seg>
            <seg n="d1345123">
              Jag håller med om det som står i reservationen. Det här är viktigt
              att göra nu. Det går inte att vänta. Då blir det bara allt värre.
              Alltså måste regeringen agera nu och börja förbereda de förbättringar
              som behöver göras i Försvarsmaktens utveckling. Man ska ta hänsyn
              till de synpunkter som har kommit in om vissa förslag till förändringar
              som kommer från andra partier, från höger till vänster.
            </seg>
            <seg n="695e99ae">
              Vi i Vänsterpartiet har varit tydliga med att vi tycker att man
              ska göra en reformering av personalförsörjningen som fungerar.
              Vi har varit tydliga med att värnplikt är en sak som skulle kunna
              rädda situationen. Det tar ett tag att få i gång det, men det
              skulle kunna ge en snabbare återhämtning av personalförsörjningen.
              När det gäller materiel finns det också saker att göra, framför
              allt omfördelning av pengar. Man ska se till att få fram det material
              som är viktigast. Då får man också bättre och snabbare resultat
              när det gäller förbandsverksamhet, övningar och sådana saker.
            </seg>
            <seg n="3666720f">
              Alla dessa saker är egentligen lätta att ta till och lätta att
              ta beslut om. Och det går att göra snabbt. Men regeringen är inte
              intresserad av det. De vill vänta. Och det är en bild som tyvärr
              är besvärande eftersom det skapar en viss känsla av arrogans och
              kanske dålig insikt i vad som krävs.
            </seg>
            <seg n="d607cfde">
              Att man kör populistiska utspel i stället för att titta på den
              reella försvarspolitiken är ett problem för alla partier i Sveriges
              riksdag. Och det kommer att bli ett problem även under nästa mandatperiod
              om inte något görs nu. Men jag tror tyvärr inte att något kommer
              att göras.
            </seg>
            <seg n="6440994b">
              Jag yrkar bifall till reservationen igen.
            </seg>
          </u>
          <note type="speaker" n="4604e5ec">
            Anf. 10 JOHAN FORSSELL (M):
          </note>
          <u who="johan_forssell_9e2e96" xml:id="i-d171ffdec7ddb82e-0" n="7fa7c667">
            <seg n="91944b54">
              Fru talman! Jag vill tacka Torbjörn Björlund för hans utsträckta
              hand, som jag tror att han benämnde den. Det är lite oklart för
              mig vad den innehöll exakt. När man läser Vänsterpartiets politik
              handlar det om färre JAS Gripen, mindre anslag till försvaret,
              återinförd värnplikt och minskat internationellt samarbete. Torbjörn
              Björlund får ursäkta, men det är en hand som jag tycker att vi
              på goda grunder inte ska ta.
            </seg>
            <seg n="b10ae501">
              Det var dock inte det jag hade tänkt säga. Jag vill börja med
              att konstatera att vi befinner oss i sommartider, men ännu återstår
              lite grann av riksdagsarbetet här i kammaren. Det här är ett betänkande
              som bygger på den rapport som Riksrevisionen presenterade före
              jul. Det tar tyvärr en viss tid från det att rapporten presenteras
              tills vi har debatten här i kammaren. Å andra sidan tar det också
              tid att hinna analysera och granska det material som Riksrevisionen
              har presenterat.
            </seg>
            <seg n="abc895e9">
              Riksrevisionen har valt att med start 2010 granska den förändring
              av försvaret som på allvar inleddes 2011 och som vi ännu befinner
              oss mitt uppe i. Av lätt insedda skäl är det arbetet inte helt
              enkelt eftersom reformen ännu inte är klar. Den är inte heller
              tänkt att vara klar i alla sina delar. Men revisionen har gjort
              ett ambitiöst arbete. Det är viktigt att vi har en god genomlysning
              av våra offentliga verksamheter. Det handlar inte bara om att
              se till att skattebetalarnas pengar används på effektivast möjliga
              sätt utan också om att vi har en kultur där vi hela tiden prövar
              hur vi kan göra saker bättre och mer effektivt än tidigare. Vi
              ska även se till att vi följer upp hur fattade beslut har implementerats,
              precis som vi före ett val ska vara tydliga med vilken politik
              vi söker väljarnas mandat för.
            </seg>
            <seg n="7ea00316">
              Men det sagt bör man kanske också komma ihåg att det inte ligger
              i Riksrevisionens natur – vilket också riksrevisorn själv påpekade
              – att i det här materialet fokusera på det som fungerar bra. Om
              idén är att bli bättre är det naturligt att lyfta fram just det
              som kan förbättras. Det är kanske inte heller konstigt, men då
              gäller det också att betraktare förstår att allt det andra som
              fungerar som det ska och som möter kraven inte lyfts fram.
            </seg>
            <seg n="dd78e390">
              Vi befinner oss fortfarande i inledningen av reformen. Som alla
              känner till är den organisatoriskt antagen men ännu inte frivilligt
              bemannad i alla sina delar. Det kommer att dröja ytterligare några
              år, men det kommer att påskyndas som en följd av omvärldsutvecklingen,
              vilket är klokt.
            </seg>
            <seg n="4fa7250e">
              Samtidigt finns det ett antal frågor som det tar tid att utveckla
              svar på, av den enkla anledningen att vi rör oss i osnitslad terräng.
              Det går inte att slå upp svaren på Wikipedia. Det gäller att gå
              varsamt fram, utvärdera och sedan utveckla. Det gäller inte minst
              i fråga om att hitta nya former för samspel mellan olika aktörer,
              som naturligtvis påverkas av den största försvarspolitiska reformen
              på 100 år. Att tro att man kan göra en sådan reform utan att det
              också får följder för alla aktörer som den inbegriper är naturligtvis
              naivt. Mycket av revisionens granskning rör sådana faktorer.
            </seg>
            <seg n="b899e4eb">
              Det förtjänar att sägas att det finns ett antal saker som är
              mycket kloka. Det handlar till exempel om att utveckla Försvarsmaktens
              metoder för att värdera förmågan att genomföra insatser och att
              utveckla en samlad strategi för personalförsörjningen av den nya
              insatsorganisationen. Det finns fler exempel, och de har också
              gemensamt att de redan är omhändertagna av Försvarsmakten. Men
              det skadar kanske inte att lyfta fram motiven till det igen.
            </seg>
            <seg n="5c44d521">
              För regeringens vidkommande finns det också anledning att fundera
              på hur olika begrepp och krav kan utvecklas. Om det verkligen
              finns oklarheter ska det naturligtvis ses över. Alla är väl medvetna
              om att det militära språket redan är tillräckligt invecklat som
              det är. Jag tror till och med att det finns förkortningar för
              förkortningar. Om det går att bringa lite mer klarhet på det området
              skulle det säkert inte skada. Regeringen skriver också i sitt
              svar att de har för avsikt att se över det i arbetet med nästa
              försvarspolitiska inriktningsproposition. Det gäller för övrigt
              också återrapporteringskraven till kammaren. Här ska också nämnas
              att det har skett en utveckling under mandatperioden.
            </seg>
            <seg n="d16b3a18">
              Fru talman! I den andra vågskålen finns det faktum att Riksrevisionens
              ganska långtgående slutsatser till viss del bygger på ganska långtgående
              antaganden. Det gäller till exempel siffran på 2 000 personer
              som ska kunna vara insatta. Riksrevisionen skriver att det kan
              ske först 2019, vilket också är det årtal som regeringen beskriver
              i inriktningspropositionen. I den delen är alltså Riksrevisionens
              bedömning egentligen en bekräftelse på vad regeringen har skrivit.
            </seg>
            <seg n="9707cc4f">
              Dessutom utgår Riksrevisionen från att siffran 2 000 gäller insatta
              internationellt. Här tycker jag att det är viktigt att påpeka
              att Försvarsmakten genomför insatser såväl nationellt som internationellt.
              Vi ska också komma ihåg att markinsatser kan genomföras även av
              andra förband än av de åtta manöverbataljonerna. Det är en erfarenhet
              som vi har lärt oss i Kosovo, Afghanistan, Libyen och Adenviken
              men som inte Riksrevisionen tar fasta på.
            </seg>
            <seg n="b53159c8">
              Fru talman! Jag ska väl också säga någonting om reservationen
              till det här betänkandet.
            </seg>
            <seg n="5646c4c1">
              För alla som följer debatterna är det väl ganska uppenbart att
              oppositionens främsta fokus är att ta varje möjlighet att plocka
              poäng på Riksrevisionens arbete. Det följer ett ganska invant
              mönster.
            </seg>
            <seg n="a91c5c65">
              Jag tycker egentligen att det svar som utskottet har skrivit
              adresserar de frågor som reservationen tar upp. Men efter att
              vid det här laget under flera år ha fått lyssna till Socialdemokraternas
              återkommande referenser till just Försvarsberedningen – ibland
              får man nästan intrycket att det är Försvarsberedningen som ska
              ställa upp i höstens val och inte de politiska partierna – kan
              jag inte undgå att notera att det största oppositionspartiet nu
              verkar föra fram uppfattningen att vi ska göra förändringar innan
              beredningens slutsatser har kunnat omformas till en försvarspolitisk
              inriktningsproposition. Det tycker jag är intressant. S och V
              skriver ju i sin reservation om vad de kallar ett inkonsekvent
              intryck. Jag tycker att de orden passar bra in på samma partiers
              idé att nu göra om kraven för någonting som ändå ska förändras
              året efter.
            </seg>
            <seg n="36e237b2">
              Fru talman! Vi befinner oss i en brytningstid, brukar man säga.
              Jag tror verkligen att vi gör det, inte bara för att vi går in
              i sommaren nu utan för att det finns förutsättningar för en brytningstid
              även i försvarspolitiken. Sverige har i praktiken under en 20-årsperiod
              haft realt sjunkande eller oförändrade anslag. De senaste åren
              har vi sett tillskott, men de kan naturligtvis inte kompensera
              för den långa utförsbacke som har funnits under lång tid.
            </seg>
            <seg n="4d77f297">
              Nu finns det i alla fall förutsättningar för förändringar. Det
              kommer naturligtvis att påverka de parametrar som Riksrevisionen
              tar fasta på. Den här rapporten skrevs som sagt i julas. Den är
              skriven innan Ukraina och det nya säkerhetspolitiska läge som
              vi har fått i Europa.
            </seg>
            <seg n="3d0ce683">
              De ekonomiska tillskott som Alliansen presenterade och som beredningen
              – i alla fall stora delar av den – accepterade kommer att förbättra
              möjligheterna att få den nya insatsorganisationen på plats fortare
              och med ny materiel.
            </seg>
            <seg n="5c5ebf7f">
              Men sedan återstår den lilla detaljen att allting ska finansieras.
              När vi nu har tre månader kvar tills väljarna ska säga sitt hoppas
              jag att vi alla här inne, inte bara partier utan kanske framför
              allt regeringsalternativ, kan ge tydliga besked till väljarna
              om var vi står i den frågan. För låt oss konstatera en sak: Nu
              är faktiskt försvarsberedningen över. Nu är det dags för försvarsbeskeden.
            </seg>
          </u>
          <note type="speaker" n="4bab19f4">
            Anf. 11 PETER HULTQVIST (S) replik:
          </note>
          <u who="peter_hultqvist_bd16a0" xml:id="i-882a832211324942-1" n="98b72d3e">
            <seg n="8eefdef4">
              Fru talman! När det gäller reformen man hänvisar till hade Alliansen
              i sitt valmanifest att den skulle vara genomförd 2014. Nu är det
              2014, och nu talas det om att den ska vara klar 2019. Sedan säger
              Försvarsmakten att den i realiteten är klar 2023. Har ni någon
              ordning över huvud taget på hur det går med reformen och vad utfallet
              av er så kallade försvarspolitik är? När kan den tänkas vara klar?
              Har du någon uppfattning om det, Johan Forssell?
            </seg>
            <seg n="34679a4c">
              De 2 000 soldaterna som ska på utlandstjänst var ett orealistiskt
              mål redan från början, och det är en orealistisk uppfattning i
              dag. Därför har också Försvarsberedningen tagit bort det i sina
              resonemang. Det gäller alltså inte längre. Men poängen är att
              om man som regering föreslår den här typen av kvantitativa mål,
              då är det sedan inte bara att krypa undan och säga att det ska
              ses över tid och i ett större perspektiv. Anger man kvantitativa
              mål får man faktiskt stå för dem. Här har ni alltså misslyckats
              och inte klarat av det hela.
            </seg>
            <seg n="0a003bb3">
              Du talar om osnitslad terräng, och du talar om att betrakta det
              här utifrån. Men vi har en realitet: Schweizaffären blev inte
              av. Vi har en underliggande ofinansiering när det gäller personal
              och materiel.
            </seg>
            <seg n="adcbad2b">
              Vi har ökade ambitioner i Försvarsberedningen, och vi har fem
              partier som står bakom rapporten. Det fördes en så kallad förhandling,
              som jag mer anser vara en redovisning av förhandlingsbud, där
              ni lyckades pressa ur er 75 miljoner i slutskedet. Det innebär
              kanske en lite större militärövning som vi skulle kunna göra.
              Det är inte mycket.
            </seg>
            <seg n="24f63c99">
              Ni har ett ansvar för att rapporten ska kunna fullföljas. Vi
              är beredda att ta det ansvaret. Därför föreslår vi mer pengar.
              Ni har tid på er att ändra er och vilja förhandla om det här.
              Vi är öppna för det. Varför är inte ni öppna för att göra det
              och ta det ansvaret här och nu? Vi är beredda att inleda det här
              i morgon om viljan finns på er kant. Blockpolitiska överenskommelser
              är bra.
            </seg>
          </u>
          <note type="speaker" n="c78b8ad4">
            Anf. 12 JOHAN FORSSELL (M) replik:
          </note>
          <u who="johan_forssell_9e2e96" xml:id="i-d171ffdec7ddb82e-1" n="7fa7c667">
            <seg n="1548f866">
              Fru talman! Jag blir lite förvånad när Peter Hultqvist refererar
              till valmanifesten från 2010, men låt oss gärna prata om det.
            </seg>
            <seg n="57016028">
              Jag hoppas att Peter Hultqvist är medveten om att han själv och
              hans eget parti, hans eget dåvarande regeringsalternativ, mötte
              väljarna med en besparing på 2 miljarder kronor varje år. Det
              hade sammantaget inneburit en besparing på 8 miljarder. Peter
              Hultqvist får gärna, mitt i all sin oro för tidtabeller och genomförande,
              förklara för kammaren hur det hade underlättat reformen och hur
              det hade gjort att vi i dag hade varit i ett bättre läge. Jag
              lyssnar väldigt gärna på det.
            </seg>
            <seg n="084e0973">
              Peter Hultqvist vill göra upp. Jag förstår att han hellre vill
              prata anslag med mig än med sina samarbetspartier V och MP – och
              kanske FI. Det är klart; om det skulle bli ett regeringsskifte
              efter höstens val får ni väl börja med att diskutera huruvida
              vi ska ha ett försvar eller inte och huruvida det försvaret ens
              ska ha vapen.
            </seg>
            <seg n="314282c3">
              Jag tycker att det vore klädsamt om Socialdemokraterna, innan
              de säger att de vill göra upp med oss, började med att göra upp
              med sitt eget regeringsalternativ. Det är inte Försvarsberedningen
              som ska styra det här landet efter höstens val. Jag tror inte
              att det är Socialdemokraterna heller även om olyckan skulle vara
              framme och det blir ett maktskifte, utan det kommer att vara ett
              regeringsalternativ med flera partier.
            </seg>
            <seg n="b75bc2e0">
              Vad är ni ense om egentligen? Anslagen? JAS Gripen? Värnplikten?
              Samverkan med Nato? Internationella insatser? Finns det någonting
              som ni är ense om? Finns det någonting som ni kommer att lämna
              besked till väljarna om – inte efter valet utan innan svenska
              folket får säga sitt?
            </seg>
          </u>
          <note type="speaker" n="7d30b2f6">
            Anf. 13 PETER HULTQVIST (S) replik:
          </note>
          <u who="peter_hultqvist_bd16a0" xml:id="i-882a832211324942-2" n="98b72d3e">
            <seg n="d4af1945">
              Fru talman! Johan Forssell är alltid förvånad i sina inlägg.
              Jag tror att ordet förvånad ingår i nästan vartenda inlägg som
              han gör. Jag vet inte hur jag ska betrakta det ordet, om det är
              en vana eller en ovana att alltid inleda med det.
            </seg>
            <seg n="143c4b8e">
              Jag kan bara säga en sak: Positionerna som de nu ser ut är fullständigt
              redogjorda för i Försvarsberedningen, med reservationer från olika
              håll och med synpunkter när det gäller ekonomin. Hela det politiska
              fältet, hur det här ser ut, ligger alltså klart.
            </seg>
            <seg n="850616ec">
              Vi har fem partier som är överens om en rapport. De har gjort
              många och stora kompromisser för att nå detta. Det hoppas jag
              ska ligga till grund för en bred majoritet i Sveriges riksdag.
              Det är så vi har sagt att vi ska bedriva försvars- och säkerhetspolitik
              i det här landet.
            </seg>
            <seg n="26461891">
              Johan Forssell vill ha något slags partipolitiskt käbbel om olika
              ingredienser i det här, och det kan man naturligtvis ägna sig
              åt. Men om man bara är intresserad av en sak – vilket jag i grund
              och botten är – nämligen om de fem partier som står bakom är beredda
              att ta ansvar för den här rapporten eller inte, då kommer frågan:
              Är vi beredda att göra upp ekonomiskt för att klara det? Hittills
              har vi inte löst den knuten, och jag anser alltså att Moderaterna
              och de övriga borgerliga partierna inte har skött sina kort på
              den kanten. Ni har lagt orealistiska bud. Ni har inte en genomtänkt
              syn på ekonomin. Vi har lagt oss en bit högre eftersom vi anser
              att det är nödvändigt.
            </seg>
            <seg n="74fc0627">
              Om ni vill ta ansvar kan ni göra upp det här med oss i morgon.
              Jag anser att ni har en hemläxa när det gäller det. Sedan kan
              jag tycka att det finns andra partier som också har en hemläxa
              på en hel del områden när det gäller försvars- och säkerhetspolitik.
              Så ser det politiska fältet ut. Men om ni är beredda att ta ansvaret
              inleder ni en ny förhandling med oss, och då kommer ni med något
              annat än 75 miljoner kronor när vi föreslår 900 miljoner.
            </seg>
          </u>
          <note type="speaker" n="131d49c7">
            Anf. 14 JOHAN FORSSELL (M) replik:
          </note>
          <u who="johan_forssell_9e2e96" xml:id="i-d171ffdec7ddb82e-2" n="7fa7c667">
            <seg n="86322408">
              Fru talman! När Peter Hultqvist talar försvarspolitik inleder
              han nästan alltid med jag och väldigt sällan med vi. Det säger
              något om höstens val.
            </seg>
            <seg n="2116d373">
              När Socialdemokraterna vill göra upp är det inte med de partier
              som Peter Hultqvists partiledare säger att man vill bilda regering
              med, utan det är med oss andra. Jag gör gärna upp. Vi kan gärna
              träffa breda överenskommelser. Men då får ni börja göra upp själva,
              på er kant. Vad är det för mandat ni söker väljarnas förtroende
              för egentligen?
            </seg>
            <seg n="bfe615a3">
              Försvarsberedningen är över. Den har presenterat sin slutrapport.
              Nu ska den finansieras. Vi lärde oss i valet 2010 att det som
              står i rapporten inte spelar så stor roll om man inte är beredd
              att öppna plånboken också. Vi var eniga redan då, men ändå gick
              oppositionspartierna till val på en ram som var 2 miljarder lägre.
            </seg>
            <seg n="e4d9742e">
              Ni snirklar runt kärnfrågan. Vad är egentligen ert besked till
              väljarna inför valet? Den frågan undviker Peter Hultqvist med
              klinisk precision.
            </seg>
            <seg n="a3dad78e">
              Peter Hultqvists svar om vad ett eventuellt maktskifte skulle
              innebära för försvarets ekonomi och vad de rödgrönas ekonomiska
              ram skulle vara är lite som att skjuta med en revolver: Det låter
              jättemycket, det smäller en massa och det är mycket krut, men
              det är väldigt få kulor.
            </seg>
          </u>
          <note type="speaker" n="d2a522f6">
            Anf. 15 PETER RÅDBERG (MP):
          </note>
          <u who="peter_radberg_0b0188" xml:id="i-2689f63c6eba73e1-0" n="3e618a3d">
            <seg n="105653e8">
              Fru talman! Det var spännande att höra Johan Forssell. Jag vet
              inte riktigt vad essensen var i det anförande som han höll. Men
              nog om detta.
            </seg>
            <seg n="ffac4d7c">
              Riksrevisionen har de senaste åren ett flertal gånger gett Försvarsmakten
              och regeringen svidande kritik för att de inte har följt upp riksdagens
              beslut på ett tillfredsställande sätt. Det gäller ett antal områden.
            </seg>
            <seg n="6feb1206">
              I den här granskningen har Riksrevisionen granskat om Försvarsmakten
              har haft förmåga att uthålligt genomföra insatser i den mängd
              och inriktning som regering och riksdag har beslutat. Den stora
              frågan som vi politiker och allmänhet har ställt under lång tid
              är: Vad får Försvarsmakten för de ca 42 miljarder som de årligen
              får i budgeten?
            </seg>
            <seg n="cf0766d2">
              Har Försvarsmakten förmåga att uthålligt över tiden och effektivt
              genomföra insatser i den omfattning och med den inriktning som
              riksdag och regering har beslutat? Har regeringen gett Försvarsmakten
              tillräckliga förutsättningar att planera och genomföra en insatsverksamhet
              av hög kvalitet över tiden samt redovisat resultat för riksdagen?
            </seg>
            <seg n="8373b94d">
              Riksrevisionen har också granskat om det har funnits tillräckligt
              mycket personal för de insatser som behövs. Svaret på alla dessa
              frågor är nej. Riksrevisionens bedömning är att man varken i dag
              eller de närmaste åren kommer att kunna nå upp till de krav på
              insatsverksamheten som regeringen och riksdagen har beslutat.
            </seg>
            <seg n="d2a47b65">
              Fru talman! De ca 100 miljarder som regering och riksdag har
              beslutat att satsa på det nya JAS-planet skulle kunna användas
              bättre, bland annat till att försöka få tillräckligt med personal
              till Försvarsmakten. Det fattas ca 8 000 soldater och annan personal
              i Försvarsmakten fram till 2019. Hur alla dessa poster ska kunna
              tillsättas inom cirka fem år är mycket svårt att se i dag.
            </seg>
            <seg n="6b7fad7a">
              Personalfrågan är definitivt den enskilt viktigaste frågan som
              Försvarsmakten har att lösa under den närmaste tiden. Det sade
              till och med vår försvarsminister vid den senaste debatten vid
              Folk och Försvar. Utan kompetent personal spelar det ingen roll
              vilken typ av materiel vi har. Fattas det personal och soldater
              kan vi ändå inte utnyttja materielen på ett tillfredsställande
              sätt.
            </seg>
            <seg n="038379e6">
              Svensk försvars- och säkerhetspolitik har de senaste åren åkt
              bergochdalbana. För några år sedan skulle skyddet av Sverige helt
              utgå från internationella insatser: Försvaret av Sverige skulle
              börja i Afghanistan. Nu har skutan vänt 180 grader. Nu ska skyddet
              av Sverige helt och hållet utgå från Sverige.
            </seg>
            <seg n="a210e2b6">
              Det är en politik som inte inger någon trovärdighet. Det handlar
              naturligtvis om både och. Vi måste vara ute på internationella
              uppdrag samtidigt som vi ska försvara Sverige på ett tillfredsställande
              sätt.
            </seg>
            <seg n="4967d939">
              Sverige måste naturligtvis stå upp för våra vackra ord i utrikesdeklarationen
              och vara aktivt i fredskampen runt om i världen. Då måste vi i
              Sverige på ett mer adekvat sätt vara delaktiga just i internationella
              insatser och bidra med fredsbevarande trupper. Även här har Riksrevisionen
              sett att vi inte lever upp till de mål som vi har satt upp. Allt
              detta ska, tycker vi i Miljöpartiet, naturligtvis vara i FN-regi.
            </seg>
            <seg n="fd6f0be5">
              När det gäller just våra bidrag till FN-ledda operationer är
              det en dyster läsning vi kan ta del av. Sverige har nästan helt
              valt bort att delta i just FN-ledda fredsbevarande insatser. I
              stället har EU- eller Natoledda insatser prioriterats.
            </seg>
            <seg n="83e11bdf">
              Åren 1960–1964 deltog Sverige med 6 300 soldater i FN:s fredsbevarande
              styrkor i Kongo. Missionen var en milstolpe i de fredsbevarande
              operationernas historia eftersom det förutom närmare 20 000 soldater
              ingick en viktig civil komponent.
            </seg>
            <seg n="bef9cb40">
              I början av 1960-talet bidrog Sverige med 1 500 personer i internationell
              militär tjänst, vilket faktiskt vid den tidpunkten motsvarade
              ca 10 procent av världens totala fredsbevarande personal.
            </seg>
            <seg n="41ae75e2">
              Trots 15 års diskussion och uttalade ambitioner om ökad internationalisering
              av försvaret har utlandsstyrkan inte växt utan konstant varit
              omkring 850 personer per månad. Antalet har sjunkit ytterligare
              de senaste åren, och förra året var vi nere på ca 500 soldater.
              När vi nu tar hem våra soldater från Afghanistan sjunker siffran
              ytterligare. Vi är nu nere på den lägsta nivån sedan tidigt 1980-tal.
            </seg>
            <seg n="d52e4835">
              Sedan mitten av 1990-talet har Sverige dessutom, med undantag
              för Liberiainsatsen 2004–2006, nästan helt upphört med att lämna
              truppbidrag till fredsfrämjande insatser ledda av FN. De senaste
              åren har i snitt färre än 30 personer per månad deltagit i sådana
              insatser. Det rimmar illa med tanken på att FN-medlemskapet ska
              vara en hörnsten i svensk utrikespolitik.
            </seg>
            <seg n="2a73f2d8">
              Den nuvarande trenden måste brytas och Sverige åter bli ett land
              som engagerar sig också militärt för en säkrare värld. Det stärker
              också svensk säkerhet. Försvarsberedningen har nyligen uttryckt
              att Sverige ska öka sitt deltagande i FN:s fredsfrämjande insatser.
              Den insikten måste också omsättas i praktiken.
            </seg>
            <seg n="fb31b1b4">
              Fru talman! Detta var några exempel på den kritik som Riksrevisionen
              ger när det gäller de målsättningar som vi har haft. Vi har haft
              målsättningen att få ut 2 000 personer, vilket vi inte har uppnått.
              Det tycker jag är djupt beklagansvärt.
            </seg>
          </u>
          <note n="d7c476d7">
            Jag yrkar bifall till reservationen.
          </note>
          <note type="speaker" n="b2ed8f56">
            Anf. 16 JOHAN FORSSELL (M) replik:
          </note>
          <u who="johan_forssell_9e2e96" xml:id="i-d171ffdec7ddb82e-3" n="7fa7c667">
            <seg n="9c1e2532">
              Fru talman! Tack, Peter Rådberg! Det fanns en hel del i Peter
              Rådbergs anförande som jag tycker är klokt, inte minst det som
              gäller Sveriges internationella bidrag. Att vi varit en sådan
              bidragsgivare är något som har utmärkt Sverige under lång tid.
              Vi har på många olika ställen runt om i världen medverkat till
              fred och demokrati.
            </seg>
            <seg n="8f67fcab">
              Jag vill därför varna för att bara för att världen är ganska
              lugn just för tillfället göra kraftiga reduktioner av de internationella
              inslagen. Jag tror att det är ganska bra att det faktiskt finns
              en sådan beredskap. Vi lever i en orolig värld, och man vet aldrig
              vad som händer framöver. Men det var inte detta jag tänkte ställa
              en fråga om.
            </seg>
            <seg n="580fc95e">
              I stället anknyter jag till den diskussion vi hade i det förra
              replikskiftet, om Försvarsberedningen och om möjligheten att göra
              upp. Jag undrar hur Peter Rådberg för egen del ser på det som
              står i beredningens rapport, till exempel när det gäller ytterligare
              JAS Gripen-plan.
            </seg>
            <seg n="e06c0437">
              Vi har precis fått höra att det som står i slutrapporten gäller.
              Vi kan gå vidare; vi behöver inte tala mer om det. Den regering
              som kommer efter valet har oavsett politisk färg bara att förhålla
              sig till det som står i beredningens rapport.
            </seg>
          </u>
          <note n="970b32e9">
            Delar Miljöpartiet och Peter Rådberg denna uppfattning?
          </note>
          <note type="speaker" n="088375c6">
            Anf. 17 PETER RÅDBERG (MP) replik:
          </note>
          <u who="peter_radberg_0b0188" xml:id="i-2689f63c6eba73e1-1" n="3e618a3d">
            <seg n="461ad595">
              Fru talman! Johan Forssell sade att vi för tillfället har en
              lugn värld. Jag vet inte om jag delar den uppfattningen. Vi har
              Ukraina–Ryssland och andra oroshärdar i världen, så speciellt
              lugnt är det väl inte i vår omvärld.
            </seg>
            <seg n="3f70ebdd">
              Miljöpartiet tyckte att de 2 000 personerna var en bra ambition,
              även om vi står bakom Försvarsberedningens råd att ta bort dem
              och i stället se till insatsen i sig. Det är historia, men det
              jag vill säga är att det är otroligt viktigt att vi är ute på
              internationella uppdrag. Det var detta mitt anförande till stora
              delar handlade om.
            </seg>
            <seg n="572e9f8c">
              Johan Forssell tog upp JAS Gripen. För några veckor sedan sade
              Schweiz nej, och vi är nästan tillbaka på ruta ett. Det måste
              bli en lösning på JAS Gripen-affären med Brasilien innan december
              månads utgång, annars faller det.
            </seg>
            <seg n="8e22b05f">
              Förslaget skickas till regeringen. Johan Forssell sade att det
              är detta som gäller, men så är det väl inte riktigt. Detta skickas
              till regeringen som får komma med en proposition, och sedan får
              vi se vad det blir.
            </seg>
            <seg n="7e0f6018">
              Stora delar av Försvarsberedningens rapport är bra, och vi hoppas
              att den blir kommande regerings proposition. Det betyder dock
              inte att alla dessa JAS kommer att förverkligas. Det får vi se
              när vi kommer så långt och det blir förhandling. Schweiz sade
              nej, och vi vet inte vad Brasilien kommer att göra. Vi är som
              sagt tillbaka på ruta ett i denna fråga.
            </seg>
          </u>
          <note type="speaker" n="8c0acd7a">
            Anf. 18 JOHAN FORSSELL (M) replik:
          </note>
          <u who="johan_forssell_9e2e96" xml:id="i-d171ffdec7ddb82e-4" n="7fa7c667">
            <seg n="a231d828">
              Fru talman! Peter Rådberg har givetvis rätt i att vi inte lever
              i en lugn värld. Jag syftade snarare på truppbidragen och utvecklingen
              där. Det är dessutom skönt att höra Peter Rådberg bekräfta att
              vi har ett nytt säkerhetspolitiskt läge i vårt närområde.
            </seg>
            <seg n="5bda3dfc">
              Åter till sakfrågan. Jag tycker att min fråga är befogad. I ett
              tidigare replikskifte hörde vi att det är beredningens rapport
              som gäller och att det inte finns så mycket att tycka och tänka
              om den. Varje parti och regeringsalternativ har så att säga bara
              genomföra det. Men efter fem minuter säger Peter Rådberg något
              helt annorlunda, faktiskt raka motsatsen. Det är en bild som också
              har bekräftats av Miljöpartiets språkrör Åsa Romson. Ni verkar
              inte alls hålla med om att det bara är att skicka beredningens
              rapport till nästa regering utan att det ska ske en helhetsförhandling.
            </seg>
            <seg n="b31bdcd8">
              Jag tackar Peter Rådberg för svaret, men jag tror att det väcker
              betydligt fler frågor om vad som kan ske i försvarspolitiken efter
              höstens val, inte bara när det gäller JAS Gripen utan på en rad
              områden. Det vore klädsamt om det regeringsalternativ som jag
              har förstått att Miljöpartiet vill ingå i efter höstens val kan
              börja ge besked. Det återstår bara tre månader till valet.
            </seg>
          </u>
          <note type="speaker" n="03f1391e">
            Anf. 19 PETER RÅDBERG (MP) replik:
          </note>
          <u who="peter_radberg_0b0188" xml:id="i-2689f63c6eba73e1-2" n="3e618a3d">
            <seg n="730bf4bf">
              Fru talman! Jag blir lite förvånad, Johan Forssell. Alla rapporter
              som skickas till regeringen är väl underlag, och sedan får vi
              se var underlaget tar vägen.
            </seg>
            <seg n="04849c9c">
              Jag är helt övertygad om att om Miljöpartiet och Socialdemokraterna
              bildar regering kommer vi överens i denna fråga precis som i många
              andra frågor. Vi har löst denna fråga tidigare när Miljöpartiet
              var stödparti. Vi hade åtta budgetar med Socialdemokraterna och
              delvis Vänsterpartiet. Därför är jag inte ett dugg orolig.
            </seg>
            <seg n="90b65401">
              Det förvånar mig att Johan Forsell säger att det är Försvarsberedningens
              rapport som gäller – punkt. Ja, då kan man väl bara kopiera den.
            </seg>
            <seg n="4c28e10a">
              Det schweiziska folket sade nej till JAS för några veckor sedan.
              De ville inte ha ett plan, utan de vill satsa på skolan och annat.
              De valde bort JAS. Vi får se vad som händer med Brasilien. Den
              frågan kommer tillbaka, och då får vi se var vi hamnar då.
            </seg>
            <seg n="7c08b354">
              Riksrevisionens rapport visar att regeringen inte klarar av att
              återrapportera och hålla de löften man gett.
            </seg>
            <seg n="3ad96f2f">
              Jag pekade på de internationella insatserna där Sverige ska bidra
              i större utsträckning, vilket en i stort sett enig riksdag har
              ställt sig bakom. Det stöter på patrull gång på gång. När det
              gäller FN-ledda insatser har det mer eller mindre varit en katastrof
              sedan mitten av 1980-talet då vi i stort sett haft noll soldater
              i FN-regi. Nu har dock regeringen och Försvarsberedningen lyft
              på detta lock, och jag ser med tillförsikt på att vi får en förändring.
            </seg>
            <seg n="0e53a1da">
              Världen blöder utanför vår dörr, och Sverige måste vara en del
              av det fredsfrämjande kittet. Då ska vi vara där ute, och det
              tror jag blir vår viktigaste uppgift framöver.
            </seg>
          </u>
          <note type="speaker" n="d1ebaa37">
            Anf. 20 ALLAN WIDMAN (FP):
          </note>
          <u who="allan_widman_49f05b" xml:id="i-468b6f56b05957cf-0" n="57f394fa">
            <seg n="b69be714">
              Fru talman! Det svenska försvaret av i dag är, för att använda
              det språk som en gång förekom i äktenskapsbalken, resultatet av
              en långvarig söndring. Under 90-talet och 00-talet avskaffade
              vi krigsplaceringarna. Vi avskaffade våra krigsförbandsövningar,
              det vill säga det som kallades repmånad. Vi lade ned vår försvarsplanläggning.
              Vi lade ned våra mobiliseringsförråd och samlade alla våra tillgångar
              och vår materiel i ett enda centralt förråd i Arboga. Vi avvecklade
              brigaderna och lade ned i stort sett vartannat militärt förband
              i vårt land. Denna resa, fru talman, har tagit oss dit där vi
              står i dag.
            </seg>
            <seg n="d12addc0">
              Riksrevisionen har tagit de enda kvantitativa mål som formulerats
              för det svenska militära försvaret under det senaste decenniet.
              De har låtit dessa kvantitativa mål vara utgångspunkten för hela
              sin revidering.
            </seg>
            <seg n="70a6d261">
              Det finns skäl att påminna om att dessa mål inte enkom är förestavade
              av de regeringar som har funnits de senaste åtta åren, utan dessa
              mål stod också i stora delar hela riksdagen bakom när de formulerades.
            </seg>
            <seg n="1fc446e2">
              Inte heller i den gamla försvarsberedningen fanns det någon ur
              den politiska oppositionen som invände mot denna höga insatsambition
              som kom att bli en del av 2009 års inriktningsbeslut.
            </seg>
            <seg n="b0d8942a">
              Jag tror att man skulle kunna landa i två vitt skilda slutsatser
              beträffande frågan om Sverige uthålligt eller över tid kan ha
              2 000 soldater insatta eller inte.
            </seg>
            <seg n="31391450">
              Det första svaret är nej, det går inte. Militär prestation, inte
              minst när vi talar om internationell insatsmiljö, är ett processarbete
              som aldrig går i mål. Under den tid vi har befunnit oss i Afghanistan
              har vi sett det nödvändigt att hela tiden addera nya förmågor
              till den svenska förmågebredden. När vi har gjort det upptäcker
              vi att det finns andra saker som andra länder har som vi också
              måste ha och som vi definierar som kvalitativa eller kvantitativa
              brister.
            </seg>
            <seg n="cf9b4941">
              Jag har följt försvarspolitiken i Sverige under drygt ett decennium,
              och jag tror mig kunna konstatera att vi aldrig riktigt går i
              mål. Vi politiker gör bäst i att förstå och ta till oss att detta
              är ett arbete utan definitiva mål.
            </seg>
            <seg n="44dfe93b">
              Å andra sidan kan man säga, fru talman, att Sverige självklart
              kan sätta in 2 000 soldater i nationella eller internationella
              insatser. Om bara ett halvårs tid påbörjar Sverige en beredskap
              inom ramen för Nordic Battlegroup 2015 där i stort sett 2 000
              svenska soldater ingår, färdiga för insats inom en vecka 6 000
              kilometer från Bryssel.
            </seg>
            <seg n="ba3c4b70">
              Vore den svenska staten utsatt för ett existentiellt militärt
              hot kan vi vara övertygade om att inte bara 2 000 soldater kan
              ställas på krigsfot. Vi kommer att kunna ställa minst 20 000 i
              hög beredskap till försvar av vårt land.
            </seg>
            <seg n="60446442">
              Med detta sagt är det min uppfattning att den politiska styrningen,
              den politiska uppföljningen och ansvarsutkrävandet på försvarsområdet
              är mycket dåligt i Sverige.
            </seg>
            <seg n="171a82d8">
              Risken, fru talman, är att den revisionsrapport som Riksrevisionen
              nu lämnar ifrån sig i slutändan kommer att leda till att ingen
              regering vågar ställa upp något mätbart mål av rädsla för att
              misslyckas. Då är frågan: Var detta av godo eller av ondo?
            </seg>
            <seg n="cb677597">
              Jag minns tiden när socialdemokratiska regeringar styrde försvarspolitiken.
              Den utvärderingsmening som alltid återkom i budgetpropositionen
              varje år lydde: Vår militära förmåga måste anses tillfredsställande
              med hänsyn till omvärldsläget. Jag är inte säker på att det var
              ett tydligare uttryck för vår militära förmåga än det som har
              kommit senare.
            </seg>
            <seg n="562330c1">
              Torbjörn Björlund säger att det inte duger att hänvisa till det
              kommande försvarsbeslutet, som förmodligen anländer i propositionsform
              till denna kammare om sex månader. Han menar att vi måste agera
              nu, före valet. Det är klart att man kanske kan hinna med lite
              grann under semesterveckorna i juli, men om slutsatsen från Riksrevisionen
              ska omhändertas på allvar och sättas i ett sammanhang är det givet
              att lejonparten av arbetet måste ske i samband med beredningen
              av nästa försvarsbeslut.
            </seg>
            <seg n="321ec024">
              Fru talman! I det särskilda yttrande som Socialdemokraterna lägger
              fram säger man att man vill föra över 400 miljoner kronor av årets
              anslag för internationella insatser och fördela det lika mellan
              förbandsanslag och materielanslag.
            </seg>
            <seg n="0eb493bf">
              Såvitt jag vet har den åsikten inte materialiserats i ett yrkande
              som har ställts under avgörande här i kammaren. Man kan, tycker
              jag, med rätta fråga varför yrkandet – om det är så viktigt som
              Socialdemokraterna tror – inte har blivit föremål för kammarens
              ställningstagande.
            </seg>
            <seg n="9d847d2c">
              Likväl, även om det hade blivit föremål för sådant ställningstagande
              och 400 miljoner kronor till hade tillförts försvarsanslaget under
              2014 hade det naturligtvis inte gjort någon avgörande skillnad
              i målet. Peter Hultqvist talar själv om den problematik som uppstod
              när det schweiziska folket sade nej till den tilltänkta exporten
              av JAS Gripen version E. I sådana sammanhang är 400 miljoner kronor
              ingenting.
            </seg>
            <seg n="337a0375">
              Peter Rådberg efterlyser fler svenska bidrag till FN-ledda insatser.
              Han kommer att bli tillfredsställd av det faktum att inom några
              månader befinner sig 100 procent av den svenska utlandsstyrkan
              just i en FN-ledd operation.
            </seg>
            <seg n="8e5a71ae">
              Jag ska inte ge mig in i den debatt som nu förekommer om vad
              olika regeringsalternativ kan komma att presentera efter den 14
              september i år, men när jag hör Peter Rådberg säga att de nog
              kommer att bli överens med Socialdemokraterna ifall att de bildar
              regering tror jag att han har helt rätt. Frågan är bara vad man
              blir överens om.
            </seg>
            <seg n="9345bf13">
              Fru talman! Detta tror jag är den sista debatt försvarsutskottet
              har under denna mandatperiod, och jag vill passa på att tacka
              alla mina kolleger för ett gott samarbete. Jag gör detta i förvissningen
              att alla kanske inte återkommer till utskottet efter nästa val.
            </seg>
          </u>
          <note n="538c4f27">
            Jag yrkar bifall till utskottsmajoritetens förslag.
          </note>
          <note type="speaker" n="70981818">
            Anf. 21 PETER HULTQVIST (S) replik:
          </note>
          <u who="peter_hultqvist_bd16a0" xml:id="i-882a832211324942-3" n="98b72d3e">
            <seg n="18249377">
              Fru talman! Vårt förslag om att föra över 400 miljoner från internationella
              anslag där pengarna inte används både till förbandsverksamhet
              och till materielanslag ligger med i vår vårmotion.
            </seg>
            <seg n="aaac29b1">
              Svaret på vårmotionen har redan kommit från försvarsministern.
              Hon säger att regeringen i höst kommer att föreslå en omfördelning
              med 110 miljoner. Det är betydligt lägre än vad vi har föreslagit.
              I så fall har ni presterat ännu sämre än vår åtgärd, som du menar
              är så dålig. Det blir en väldigt märklig diskussion.
            </seg>
            <seg n="7c3902da">
              Om vi fick en överföring med 400 miljoner redan i höst skulle
              det resultera i avsevärda förbättringar framför allt när det gäller
              övningsverksamheten. Med den knappa ekonomi vi har behöver vi
              alltså försöka göra allt som går.
            </seg>
            <seg n="dcd3ed04">
              Sex sju övningsdygn är vad vi har på årsbasis i många förband
              i Försvarsmakten i dag. Vi borde upp i 25–30 övningsdygn. En gång
              i tiden – i slutet av 90-talet och början av 2000-talet – hade
              vi en ordning där vi som slutövning i förbanden hade tio plus
              tio övningsdygn. Då var det även övningar dessförinnan. Man hade
              tidigare alltid bataljonsövningar med 600–700 man med olika vapensystem.
            </seg>
            <seg n="5618c910">
              Är det tillfredsställande att ha en nivå med sex sju övningsdygn?
              Leder det till en militär förmåga som är rimlig? Detta måste anses
              vara ett rejält misslyckande för den försvarspolitik ni har bedrivit.
            </seg>
            <seg n="4e790536">
              Vi vill nu göra något med 900 miljoner extra fram till 2018.
              Ni föreslår 75 miljoner. Skulle inte du som har lite insikter
              i detta, Allan Widman, kunna försöka bidra och övertyga dina så
              kallade kamrater på allianssidan om att förnuftet nu måste gå
              före partitaktiken och om att ni ska inleda förhandlingar med
              oss?
            </seg>
          </u>
          <note type="speaker" n="d75ebecf">
            Anf. 22 ALLAN WIDMAN (FP) replik:
          </note>
          <u who="allan_widman_49f05b" xml:id="i-468b6f56b05957cf-1" n="57f394fa">
            <seg n="683f4c7a">
              Fru talman! Jag kan försäkra Peter Hultqvist att jag efter min
              skrala förmåga gör vad jag kan för att medverka till en ökad operativ
              förmåga i det svenska militära försvaret. Det kommer inte enbart
              an på antalet övningsdygn. Mycket annat krävs också.
            </seg>
            <seg n="24a10eb1">
              Jag har inte sagt att det är dåligt med 400 miljoner kronor till
              förbandsanslaget och materielanslaget. Det jag sade, fru talman,
              var att det är otillräckligt när man ser till de storheter som
              involveras i svensk försvarsekonomi. Jag återvände då till frågan
              om varför Socialdemokraterna inte har yrkat på detta på ett sätt
              som gör att kammaren har fått ta ställning till det.
            </seg>
            <seg n="ddebac2f">
              Socialdemokraterna är ett statsbärande och erfaret parti. Om
              detta är den bärande tråden i den nuvarande socialdemokratiska
              oppositionspolitiken inom försvarsområdet, varför har det inte
              ställts under yrkande?
            </seg>
            <seg n="c1692466">
              Peter Hultqvist uppehöll sig kring övningstiden för de svenska
              stridskrafterna. Jag delar synen att det inte finns något som
              egentligen berättar mer om vår militära operativa förmåga här
              och nu än just övningstid, gångtimmar och flygtimmar.
            </seg>
            <seg n="e73dd0db">
              I mitt anförande, fru talman, försökte jag beskriva hur det svenska
              försvaret under flera decennier har varit utsatt för en nedmontering
              i operativa termer. En del av den nedmonteringen handlade om att
              vi i mitten av 1990-talet slutade kalla in våra krigs- och insatsförband
              och genomföra regelrätta krigsförbandsövningar. Då hade vi tempo
              med både KFÖ:er och SÖF:er som alla visste hur de fungerade. Officerarna
              upprätthöll sin kompetens, och de värnpliktiga såg att systemet
              fungerade. Om man en gång tagit bort detta är det svårt att återskapa.
            </seg>
          </u>
          <note type="speaker" n="3681e7a2">
            Anf. 23 PETER HULTQVIST (S) replik:
          </note>
          <u who="peter_hultqvist_bd16a0" xml:id="i-882a832211324942-4" n="98b72d3e">
            <seg n="a9fbfd3b">
              Fru talman! Som jag sade ligger de 400 miljonerna i vårmotionen,
              som riksdagen tar ställning till som en helhet. Men det finns
              en annan viktigare aspekt här. För vår del ingick detta i en helhetsförhandling
              med regeringen om försvarsekonomin.
            </seg>
            <seg n="bbb743da">
              Här finns möjligheter. Vi är beredda att diskutera en bättre
              summa än den ökning med 1,1 miljarder fram till 2018 som ni har
              erbjudit i höst. Vi tycker inte att det här är tillfredsställande,
              så det är bara att komma igen och sätta sig ned och förhandla
              med oss om detta.
            </seg>
            <seg n="c39fad23">
              Jag tycker faktiskt att de fem partier i Försvarsberedningen
              som hade identiska skrivningar borde kunna diskutera ekonomin
              gemensamt. Strunta i att det är val nu! Se det långsiktigt så
              att vi kan lösa situationen så långt vi kan!
            </seg>
            <seg n="030acce6">
              Jag är säker på att om vi gör en uppgörelse nu sitter vi kanske
              där igen om några år och är tvungna att göra kompletterande uppgörelser.
              Om man bara har ansvarsperspektivet framför sig borde man kunna
              göra upp. Jag hoppas att du, Allan Widman, och Folkpartiet då
              skulle kunna vara en positiv part som får de lite mer övertaktiska
              personerna att tona ned sig och se mer till Försvarsmaktens och
              landets bästa. Vi är nu i en sådan situation att något måste göras.
            </seg>
            <seg n="215c6eef">
              Det är bra att du håller med mig om antalet övningsdygn och analysen
              av det. Precis som du säger står det i direkt relation till militär
              förmåga. Bara det visar att vi är tvungna att göra något om vi
              är seriösa, och det lämpar sig inte för alltför mycket av övertaktiserande
              på politisk nivå. Jag hoppas att du kan göra en insats där.
            </seg>
            <seg n="ef5fc29c">
              Är Folkpartiet berett att vara en konstruktiv kraft för att lösa
              upp blockpolitiken i den här frågan?
            </seg>
          </u>
          <note type="speaker" n="4d1a5e0c">
            Anf. 24 ALLAN WIDMAN (FP) replik:
          </note>
          <u who="allan_widman_49f05b" xml:id="i-468b6f56b05957cf-2" n="57f394fa">
            <seg n="cc3cbcd8">
              Fru talman! Jag tillhör dem som tycker att försvar och säkerhet
              är alltför viktiga för att inte hanteras utifrån tämligen strikta,
              sakliga utgångspunkter. Emellanåt har Socialdemokraterna, jag
              och även andra i Alliansen haft en omfattande samsyn när det gäller
              vilka mått och steg som behöver vidtas inom Försvarsmakten och
              inom våra krigsförband på olika punkter. Men när det gäller säkerhetspolitiken
              och Sveriges förhållande till Nato ser jag att det inte finns
              någon som helst förståelse för de synpunkter som mitt parti har.
            </seg>
            <seg n="b8555a0a">
              Jag vill gärna understryka att försvarspolitiken inte kan bedrivas
              skild från säkerhetspolitiken. Det är dessa politikområden tillsammans
              som förhoppningsvis bildar en fungerande helhet.
            </seg>
            <seg n="b8c49abe">
              Med detta sagt: Jag tror, fru talman, att många har funderat
              över klokskapen i att lägga en försvarsberedningsrapport tre månader
              före en allmän valdag i det här landet. Det har säkert inte befordrat
              saklighet och seriositet i alla delar. Jag tror att ingen kan
              svära sig fri från skuld för att låta valtaktiska aspekter komma
              in i vår debatt.
            </seg>
            <seg n="8ce5244f">
              Jag bedömer att det efter valet den 14 september i år förmodligen
              kommer att ske omtag inom försvars- och säkerhetspolitiken. Jag
              lovar att Folkpartiet ska göra vad det kan för att se till att
              vi får överenskommelser som är långsiktiga och hållbara, som fungerar
              över tid, för att använda Riksrevisionens språkbruk, och som också
              tjänar vårt land och vår säkerhet på bästa sätt.
            </seg>
          </u>
          <note type="speaker" n="79d13afe">
            Anf. 25 TORBJÖRN BJÖRLUND (V) replik:
          </note>
          <u who="torbjorn_bjorlund_938599" xml:id="i-c702ffb81993b135-1" n="38aedae7">
            <seg n="19ab0e01">
              Fru talman! I sitt anförande lyfter Allan Widman bland annat
              fram hur Riksrevisionen lägger fram bara kvantitativa mål. Det
              uppfattade jag var kärnan.
            </seg>
            <seg n="a04b9ffa">
              Problemet är att vi har haft ett antal rapporter om Försvarsmaktens
              utveckling där man framför allt har lyft fram kvalitativa mål
              och förmågor. Det är en lång rad rapporter från Riksrevisionen
              som har pekat på de problem som vi har i dag, de problem som har
              skapats av den försvarsreform som den här alliansregeringen tog
              initiativ till och genomförde med tre rösters övervikt. Det har
              också skapat de problem som vi har i dag, menar jag.
            </seg>
            <seg n="77f4c80d">
              Hur ställer man sig till det? Ser inte Allan Widman de kvalitativa
              bristerna, på grund av de kvantitativa bristerna, som naturligtvis
              också finns? Men är det något som vi ska lyfta fram är det just
              att man förändrar kvaliteten. Det är också där man kommer in när
              det gäller regeringens enighet om försvarspolitiken. Det finns
              ju ett antal saker som har lyfts fram av till exempel Allan Widman:
              hur man förändrar personalförsörjningen, öppenheten att göra andra
              saker än precis det man har beslutat om förut, till exempel värnplikt.
              Partiell värnplikt är en sådan sak som kan öppna upp för en personalförsörjning
              som ger kvantitet och också kvalitet. Jag vet att Allan Widman
              har sagt det förut. Står ni fast vid det?
            </seg>
            <seg n="c6a4ef40">
              Att man i försvarspolitiken aldrig riktigt kommer i mål håller
              jag med om. Frågan är bara: Hur långt från upploppet är vi i dag?
              Det sägs att vi någonstans ser målsnöret, även om det flyttas
              framåt. Men är vi väldigt långt ifrån, eller är vi nära? Jag tror
              att det är något man måste lyfta fram: Vi står väldigt långt från
              målen och har lång väg fram. Det måste man lyfta fram även i den
              här debatten.
            </seg>
            <seg n="5bd4b72f">
              Hur gör vi för att verkligen nå fram till de mål som har satts
              upp, oavsett Försvarsberedningens olika avvikande uppfattningar.
              Hur gör man för att nå målen tillsammans?
            </seg>
          </u>
          <note type="speaker" n="6693d6f7">
            Anf. 26 ALLAN WIDMAN (FP) replik:
          </note>
          <u who="allan_widman_49f05b" xml:id="i-468b6f56b05957cf-3" n="57f394fa">
            <seg n="681e95ba">
              Fru talman! I den sista frågan undrar Torbjörn Björlund: Hur
              kommer vi in på upploppet? Hur går vi i mål? Det var väl det jag
              försökte uttrycka från talarstolen: I kvalitativ bemärkelse kommer
              vi nog aldrig att gå riktigt i mål. Man kommer alltid att känna
              att det finns materiella brister eller att det finns ytterligare
              utbildning som vår personal kan genomgå för att bli optimalt förberedd
              inför en svår insats utomlands.
            </seg>
            <seg n="cf7a5a3b">
              Trots de svårigheter som vi har haft med vår försvarsekonomi
              och vår försvarsmyndighet de gångna 20 åren kan jag konstatera
              att vi tid efter annan lägger till helt nya förmågor. Det kan
              handla om sidosäkerhet, men det handlar också om taktiska, obemannade
              flygande farkoster och liknande saker. Det kan också handla om
              mycket enkla saker, som att det i november 2006 i Mazar-e Sharif
              smäller en IED vid vägkanten som skadar ögonen på en soldat, och
              vips har vi identifierat ett behov av splitterskyddande glasögon
              till all vår personal där.
            </seg>
            <seg n="6805c32b">
              Detta är en aldrig slutande process – det var det jag försökte
              säga. Om Torbjörn Björlund väntar på målgång får han nog vänta
              länge, är jag rädd för.
            </seg>
            <seg n="a6e9991e">
              Jag tycker att Riksrevisionen gör det ganska enkelt för sig när
              de tar det enda kvantitativa målet och lägger det till grund för
              en utvärdering. Jag förstår varför man gör det: Metodologiskt
              måste detta vara enkelt. Men frågan är: Berättar detta så otroligt
              mycket om den samlade förmågan i vårt försvar? Andra frågan blir:
              Vad blir konsekvensen – kommer regeringar i fortsättningen att
              undvika varje form av kvantifiering bara för att inte kunna bli
              påkomna med ett misslyckande? Om det sistnämnda blir konsekvensen
              kan man fråga sig: Var detta av godo eller av ondo?
            </seg>
            <seg n="a04592af">
              Jag tror att det är bra att Försvarsberedningen är överens om
              en militär grundutbildning för värnpliktsförmåner och en förstärkt
              incitamentsstruktur för tidigt tjänstgörande personal att komma
              in på sina repetitionsövningar.
            </seg>
          </u>
          <note type="speaker" n="fa9b87d8">
            Anf. 27 TORBJÖRN BJÖRLUND (V) replik:
          </note>
          <u who="torbjorn_bjorlund_938599" xml:id="i-c702ffb81993b135-2" n="38aedae7">
            <seg n="8e72d85d">
              Fru talman! Det blir mycket ord – man går runt det hela, tycker
              jag.
            </seg>
            <seg n="469c8308">
              Kritik mot reformen har egentligen funnits under lång tid. Vi
              i Vänsterpartiet har efterfrågat hur man ska lösa de problem som
              har funnits på vägen fram. Detta är inte den enda rapport från
              Riksrevisionen som kritiserar utvecklingen. Det innebär att detta
              har varit något som har pågått.
            </seg>
            <seg n="548923be">
              Det är därför jag menar att vi finns på något slags upplopp,
              där regeringen tar beslutet: Vi har sett det här, vi vill göra
              något åt det. Vi påbörjar faktiskt en aktivitet nu, före valet
              – vi vågar göra det därför att vi har mer att titta på framåt,
              ett kommande försvarsbeslut, än bara kommande val.
            </seg>
            <seg n="d9407b7b">
              Det jag tyckte var dilemmat och var helt uppenbart skedde under
              den sista veckan i Försvarsberedningens arbete, när det strax
              innan kom ett utspel från regeringen om pengar. Då hamnar man
              i en situation där man får någon sorts populistisk debatt om vem
              som ska lägga mest pengar på försvaret. Det tar fokus från ett
              antal andra saker som är mycket viktiga i rapporterna från Riksrevisionen,
              där man har granskat. Det ska man ta ställning till, tycker jag.
            </seg>
            <seg n="554f4685">
              Det är dilemmat när man går in på något slags slutspurt: Vad
              gör vi om målsnöret är väldigt långt bort? Då har vi väldigt mycket
              att jobba med. Vad börjar vi att jobba med? Vi börjar nu. Det
              är den biten man måste ha.
            </seg>
            <seg n="1e9ea116">
              Man öppnar upp för alternativa lösningar. Vi har fått frågan
              om vi inom oppositionen kan samarbeta i försvarspolitiken. Jag
              säger samma sak som Peter Rådberg: Vi har haft öppna spjäll, och
              vi kommer att komma överens. Det gäller oavsett vilken nivå vi
              hamnar på när det gäller budget, och det kommer vi att komma överens
              om också.
            </seg>
            <seg n="4c00e760">
              Men frågan är: Har regeringen kommit överens internt om vad man
              ska göra? Regeringen verkar vara handlingsförlamad. Frågan är:
              Kommer ni att komma fram till något slags start, att vi måste
              börja med förändringen nu, eller ska ni bara vänta in allt? Det
              kommer en ny regering i höst, de kanske tar tag i det här, och
              då slipper vi – är det er inställning?
            </seg>
          </u>
          <note type="speaker" n="a886e47d">
            Anf. 28 ALLAN WIDMAN (FP) replik:
          </note>
          <u who="allan_widman_49f05b" xml:id="i-468b6f56b05957cf-4" n="57f394fa">
            <seg n="0b74edc3">
              Fru talman! Jag är lite osäker på vad Torbjörn Björlund menar
              att regeringen ska uträtta under semesterveckorna i juli, som
              är det som är kvar innan vi bedriver valrörelse i detta land.
              Om man ska göra något med det militära försvaret som får långsiktig
              betydelse måste man integrera det i ett samlat försvarsbeslut,
              och det dröjer, Torbjörn Björlund, inte mer än sex månader innan
              en sådan proposition kommer till riksdagen.
            </seg>
            <seg n="a6720950">
              Fru talman! I slutet av mitt förra replikskifte sade jag att
              den militära grundutbildning som nu föreslås av Försvarsberedningen
              till sitt innehåll och till sina villkor kommer att vara identisk
              med den militära grundutbildning och befattningsutbildning som
              gavs i det gamla värnpliktsförsvaret. Den enda skillnad som kommer
              att finnas är att den som inte frivilligt låter sig rekryteras
              inte riskerar att bli kastad i fängelse. Det är något som åtminstone
              mitt parti tycker är väldigt viktigt. Men i alla andra avseenden
              går vi nu ett steg tillbaka till äldre tiders militära utbildning.
              Det är säkert så att de som bestämmer sig för att bilda regering
              kommer att bli överens om försvars- och säkerhetspolitiken.
            </seg>
            <seg n="c133c36c">
              När Torbjörn Björlund nu bjuder in mig på detta område måste
              jag ändå säga att jag iakttar stora skillnader mellan de olika
              oppositionspartierna i riksdagen när det gäller vårt förhållande
              till det internationella arbetet, när det gäller de ekonomiska
              nivåerna, när det gäller de stora materielbesluten och när det
              gäller frågan om frivillighet eller plikt inom personalförsörjningen.
            </seg>
            <seg n="6b6d5051">
              Jag ska inte säga att Alliansen är utan meningsskiljaktigheter,
              men de motsvarar på inget sätt de meningsskiljaktigheter som jag
              kan iaktta när jag tittar på den politiska oppositionen.
            </seg>
          </u>
          <note type="speaker" n="891c8526">
            Anf. 29 PETER RÅDBERG (MP) replik:
          </note>
          <u who="peter_radberg_0b0188" xml:id="i-2689f63c6eba73e1-3" n="3e618a3d">
            <seg n="dc3963b0">
              Fru talman! Jag vill rikta in mitt inlägg på internationella
              insatser och FN-ledda operationer. Allan Widman var inne på detta
              lite grann. Men jag är ändå mycket osäker på var Folkpartiet står.
              Eftersom du och hela ditt parti är mycket starka Natovänner vet
              jag inte vad du tycker om just de FN-ledda operationerna.
            </seg>
            <seg n="943c9042">
              Jag försökte från talarstolen förklara att vi är på en bottennivå
              jämfört med var vi var tidigare på 60-talet. Sverige var det land
              i världen som representerade FN-ledda operationer allra mest.
              Nu vet vi hur det är, och det finns ett litet återtag tillbaka
              till detta. Men jag är otroligt orolig över att det fortfarande
              är mycket retorik och lite verkstad och hur det kommer att bli.
              Jag är framför allt mycket intresserad av var Folkpartiet står
              just när det gäller FN-ledda operationer och internationella insatser.
              Allan Widman får rätta mig om jag har fel, men jag vet inte om
              du har framfört speciellt mycket att det ska vara just internationella
              insatser och om Sverige ska vara ett flaggskepp eller inte.
            </seg>
            <seg n="25e53b47">
              Min andra fråga handlar lite grann om den operativa förmågan
              – som vi är helt överens om – där övningstid, flygtid, gångtid
              och så vidare har minskat. Det tycker Miljöpartiet är illa. Det
              är egentligen Försvarsmaktens kärna som vi talar om och som måste
              fungera. Men regeringen lägger inte några mer pengar i budgeten.
              Om jag inte är helt ute och cyklar drar ni undan 500 miljoner
              i nästa års budget om man slår ihop allting. Det är alltså inte
              så att regeringen skjuter till pengar. Sedan har vi hela JAS-budgeten
              som plockar rätt mycket pengar. Jag förstår därför inte vad Folkpartiet
              vill få ut. Allan Widman klagar över den operativa förmågan, men
              regeringen gör ändå inte så mycket för att lösa just detta problem.
            </seg>
          </u>
          <note type="speaker" n="ca361d2f">
            Anf. 30 ALLAN WIDMAN (FP) replik:
          </note>
          <u who="allan_widman_49f05b" xml:id="i-468b6f56b05957cf-5" n="57f394fa">
            <seg n="adadf9c4">
              Fru talman! Nu säger Peter Rådberg att Sverige återigen borde
              bli ett flaggskepp i fråga om internationella insatser. Det finns
              skäl att påminna om att Sverige är ett litet land globalt sett.
              Även om vi gör utomordentliga ansträngningar på den internationella
              arenan kommer vi bara att kunna bistå med mycket begränsade bidrag.
              Det är det som är verkligheten. Även på 60-, 70- och 90-talen,
              när vi har varit mer engagerade internationellt, har vi varit
              små.
            </seg>
            <seg n="47be4ff1">
              Fru talman! Med detta sagt är det min uppfattning att Sverige
              måste fortsätta att med kraft delta i det internationella krishanteringsarbetet,
              också det militära. Det är min bestämda uppfattning att om Sverige
              under 90-talet och 00-talet inte hade deltagit aktivt på Balkan
              och i Afghanistan hade Försvarsmaktens förmåga även i en nationell
              dimension varit väsentligt sämre än vad den faktiskt är nu. Det
              är inte något primärt skäl för att delta internationellt, men
              det är en viktig konsekvens som vi får.
            </seg>
            <seg n="a3bd25f2">
              När det gäller förstärkningen av budgeten har vi nu inlett ett
              paradigmskifte i fråga om försvarsekonomin. I budgeten för 2014
              föreslog regeringen förstärkningar på 300 miljoner kronor. 100
              miljoner kronor av dem återtogs under våren. Men det är likväl
              ett historiskt faktum att Sverige nu har gått från decennier av
              sänkta försvarsanslag till ett försiktigtvis ökande försvarsanslag.
              Jag tycker att det är stort.
            </seg>
            <seg n="1a4e2543">
              Det som nu presenteras av Försvarsberedningens majoritet tror
              jag inte kommer att bli det slutliga taket för den kommande försvarsekonomin,
              utan vi kommer tyvärr till följd av omvärldsläget att se nödvändigheten
              av ytterligare förstärkningar.
            </seg>
          </u>
          <note type="speaker" n="70942486">
            Anf. 31 PETER RÅDBERG (MP) replik:
          </note>
          <u who="peter_radberg_0b0188" xml:id="i-2689f63c6eba73e1-4" n="3e618a3d">
            <seg n="2df1e508">
              Fru talman! Om man tittar på de FN-ledda operationerna ser man
              att de inte leds av européer utan till största delen av afrikaner.
              Sverige ligger även efter Finland, Schweiz och en rad andra länder
              i dag. Vi har alltså halkat efter. Just när det gäller operationen
              i Afghanistan, som var FN-ledd, började vi med 30–40 personer
              på flygplatsen nere i Kabul 2001. Den operationen övergick sedan
              till att bli en Natoledd operation. Vi har alltså förflyttat oss
              från FN-ledda operationer till Natoledda, vilket jag tycker är
              olyckligt.
            </seg>
            <seg n="e7e1e1e8">
              Allan Widman sade med anledning av Peter Hultqvists anförande
              att 400 miljoner inte var någonting värt. Nu säger Allan Widman
              att de 300 miljoner som ni tillskjuter är en historisk återgång,
              och jag kan hålla med om det. Det tillskjuts pengar, och det har
              inte hänt tidigare. Det är ett faktum.
            </seg>
            <seg n="1391ae67">
              Det skulle vara kul att höra Allan Widman säga att Folkpartiet
              och regeringen nu vill göra en stor satsning på just FN-ledda
              operationer och att öka just det internationella åtagandet. Enligt
              Miljöpartiet är det ändå på det sättet som vi kan skapa en större
              säkerhet ute i världen, alltså genom att vi faktiskt är där och
              hjälper till med fredsbevarande insatser. Om vi inte är det blir
              det en mycket oroligare värld. Jag tycker att Sverige mycket väl
              skulle kunna vara en del av det som händer i Ukraina nu. Vi skulle
              på ett eller annat sätt kunna bidra. Men det finns många platser
              i världen där vi skulle kunna vara. Därför skulle jag lite tydligare
              vilja höra vad Allan Widman anser med anledning av de frågor som
              jag har ställt.
            </seg>
          </u>
          <note type="speaker" n="5f76827f">
            Anf. 32 ALLAN WIDMAN (FP) replik:
          </note>
          <u who="allan_widman_49f05b" xml:id="i-468b6f56b05957cf-6" n="57f394fa">
            <seg n="ba805eda">
              Fru talman! Sverige är nu på väg att bidra till en FN-ledd insats
              i Mali. Under detta år kommer ca 250 svenska soldater att bli
              aktiva i detta operationsområde. Det innebär, bortsett från en
              del officersbefattningar som övervakar för FN eller i Afghanistan,
              att det samlade svenska utländska truppbidraget kommer att vara
              under FN:s ledning. Vi går alltså från blygsamma andelar till
              100 procent av våra internationellt insatta soldater.
            </seg>
            <seg n="295cfeb9">
              Samtidigt kommer Peter Rådberg aldrig att få mig att säga att
              det är viktigt att det är just FN-ledda operationer. Det viktigaste
              för mig, fru talman, är om de operationer som vi deltar i har
              ett mandat från FN:s säkerhetsråd eller inte. Det är av sekundär
              betydelse för mig vem som leder operationerna. Av primär betydelse
              är varifrån den svenska insatsen ytterst har fått sitt mandat.
              Så länge jag har suttit i den här kammaren har FN alltid gett
              mandat för våra insatser.
            </seg>
            <seg n="c9b6af71">
              Det finns skäl att påminna om den utveckling som vi har haft
              i världen, där många länder har gått från att ha varit direkt
              involverade i FN-ledda insatser till EU-ledda och Natoledda motsvarigheter.
              Det har sin bakgrund i att FN hade en förhållandevis svag förmåga
              att leda militära operationer. Många länder har mörka erfarenheter,
              både från Rwanda och från Srebrenica på Balkan. Det tar tid att
              återfå ett förtroende på detta plan. Men jag gör bedömningen att
              FN är på god väg.
            </seg>
          </u>
          <note type="speaker" n="bd41f99f">
            Anf. 33 STAFFAN DANIELSSON (C):
          </note>
          <u who="staffan_danielsson_9b55cc" xml:id="i-9e0c51a65c9e78e7-0" n="549d9a42">
            <seg n="176aacf0">
              Fru talman! Riksdagskolleger och alla som ser på och lyssnar
              till denna debatt! Riksrevisionen är en viktig granskare av regering
              och myndigheter. Dess rapporter tillför värdefulla analyser och
              förslag som det är viktigt för de granskade att beakta och för
              riksdagen att utvärdera och diskutera. Det görs i föreliggande
              utskottsbetänkande, och det diskuteras just nu här i riksdagen.
            </seg>
            <seg n="199245f7">
              Det här är nog min sista försvarsdebatt i riksdagen, och jag
              hade tänkt summera Riksrevisionens kritik och förslag samt hur
              Försvarsmakten och regeringen kommenterat detta och vilka åtgärder
              man har vidtagit och avser att vidta.
            </seg>
            <seg n="a83b6cd4">
              Efter att ha lyssnat till de tidigare inläggen från mina värderade
              kolleger i försvarsutskottet gör jag nu bedömningen att det jag
              hade tänkt säga redan är sagt, och därför tänker jag avstå från
              att säga det jag hade tänkt säga. Gjorde fler politiker detta
              skulle inte lika mycket behöva sägas som kanske redan är sagt.
              Å andra sidan är det demokratiskt viktigt att det som sägs blir
              sagt, även om det kanske redan har sagts, och i den bemärkelsen
              står jag bakom att allt som i dag har sagts verkligen också borde
              ha sagts – ni kan vara förvissade om det!
            </seg>
            <seg n="10f5cd31">
              För egen del hänvisar jag dock i dag framför allt till vad alliansföreträdare
              som Johan Forssell från Moderaterna och Allan Widman från Folkpartiet
              mycket pregnant och välformulerat har sagt. Jag instämmer i allt
              väsentligt i vad som har framförts.
            </seg>
            <seg n="d05b5f63">
              Jag tycker att Riksrevisionen i vanlig ordning har gjort en genomgripande
              och tänkvärd analys. Jag tycker att oppositionspartierna har formulerat
              sig väl – fast de har fel – i sin motion och reservation. Utskottets
              kansli har i vanlig ordning gjort ett gediget jobb med att koncentrerat
              summera essensen i vad alla partier vill ha sagt, och även Försvarsmakten
              och regeringen har väl formulerat sina ståndpunkter kring vad
              Riksrevisionen framför. Utöver detta har naturligtvis talmannen
              i vanlig ordning svingat sin klubba med bravur.
            </seg>
            <seg n="d94731cf">
              Jag och Centerpartiet står bakom utskottets förslag till riksdagsbeslut,
              och jag vill citera några viktiga rader ur det:
            </seg>
            <seg n="37ba266e">
              Utskottet vill understryka vikten av att regeringen även fortsättningsvis
              eftersträvar en kontinuerlig återrapportering samt konstaterar
              att det vidtagits åtgärder som motsvarar Riksrevisionens rekommendationer
              och att regeringen kommer att överväga ytterligare åtgärder inom
              ramen för arbetet med nästa försvarspolitiska inriktningsproposition.
              Utskottet bedömer att det fortsatta arbetet på så sätt kan ske
              med en nödvändig helhetssyn och med utgångspunkt i de krav och
              mål Försvarsberedningen presenterade den 15 maj 2014. Därutöver
              kan utskottet konstatera att regeringen löpande ser över myndighetsstyrningen.
            </seg>
          </u>
          <note n="2f3c644b">
            Med detta, fru talman, yrkar jag för sista gången bifall till
            utskottets betänkande och avslag på reservationen.
          </note>
          <note type="speaker" n="ba92dd16">
            Anf. 34 PETER HULTQVIST (S) replik:
          </note>
          <u who="peter_hultqvist_bd16a0" xml:id="i-882a832211324942-5" n="98b72d3e">
            <seg n="5e6b06c7">
              Fru talman! Jag skulle bara vilja tacka Staffan Danielsson för
              samvaron och samarbetet i utskottet. Jag tycker att du har gjort
              en utmärkt insats på många sätt och även varit en modererande
              kraft i vissa sammanhang.
            </seg>
            <seg n="dc5be7dd">
              Jag hoppas också att Centern oavsett valutgång kan vara ett parti
              som försöker vara med och bidra till att vi i framtiden får breda,
              blocköverskridande uppgörelser också om försvarsekonomin på ett
              hållbart och robust sätt.
            </seg>
            <seg n="feb309c3">
              Tack för dina insatser, Staffan!
            </seg>
          </u>
          <note type="speaker" n="8d6dfc7a">
            Anf. 35 STAFFAN DANIELSSON (C) replik:
          </note>
          <u who="staffan_danielsson_9b55cc" xml:id="i-9e0c51a65c9e78e7-1" n="549d9a42">
            <seg n="e771495d">
              Fru talman! Tack så mycket, Peter! Jag har uppskattat kontakterna
              med alla medlemmar i försvarsutskottet. Det har varit laddat ibland,
              men vi har en gemensam vilja för Sverige och vårt försvar. Det
              är bra när vi kan hitta varandra. Jag kan alltså instämma i mycket
              av det du sade i din replik.
            </seg>
          </u>
          <note type="speaker" n="43d47e20">
            Anf. 36 TORBJÖRN BJÖRLUND (V) replik:
          </note>
          <u who="torbjorn_bjorlund_938599" xml:id="i-c702ffb81993b135-3" n="38aedae7">
            <seg n="963d559b">
              Fru talman! Staffan Danielsson präglas ofta, både i debatter
              och i arbetet i utskottet, av en stor välvilja mot nästan alla.
              Jag tycker att du har en stor, positiv fördel av att du har den
              inställningen, för jag tror att det har varit väldigt bra både
              i utskottet och i Försvarsberedningen att du som Peter sade har
              varit en positiv kraft i alla lägen.
            </seg>
            <seg n="684d21bc">
              Jag kommer att lite grann sakna att du nästan alltid har för
              vana att hoppa på Vänsterpartiet i debatterna. Nu gjorde du inte
              det, och då måste jag nästan lyfta fram det och i alla fall fråga
              någonting om hur det ser ut. Debatten handlar ju om Riksrevisionens
              rapporter, och Staffan Danielsson instämmer helt och fullt i egentligen
              allt allianspartierna och regeringen säger. Då måste jag fråga
              en sak.
            </seg>
            <seg n="76dd8f43">
              Det här är som sagt inte den enda av Riksrevisionens rapporter
              som har kritiserat försvarsreformen och det som händer i Försvarsmakten.
              Hur ser Staffan Danielsson på det? Ett konstaterande är att vi
              i Försvarsberedningen hade i alla fall sex partier som anmälde
              avvikande uppfattning om någonting. De enda två som inte gjorde
              det var Moderaterna och Centern. Det säger också något om hur
              försvarspolitiken har drivits av Centerpartiet och Staffan Danielsson.
            </seg>
            <seg n="53776254">
              Finns det ingenting i den regeringspolitik som har förts för
              försvaret som Staffan Danielsson skulle vilja ändra på? Det är
              lite av en samvetsfråga så här på slutet innan vi lägger ned de
              olika debatterna. Jag skulle dock vilja ha svar på det. Finns
              det någonting i Riksrevisionens rapporter Staffan Danielsson tycker
              är allvarligt och som han tycker att man behöver jobba med – kanske
              före nästa försvarsbeslut, till och med?
            </seg>
          </u>
          <note type="speaker" n="9101aa40">
            Anf. 37 STAFFAN DANIELSSON (C) replik:
          </note>
          <u who="staffan_danielsson_9b55cc" xml:id="i-9e0c51a65c9e78e7-2" n="549d9a42">
            <seg n="63c5f8da">
              Fru talman! Det lät väldigt bra när Torbjörn Björlund började
              tala, men sedan kom det ett men. Så ska det dock vara i politiken.
            </seg>
            <seg n="e616ed09">
              Saker och ting kan ju formuleras olika. Torbjörn var inne på
              att Centern och Moderaterna inte hade någon uppfattning alls i
              Försvarsberedningen. Jag skulle vilja formulera det tvärtom: Centerpartiet,
              Moderaterna och Socialdemokraterna stod egentligen bakom varenda
              rad i en lång, fin försvarsberedningsrapport, som även Miljöpartiet
              i stora delar stod bakom. Några andra partier – jag ska inte nämna
              dem vid namn i dag – hade dock starka invändningar.
            </seg>
            <seg n="9d252a47">
              Jag tyckte alltså att det var en bra rapport och en bra grund
              inför den försvarspolitik ni sannolikt kommer att utforma i riksdagen
              efter nästa period. Vi får se vart den tar vägen, men det är en
              bra grund. Det tycker jag är bra.
            </seg>
            <seg n="afed6f93">
              Riksrevisionen är en viktig instans. Det behövs alltid revisorer,
              och det behövs alltid kritiker. Det är därför jag lojalt har ställt
              upp och någon gång kommenterat Vänsterpartiets historia, och så
              vidare. Ju längre det går från det – och ju mer Vänsterpartiet
              verkligen tar tag i detta – kommer jag att minska det. Men jag
              ger inga löften i övrigt! Riksrevisionen dock har en viktig uppgift,
              och det är bara att konstatera att Riksrevisionen både när det
              fanns regeringar av annan kulör och under den här regeringen ofta
              lyckas hitta att allting inte är perfekt skött. Så är det ofta
              i politiken – saker kan göras bättre, och verkligheten förändras.
            </seg>
            <seg n="cbf72b68">
              Det Riksrevisionen gör är alltså väldigt viktigt. Det är viktigt
              att man analyserar detta och tar till sig det som sägs. Det gäller
              såväl Försvarsmakten och regeringen som oss. Sedan kan vi värdera
              hur vi bör åtgärda det, och det är där vi skiljer oss åt i betänkandet.
            </seg>
          </u>
          <note type="speaker" n="424fd69c">
            Anf. 38 TORBJÖRN BJÖRLUND (V) replik:
          </note>
          <u who="torbjorn_bjorlund_938599" xml:id="i-259f470502d68a37-0" n="38aedae7" next="i-4839129f1d6d8308-0">
            <seg n="695acd2d">
              Fru talman! Jag måste säga att jag ändå kommer att sakna påhoppen
              på Vänsterpartiet. Det har varit en källa till debatt och ett
              meningsutbyte jag verkligen tycker har varit fruktbart. Staffan
              Danielsson är nämligen ibland väldigt konkret och ibland väldigt
            </seg>
          </u>
          <note n="a6438f6d">
            (STAFFAN DANIELSSON (C): Polemisk?)
          </note>
          <u who="torbjorn_bjorlund_938599" xml:id="i-4839129f1d6d8308-0" n="38aedae7" prev="i-259f470502d68a37-0">
            <seg n="9df2193e">
              Ja, det är kanske också ett ord. Du har ibland verkligen en förmåga
              att lyfta fram och provocera, skulle jag säga. Det är rätt bra,
              för det skapar ett debattklimat jag tycker är bra.
            </seg>
            <seg n="6d5e38b7">
              Därför är det dock också lite förvånande att Centerpartiet faktiskt
              inte anmäler någon avvikande uppfattning – oavsett vad det gäller.
              Det är nämligen sex partier som gör det. Enigheten är stor i Försvarsberedningen,
              men det finns frågor vi faktiskt inte är överens om. Det är det
              som är lite problematiskt, för i debatten lyfter Staffan Danielsson
              faktiskt ibland fram den kritik som finns – men i Försvarsberedningen
              kom det ingenting. Det kan ju vara antingen inställningen eller
              något annat.
            </seg>
            <seg n="3cc1228b">
              Analysen av Försvarsmakten och Riksrevisionens betydelse är naturligtvis
              viktig, men jag tror att man faktiskt också behöver lyfta fram
              och ta till sig det. Jag tycker att det har varit den här regeringens
              dilemma att man ibland har försökt skyla över det här – sopa det
              under mattan och inte ta det på allvar. Det tror jag också är
              ett av Centerpartiets dilemman.
            </seg>
            <seg n="4c561814">
              Jag vill avsluta med att tacka. Vi vet nämligen inte vilka som
              blir kvar i utskottet. Det kan ju vara så att ingen av oss blir
              kvar nästa år. Man hamnar på andra ställen, det kan bli regeringsskifte
              och så vidare. Det kanske alltså blir sista debatten för utskottet
              i den här konstellationen över huvud taget. Det kan vara så att
              ingen av oss är kvar. Staffan Danielsson kommer jag dock att sakna
              oavsett hur det blir, och jag önskar dig lycka till i framtiden.
            </seg>
          </u>
          <note type="speaker" n="ad9523d7">
            Anf. 39 STAFFAN DANIELSSON (C) replik:
          </note>
          <u who="staffan_danielsson_9b55cc" xml:id="i-9e0c51a65c9e78e7-3" n="549d9a42">
            <seg n="2c1b5337">
              Fru talman! Jag kommer att sakna Torbjörn Björlund och utskottets
              ledamöter i övrigt, men så är livet. Jag vill säga att Torbjörn,
              givet de ibland svåra positioner han har haft att försvara, har
              gjort sitt jobb på ett utmärkt sätt.
            </seg>
          </u>
          <note type="speaker" n="33e1b2dc">
            Anf. 40 MIKAEL JANSSON (SD):
          </note>
          <u who="mikael_jansson_78d74b" xml:id="i-a44e755de556da2c-0" n="cdea80df" next="i-ff62b575423fbd77-0"/>
          <note n="c940e697">
            Fru talman! Jag yrkar bifall till utskottets förslag.
          </note>
          <u who="mikael_jansson_78d74b" xml:id="i-ff62b575423fbd77-0" n="cdea80df" prev="i-a44e755de556da2c-0">
            <seg n="83d31b97">
              Ämnet för betänkandet är Försvarsmaktens förmåga till uthållighet.
              Man kan fråga sig vad försvarets förmåga till uthållighet egentligen
              är. Handlar det om att vårt försvar ska kunna genomföra ständigt
              nya operationer, även om vi är angripna under lång tid av en stark
              motståndare eller handlar det om att vi ska kunna ha tillräckligt
              materiel och kunna personalförsörja samt träna försvaret så att
              det bibehåller sin förmåga under överskådlig tid? Naturligtvis
              är båda dessa aspekter giltiga.
            </seg>
            <seg n="d0ccf4de">
              Jag tar den senare aspekten först. Riksrevisionen har konstaterat
              att Insatsorganisation 14 fullt utbyggd inte kan nå de av regering
              och riksdag uppsatta målen. Det får mig att dra min första slutsats:
              Vi måste beställa en försvarsorganisation som är betydligt större
              än IO 14 om vi ska nå upp till målen om en rimlig försvarsförmåga.
            </seg>
            <seg n="1fb1aa0d">
              Det är ingen hemlighet att Sverigedemokraterna föreslår att försvarsanslaget
              successivt höjs till 2 procent av bnp. Det ligger nu på drygt
              hälften.
            </seg>
            <seg n="393f6891">
              Följden av regeringens försvarspolitik är att anslaget inte ens
              räcker till att vidmakthålla försvarsförmågan. Förmågan sjunker
              för varje år. Enheter läggs ned och uttjänt försvarsmateriel förnyas
              inte.
            </seg>
            <seg n="0eb24bb6">
              IO 14 är en alldeles för liten organisation. Trots detta räcker
              inte anslagen till att materielsätta organisationen. Det saknas
              50 miljarder kronor i den tioåriga investeringsplanen, vilket
              också Riksrevisionen konstaterat.
            </seg>
            <seg n="2fd8ef63">
              Detta är min andra slutsats: Om vi till att börja med ska kunna
              sätta IO 14 på fötter måste vi omedelbart höja försvarsanslaget.
              I själva verket vore det kloka att påbörja en lånefinansierad
              upprustning omedelbart.
            </seg>
            <seg n="c4c415b8">
              Säkerhetsläget i vårt närområde har förändrats, och vi borde
              förhålla oss till detta. Eftersom vi behöver en större organisation
              återstår det bara att åter aktivera värnplikten. Värnpliktiga
              kan fylla ut förbanden så att volymen blir vad vi behöver. De
              värnpliktiga är också en bra tillgång när vi söker kontrakterade
              soldater för heltidstjänster. I Norge och Danmark används värnplikten
              på detta sätt. Även Finland har värnplikt.
            </seg>
            <seg n="c4af65a5">
              Riksrevisionen slår fast att det saknas tydliga mål för försvaret.
              Det är naturligtvis inte bra. Vi borde diskutera mer vilka försvarets
              konkreta mål är. Jag har tidigare föreslagit konkreta mål, och
              jag ska upprepa några av dem.
            </seg>
            <seg n="0fe6737d">
              Arméns strategiska uppgifter ska vara att med särskilda stridsgrupper
              eller brigader kunna leda markstrider, att genom värnplikten kostnadseffektivt
              kunna fylla på förbanden så att de blir fulltaliga, att genom
              värnplikt utbilda hushåll och medborgare i hur man kan skydda
              sig själv i krig och kriser, att markera territoriell kontroll
              över hela riket medelst ett starkt, välutbildat och välutrustat
              hemvärn, att ha en god förmåga att utbilda personal för inrikes
              och utrikes tjänst.
            </seg>
            <seg n="f5ba3b18">
              Arméns taktiska uppgifter ska vara att kunna skydda den så kallade
              fyrkanten – Boden, Luleå, Piteå och Älvsbyn – flygbasen Kallax
              samt kunna fördröja framträngande över gränsen från Finland. Armén
              ska kunna försvara Arlanda, riksledningen och högsta försvarsledningen,
              Göteborg och Landvetter, Malmö och Sturup samt Gotland och ha
              en strategisk reserv för särskilda uppgifter. Armén ska med långräckviddigt
              luftvärn kunna försvara flygbaserna Helsingfors och Gotland. Armén
              ska tillsammans med hemvärnet, specialstyrkorna och svenska folket
              om nödvändigt kunna övergå i det fria kriget. Hemvärnet ska ha
              regementen i varje län och kunna lösa alltmer avancerade uppgifter.
            </seg>
            <seg n="6262ff57">
              Flygvapnets strategiska uppgifter ska vara att kunna upprätthålla
              luftherravälde för att skydda svenska operationer med mark- och
              marinstridskrafter och verka offensivt mot motståndarens kritiska
              sårbarheter i syfte att bryta dennes förmåga till offensiva operationer
              mot Sverige. Flygvapnet ska kunna föra fram och avfyra kryssningsrobotar
              i två riktningar, kunna luftförsvara Sverige i två riktningar,
              kunna föra fram och avfyra sjömålsrobot i en riktning samt ha
              beredskap för detta i nordlig riktning, Norska havet, kunna understödja
              egen stridskraft och övriga stridskrafter samt vid behov det civila
              samhället med flygtransporter. Flygvapnet ska kunna skapa en luftlägesbild
              över Sverige och aktuellt operationsområde, ha incidentberedskap
              dygnet runt med markbundna och flygande sensorer och jaktflyg.
            </seg>
            <seg n="f18479d7">
              Flygvapnets taktiska mål ska vara att kunna uppträda kontinuerligt
              med minst två rotar i spärrbana över Östersjön, uppträda kontinuerligt
              med minst en rote i spärrbana över Västerhavet, uppträda kontinuerligt
              med två rotar i spärrbana i riktning norr, Finland och Norra ishavet.
            </seg>
            <seg n="37910d4b">
              Luftförsvaret ska samverka och vara integrerande med långräckviddigt
              luftvärn, sensorer och jaktflyg för att uppnå maximal effekt.
              Luftförsvaret ska ha en strategisk rörlighet med huvuddelen av
              basbataljon, föra egen strid med i huvudsak en basbataljon med
              tillförsel av nationella skyddsstyrkor och luftvärn. Varje flygbasområde
              ska kontinuerligt betjäna grupp och momentant division.
            </seg>
            <seg n="95a47b2b">
              Marinens strategiska uppgifter ska vara att kunna skydda sjötransporter
              till och från landet, till och från Gotland och längs våra kuster.
              Viktiga hamnar ska kunna hållas öppna. Omgivande havsområden ska
              kunna övervakas öppet och dolt. Kränkningar och olagligt utnyttjande
              av vårt sjöterritorium ska kunna förhindras. Anfall mot vårt land
              över havet ska kunna hejdas.
            </seg>
            <seg n="52a62f5a">
              Flottiljernas taktiska mål ska vara att ständigt hålla två patrullerande
              fartyg till sjöss i Östersjön och ett i Västerhavet, ha beredskap
              att sätta in minst tre operativa ubåtar i Östersjön och en i Västerhavet
              under lång tid, beredskap att sätta in en komplett ytstridsflottilj
              i Östersjön 24 timmar efter order och en division i Västerhavet,
              beredskap att hålla två handelshamnar öppna på västkusten, två
              i Östersjön och en i Bottenhavet.
            </seg>
            <seg n="1b0a8c02">
              Vidare ska flottiljernas taktiska mål vara att upprätta två marina
              operationsbaser i Östersjön och en i Västerhavet, ha beredskap
              att lägga ut ett bestämt antal sjömineringar och minera ett bestämt
              antal hamnar, beredskap att hålla utpekade handelshamnar och marina
              operationsbaser minröjda, beredskap att sätta in en tillfälligt
              sammansatt ubåtsjaktstyrka i Östersjön 24 timmar efter order och
              upprätthålla förmåga att skydda våra sjötransporter i Östersjön,
              inklusive till och från Gotland samt i Västerhavet.
            </seg>
            <seg n="1ee87062">
              Jag har nu läst upp vårt förslag till konkretiseringar av målen
              för ett försvar med en stark tröskeleffekt. Frågan är vad Moderaternas
              respektive Socialdemokraternas föreslagna försvar ska kunna klara
              av konkret. Det skulle vara intressant att höra.
            </seg>
            <seg n="b1c63a5b">
              Min tredje slutsats är att vi kan planera försvaret optimalt
              bara om vi först konkretiserar målen.
            </seg>
          </u>
          <note type="speaker" n="0632d4e4">
            Anf. 41 MIKAEL OSCARSSON (KD):
          </note>
          <u who="mikael_oscarsson_725142" xml:id="i-6fba1931dda6b8b9-0" n="9cb94dc8">
            <seg n="d33d989e">
              Fru talman! Nu har vi kommit fram till den siste talaren i debatten
              om detta utskottsbetänkande och också den siste talaren under
              den här mandatperioden vad gäller försvarsdebatt.
            </seg>
            <seg n="1b7929b8">
              Jag vill inledningsvis säga något om utvecklingen under den här
              mandatperioden. Det har varit en period där försvarsfrågan blivit
              mer aktuell, och det av flera skäl. Vi minns alla ÖB som talade
              om att vi har ett försvar som klarar sig en vecka.
            </seg>
            <seg n="0baa6f87">
              Vi fick förra påsken en mindre trevlig påskhälsning från Putin
              när det nära Gotland kom bombplan som övade på mål i Sverige.
              De svenska planen kom inte upp, däremot Natos plan. Vid Zapadövningen
              i höstas var det anmält att 22 000 man skulle vara ute i Östersjön.
              Det kom att bli över 60 000 man. Man övade invasion av Baltikum
              och hade en förmåga som vida överskred den som Nato hade förväntat.
            </seg>
            <seg n="17c7feed">
              Det har blivit en annan säkerhetspolitisk miljö i vårt närområde,
              och nu har vi också det som händer as we speak i Ukraina. Fortfarande
              pågår en aggression, och vi kan vara vissa över att Putin inte
              på något sätt är färdig. Den doktrin han har skapat och som han
              visade i Georgien bekräftas nu i Ukraina. Varhelst det finns en
              rysk minoritet tar han sig rätten att göra i princip vad som helst.
            </seg>
            <seg n="30e3d4d2">
              Det här kräver naturligtvis att vi vidtar mått och steg för att
              förstärka vår egen förmåga, att vi ser till att vi har förmågan
              att klara konflikter i vårt eget närområde. Försvarsberedningen
              är nu färdig, och det är glädjande att se att det skett ett trendbrott.
              Det står nu väldigt tydligt – vilket kan tyckas självklart – att
              Försvarsmakten ska kunna möta ett väpnat angrepp mot Sverige.
            </seg>
            <seg n="e507405d">
              Det har kommit att bli väldigt tydligt att Gotland ska förstärkas,
              vilket är något som Kristdemokraterna har drivit. Det blir inte
              fullt ut vad vi hade tänkt oss, men ändå en rejäl förstärkning.
              Det vidtas även åtgärder för att få ordning på personalförsörjningen.
              Det är som påpekats den största förändringen på 100 år. Enligt
              Försvarsberedningens rapport är det nu hög tid att det kommer
              på plats bonusar och gratifikationer som gör att vi kan räkna
              med att personalen stannar längre.
            </seg>
            <seg n="327936be">
              Det blir mer övningar, vilket är helt nödvändigt, för utan övningar
              finns det ingen effekt i ett försvar. Det gäller även luftvärnet,
              som är det som ska kunna skydda oss mot robotar. Vi vet att Putin
              har placerat ut Iskanderrobotar som har räckvidd in över Sverige,
              så det är verkligen viktigt och helt nödvändigt att vi får detta
              på plats.
            </seg>
            <seg n="5277f57e">
              Vi har nått en överenskommelse om ett trendbrott. Det ska satsas
              mer pengar på Försvarsmakten.
            </seg>
            <seg n="65c7b6ab">
              Om vi nu går in på dagens betänkande kan jag säga att det är
              ett viktigt underlag som Riksrevisionen har gett oss. De rapporter
              som Riksrevisionen ger är väldigt viktiga; de ger underlag och
              skapar transparens i Försvarsmakten. I det underlag som vi har
              fått satsar Riksrevisionen framför allt på att kritisera målet
              om 2 000 soldater i internationella insatser. I vårt betänkande
              framkommer att regeringen även fortsättningsvis eftersträvar en
              kontinuerlig återrapportering, och utskottet konstaterar att det
              vidtagits åtgärder som motsvarar Riksrevisionens rekommendationer.
            </seg>
            <seg n="07568137">
              Med dessa ord yrkar jag bifall till förslaget i betänkandet.
              Jag tackar också för denna period i utskottet.
            </seg>
          </u>
          <note type="speaker" n="08919dca">
            Anf. 42 PETER RÅDBERG (MP):
          </note>
          <u who="peter_radberg_0b0188" xml:id="i-2689f63c6eba73e1-5" n="3e618a3d">
            <seg n="57b420c7">
              Herr talman! Jag är ledsen att jag tar det sista anförandet,
              Mikael. Jag vill bara ta tillfället i akt och tacka utskottets
              alla ledamöter och tjänstemän. Ett särskilt stort tack vill jag
              ge till Staffan Danielsson för hans tid här. Det har varit jättespännande
              och framför allt väldigt trevligt. Om människor trivs ihop i politiken
              får man också ett bra resultat. Du har bidragit otroligt mycket,
              Staffan, med din personlighet, glädje och kunskap på alla sätt
              och vis. Du har lyft arbetet i försvarsutskottet. Ett varmt tack
              för det, Staffan! Jag kommer verkligen att sakna dig nästa mandatperiod.
            </seg>
          </u>
          <note n="77a6cd0b">
            I detta anförande instämde Johan Forssell (M).
          </note>
          <note n="e75469de">
            Överläggningen var härmed avslutad.
          </note>
          <note n="ace35f3c">
            10 § Fokus på unga
          </note>
          <note type="speaker" n="176446b5">
            Anf. 43 ISAK FROM (S):
          </note>
          <u who="isak_from_c7c532" xml:id="i-9acee551505652a7-0" n="5d7ffadc">
            <seg n="a21c9b0f">
              Herr talman! Det är examenstider. Unga personer lämnar grundskolan.
              De flesta är på väg till gymnasiet. Studenterna firar på lastbilsflak.
              En del går vidare till jobb, en del till högskola. Några ramlar
              av och tar sig inte vidare.
            </seg>
            <seg n="8445eff1">
              I betänkandet vi debatterar behandlas proposition 2013/14:191,
              Med fokus på unga – en politik för goda levnadsvillkor, makt och
              inflytande . Vi socialdemokrater har 23 reservationer, men för
              tids vinnande yrkar jag bifall endast till reservationerna 1,
              4, 8, 12, 15, 19 och 25.
            </seg>
            <seg n="bf1d8dcf">
              Tittar man på propositionen lite hastigt kan man åtminstone se
              en lovande omslagsbild. Den visar en telefon med kamera. Detta
              signalerar att regeringen är medveten om att det hänt saker i
              alla fall på tekniksidan.
            </seg>
            <seg n="5fbe6fe1">
              Herr talman! Jag ska främst prata om ungas inflytande och delaktighet,
              kultur och fritid. Mina kamrater kommer senare att beskriva hur
              det hade blivit om det varit en socialdemokratisk regering som
              utformat handlingsprogrammet, som ju är en tung del i propositionen
              – och hur det kommer att bli med en socialdemokratisk regering.
            </seg>
            <seg n="adba14b1">
              Den nuvarande ungdomspolitiken lades fast genom proposition 2004/05:2,
              Makt att bestämma – rätt till välfärd , och betänkande 2004/05:KrU2.
              I propositionen presenterades två mål för den nationella ungdomspolitiken:
              ungdomar skall ha verklig tillgång till välfärd och ungdomar skall
              ha verklig tillgång till makt. Det var två starka och högt ställda
              mål.
            </seg>
            <seg n="ebfa9477">
              Målen reviderades något i budgetpropositionen för 2008 och fastställdes
              sedan av riksdagen. De nuvarande målen är att alla ungdomar ska
              ha verklig tillgång till välfärd och att alla ungdomar ska ha
              verklig tillgång till inflytande.
            </seg>
            <seg n="c660026d">
              Jag har vid ett flertal tillfällen debatterat frågor som rör
              unga med ansvarig minister, först med Nyamko Sabuni, sedan med
              Maria Arnholm, som jag tycker borde ha varit här nu. Det har gällt
              delaktighet och inflytande för unga, bostadsbrist, utbildningsbrist,
              betygshets, psykisk ohälsa, arbetslöshet, arbetsvillkor och jämställdhet.
              Mina frågor har varit varför en del unga halkar efter och varför
              Sverige inte ger alla unga förutsättningar att klara samhället.
              Svaren från ministrarna har väl varit lite svävande, men de sammanfaller
              förbluffande väl med regeringens handlingsplan, som man presenterar
              här i dag.
            </seg>
            <seg n="20dbdf40">
              Det känns som att regeringens företrädare är blinda för de hinder
              som finns på vägen. Det är självklart för mig som socialdemokrat
              att vi måste rusta våra unga för de livsvillkor som jag och många
              med mig vet finns.
            </seg>
            <seg n="d754e631">
              Det kommer tillfällen i människors liv när de måste göra omtag,
              skaffa bredare kompetens, byta jobb, flytta och skaffa ny bostad.
              Här kan samhället se till att det finns verktyg till hands. Det
              är extra viktigt att det finns verktyg när det gäller en ung människa.
            </seg>
            <seg n="9e26abc0">
              Regeringens förslag till handlingsplan är mycket att likna med
              ett manifest över regeringens förda politik under de åtta åren.
            </seg>
            <seg n="fdbbc62e">
              Man manifesterar att trots sänkta socialavgifter och sänkt restaurangmoms
              har det bara gett ett fåtal jobb till skyhög kostnad för samhället.
            </seg>
            <seg n="04f385ad">
              Man manifesterar bostadsbristen och ungas möjlighet till ett
              första egnahem genom att presentera en bostadspolitik, Attefallshusen
              i friggebodsformat, som ger unga möjlighet att bo kvar hemma på
              tomten.
            </seg>
            <seg n="eb858cba">
              Man manifesterar att upp till 25 procent lämnar gymnasiet utan
              godkända betyg. Var fjärde elev lämnar gymnasieskolan utan fullständiga
              betyg. Betyget på den under åtta år förda politiken på utbildningssidan
              kan inte bli annat än F, Icke godkänd. Antalet elever som lämnar
              grundskolan utan behörighet till gymnasiet har ökat med 18 procent
              sedan 2006. Med hänsyn tagen till elevkullarnas storlek lämnar
              i dag var åttonde elev grundskolan utan gymnasiebehörighet.
            </seg>
            <seg n="5aab6ae6">
              Herr talman! Den moderatledda regering må vara nöjd med sin politik,
              men Sveriges unga är det inte. Regeringen själv konstaterar att
              man inte når upp till målsättningen inom ungdomspolitiken. Skattesänkningar
              får följder. I stället för att sätta in kraftfulla åtgärder och
              resurser väljer man nu att föreslå ett nytt mål för ungdomspolitiken.
            </seg>
            <seg n="b0a73f32">
              Regeringen föreslår att de nuvarande målen för den nationella
              ungdomspolitiken inte längre ska gälla och har ett nytt mål för
              statliga insatser som berör ungdomar. Det nya målet för statliga
              beslut och insatser som berör unga i åldern 13–25 år ska vara
              att alla ungdomar ska ha goda levnadsvillkor, makt att forma sina
              liv och inflytande över samhällsutvecklingen.
            </seg>
            <seg n="4d8af3a8">
              Vi ser nu att regeringen för att om möjligt klara målsättningen
              inom ungdomspolitiken skriver ned målsättningen. Det är tydligt
              för oss att det är en ambitionssänkning. Vi menar att det framgår
              av de styrande målen att ungdomar har rätt till inflytande som
              är verkligt, inte bara en formell rätt att höras.
            </seg>
            <seg n="3b5474f8">
              Vi socialdemokrater har i stället föreslagit att målet för ungdomspolitiken
              bör formuleras: Alla ungdomar ska ha rätt till verklig välfärd
              och goda levnadsvillkor, makt att forma sina liv och ges faktiskt
              inflytande över samhällsutvecklingen. Vi har också reservation
              1, som jag tidigare yrkat bifall till.
            </seg>
            <seg n="bc9c15c4">
              Vi är inte ensamma om att tycka att borttagandet av välfärdsmålet
              och nedtoningen av inflytandemålet är en ambitionssänkning. Vi
              delar vår oro med många remissinstanser som menar att för mycket
              fokus läggs på enskilda individer och att det är illa när välfärdsmålet
              överges.
            </seg>
            <seg n="a4977a57">
              Jämlik tillgång till välfärd är en förutsättning för riktig tillgång
              till makt. Unga måste få bättre stöd av samhället när det kommer
              till grundläggande rättigheter som egen försörjning, egen bostad
              och möjlighet till sjukvård. Vi menar också att en av de allra
              mest grundläggande faktorerna för att kunna ta makt och forma
              sitt eget liv är tillgång till utbildning.
            </seg>
            <seg n="6fd6e237">
              Vi delar regeringens uppfattning att ungdomspolitiken ska vara
              sektorsöverskridande och behandla frågor om ungdomars villkor
              inom områden som utbildning, arbete, försörjning, bostad, hälsa,
              inflytande, kultur och fritid,
            </seg>
            <seg n="02193d85">
              Herr talman! Grunden för delaktighet läggs i ungdomsåren, vilket
              gör ungas fritid så viktig. Allt färre barn deltar i dag i organiserade
              fritidsysselsättningar, och förutsättningarna för att organisera
              sig är svaga i många delar av landet.
            </seg>
            <seg n="32960f14">
              De som inte deltar i lika hög grad är barn i ekonomiskt utsatta
              förhållanden och barn med annan etnisk bakgrund. Ungdomsarbetslösheten
              och föräldrars arbetslöshet är faktorer som har påverkat detta.
              Det hänger ihop med barnens förutsättningar att vara delaktiga
              i samhället.
            </seg>
            <seg n="a8c27680">
              Vi vet att barn och unga som deltar i och har en aktiv fritid
              har möjlighet att skapa gemenskap och kan bygga demokratiska organisationer.
              Är de medlemmar i en demokratisk förening lär de sig också de
              demokratiska spelreglerna.
            </seg>
            <seg n="c379630f">
              Därför är den nya ungdomspolitiken viktig för vilket samhälle
              vi kommer att ha om tio år. Trots att regeringen ser att vissa
              grupper i mindre utsträckning deltar i organiserad fritid finns
              det få förslag om att öka ungas organisering.
            </seg>
            <seg n="acba2a71">
              Möjligheten för unga att få inflytande bygger på att unga kan
              organisera sig. Vi tycker att Myndigheten för ungdoms- och civilsamhällesfrågor,
              MUCF – tidigare Ungdomsstyrelsen, det tar ett tag att lära sig,
              vi kanske lär oss till slut – bör få i uppdrag att se över hur
              stödet till ungdomsorganisationerna och ungdomsverksamhet är utformat
              och fördelat såväl nationellt som regionalt och lokalt. Bakgrunden
              är att vi ser en skev fördelning. Därför har vi tillsammans med
              V och MP reservation 4.
            </seg>
            <seg n="259a02b7">
              Ungdomsstyrelsen, numera MUCF, kan se att antalet tjejer och
              killar ökar bland det totala antalet medlemmar som finns i ungdomsorganisationer
              som får ta del av statsbidraget. Men fördelningen börjar bli alltmer
              skev. År 2010 var 47 procent av organisationernas medlemmar tjejer
              och 53 procent killar. Två år senare var 41 procent tjejer och
              59 procent killar.
            </seg>
            <seg n="a688e438">
              Tillsammans med att Sverige är ett land där klassklyftorna i
              dag växer allra mest inom OECD ser vi i dag att tjejer missgynnas
              av statsbidragsfördelningen till ungdomsorganisationer. Det är
              naturligtvis inte acceptabelt. Det måste politiken styra upp.
              Det är därför som vi först och främst vill ha en översyn av statsbidragen.
            </seg>
            <seg n="e60d510e">
              Ungdomsstyrelsens och MUCF:s mest aktuella uppgifter visar att
              bara en tredjedel av de i åldern 16–29 år förstår syftet med och
              är ganska intresserade av politik. Endast 13 procent av de unga
              tror att de kan påverka politiska beslut, och 15 procent anser
              att de har goda eller ganska goda möjligheter att föra fram sina
              åsikter till dem som bestämmer i deras kommun. Det finns saker
              att göra med inflytandet. Det är därför som det är så viktigt
              att vi trycker på det och säger att ungdomar bör ha ett inflytande.
            </seg>
            <seg n="5597daa4">
              Det finns vissa positiva tendenser. Viljan att vara med och påverka
              är större. Det är 39 procent av de unga som svarar att de vill
              vara med och påverka i den egna kommunen. Var de bor i landet
              har också stor betydelse för ungas politiska intresse. En större
              andel unga bosatta utanför storstadsregionerna känner sig mindre
              delaktiga i samhället. Samtidigt visar det sig att många institutioner
              och organisationer inte har en aktiv agenda för att ta det på
              allvar.
            </seg>
            <seg n="f662e66f">
              Vi menar att mycket görs på området, men vi vill höja ambitionsnivån.
              Vi menar att man måste uppmuntra mångfald och pluralism och öppna
              dörrarna mellan Sverige och världen, mellan majoritetssamhället
              och de olika minoritetssamhällena.
            </seg>
            <seg n="d64df90e">
              När det gäller ungdomsorganisationerna vill vi särskilt uppmuntra
              projekt. Ungdomsstyrelsens och MUCF:s analys visar att unga med
              utländsk bakgrund och unga i socialt utsatta förorter är minst
              lika intresserade av politik och samhällsfrågor som genomsnittet
              bland unga i landet, och det är viktigt att de får stöd. De har
              svårare att komma till tals.
            </seg>
            <seg n="77284eb0">
              För oss socialdemokrater är det därför viktigt att demokratin
              utövas genom många vägar in i samhället. Vi ser att ett framväxande
              problem är en allt större främlingsfientlighet, som tar sig uttryck
              i islamofobi, afrofobi, antisemitism, antiziganism och homofobi
              samt att icke-demokratiska rörelser och värderingar får fotfäste.
            </seg>
            <seg n="62d16135">
              Herr talman! Att unga får faktiskt inflytande över samhällsutvecklingen
              är centralt, och därför har vi också reservation 19 om ungas inflytande.
            </seg>
            <seg n="18160737">
              Den bästa möjligheten att motverka intolerans och främlingsfientlighet
              är stor tillgång till fritidsaktiviteter. Det är därför vi socialdemokrater
              vill att alla barn i alla familjer bör ges möjlighet att delta
              i kulturskolans verksamhet. För att detta ska bli möjligt krävs
              låga eller inga avgifter. Den kommunala musik- och kulturskolan
              bör vara tillgänglig för alla barn. Kommunerna ska kunna erbjuda
              kultur- och musikskola med hög kvalitet och låga eller inga avgifter
              oavsett var i landet man bor.
            </seg>
            <seg n="ff500589">
              Vi har också ett förslag om att stärka idrotts- och friluftslivet
              med faktiska medel för att kunna göra det möjligt för unga att
              delta i idrotts- och friluftsaktiviteter oavsett var i landet
              de bor. Det ska vara billigt och lättillgängligt, och alla ska
              känna sig välkomna.
            </seg>
            <seg n="b737bea4">
              Vi socialdemokrater vill därför stödja föreningslivet och stärka
              barns och ungas delaktighet i och tillgång till idrotts- och friluftsverksamhet.
              Vi vill ha ett handslag med föreningslivet, Riksidrottsförbundet,
              Svenskt Friluftsliv samt kommunerna för att se till att barn och
              unga får bättre möjlighet och lägre avgifter när det gäller att
              delta i idrotts- och friluftsverksamhet. Därför har vi skrivit
              reservation 25.
            </seg>
            <seg n="55487d8b">
              Det är detta det handlar om – vår framtid. Ska vi ge våra unga
              verktyg att klara hindren eller ska vi bara sänka skatten och
              hoppas? Moderaterna tränar som bekant på att hoppa. Det är bra,
              för de ska hoppa ut från Rosenbad i höst.
            </seg>
          </u>
          <note type="speaker" n="689c317a">
            Anf. 44 ESABELLE DINGIZIAN (MP):
          </note>
          <u who="esabelle_dingizian_00ab80" xml:id="i-030882a0749eb3a9-0" n="eedddd73">
            <seg n="2d5db322">
              Herr talman! Denna ungdomsproposition berör en och en halv miljon
              ungdomar mellan 13 och 25 år. Det betyder att den berör väldigt
              många ungdomar och deras framtid. Därför är den naturligtvis viktig.
            </seg>
            <seg n="f1592587">
              Herr talman! Det går bra för de allra flesta ungdomar i Sverige.
              Det beror på att vi har byggt upp en generell välfärd som de flesta
              har tillgång till. Det är viktigt att komma ihåg. I Sverige har
              vi haft en medveten politik som har stärkt unga människors ställning,
              men tyvärr ser vi att så inte är fallet längre. Vi kan inte blunda
              för den ojämlikhet som vi ser mellan ungdomar i dag – mellan dem
              som har framtidsdrömmar och dem som inte har några drömmar alls.
              Vi måste sluta att bara konstatera och prata om det här och i
              stället börja göra någonting åt det.
            </seg>
            <seg n="437baec3">
              Alliansen har under åtta år gjort en hel del insatser för ungdomar,
              åtminstone på de områden som jag har fokuserat på, nämligen skola
              och arbetsmarknad. Men som jag har sagt vid flera tillfällen här
              i kammaren har insatserna inte gjort någon märkbar skillnad för
              våra ungdomar. De positiva effekterna har alltmer uteblivit.
            </seg>
            <seg n="543c6917">
              Vi kan läsa i Ungdomsstyrelsens rapport Ung i dag 2013 att levnadsvillkoren
              i många avseenden fortfarande är problematiska och i vissa fall
              har försämrats sedan den förra propositionen 2004. Allt fler unga
              mår dåligt. Det är dubbelt så vanligt bland unga tjejer som bland
              killar. Resultaten i skolan har blivit sämre, arbetslösheten är
              hög och allt fler tvingas bo hemma fast de har blivit vuxna. Det
              här är inget bra bokslut för alliansregeringen.
            </seg>
            <seg n="9e496b3a">
              Som bekant är ungdomspolitiken sektorsövergripande och omfattar
              beslut inom en rad olika områden. Miljöpartiet har valt att ta
              upp tre av frågorna i propositionen, och jag tänker ta upp två
              av dem. För övrigt hänvisar vi till de motioner vi har skrivit
              under riksdagsåret.
            </seg>
            <seg n="cd167696">
              Herr talman! Det första jag vill lyfta fram är Alliansens nya
              förslag till ett nytt mål: Alla ungdomar ska ha goda levnadsvillkor,
              makt att forma sina liv och inflytande över samhällsutvecklingen.
              Detta mål ställer sig Miljöpartiet absolut inte bakom. Vi vill
              inte ha ett mål som vi menar försvagar ungas ställning. Frågan
              är: Varför ska inte ungdomar få välfärd? Det känns onekligen konstigt
              att vi här i eftermiddag ska fatta ett beslut om ett mål där det
              inte står att ungdomar ska ha tillgång till välfärd. Vårt förslag
              är: Alla ungdomar ska ha rätt till verklig välfärd och goda levnadsvillkor,
              makt att forma sina liv och ges faktiskt inflytande över samhällsutvecklingen.
            </seg>
            <seg n="87433866">
              Herr talman! Det andra jag vill lyfta är att kommunerna ska få
              ett tydligare ansvar för unga som är under 20 år och inte har
              fullgjort sin gymnasieutbildning. Inom ramen för detta ansvar
              ska alltså hemkommunernas uppgift vara att erbjuda lämpliga individuella
              åtgärder. Dessa ska i första hand handla om att motivera den enskilde
              att påbörja en utbildning eller handla om att erbjuda en utbildning
              i stället för att kommunerna bara ska hålla sig informerade om
              hur ungdomarna är sysselsatta, som fallet är nu. Detta tycker
              Miljöpartiet är bra. Det innebär i praktiken att man formaliserar
              det som många kommuner – som har en hög ungdomsarbetslöshet eller
              många ungdomar som hoppar av gymnasiet – gör redan i dag.
            </seg>
            <seg n="98d506fc">
              Många kommuner tar alltså redan detta ansvar. Och varför gör
              de det? Det beror på att regeringens egen modell, som innebär
              att Arbetsförmedlingen ska ha ansvar för att sätta ungdomarna
              i sysselsättning, totalt har havererat. Den politik som vi har
              i dag, där kommunerna inte har haft ansvaret utan bara ansvar
              för att hålla sig informerade, har totalt havererat.
            </seg>
            <seg n="1b067a0a">
              Vad har hänt? De ungdomar som har hoppat av har i bästa fall
              sprungit till Arbetsförmedlingen. Där har de inte fått någon hjälp
              eftersom det inte är någon som anställer ungdomar som inte har
              en gymnasieutbildning. De har därför gått tillbaka till kommunerna
              och bett att få försörjningsstöd. Detta har gjort att kommunerna
              har satt ungdomarna i sysselsättning för att slippa betala ut
              försörjningsstöd. Resultatet har blivit att vi i dag har över
              100 000 ungdomar som varken jobbar eller studerar. Det är en politik
              som har varit oansvarig i åtta år som har sett till att denna
              grupp ungdomar har vuxit och blivit allt större.
            </seg>
            <seg n="96aac7d9">
              För det första tycker Miljöpartiet att regeringens förslag till
              viss del är bra. Men regeringen tillskjuter absolut inga nya medel.
              Den ger kommunerna ansvaret, men några pengar får de inte. Om
              man vill ha en verklig förändring och om man verkligen tycker
              att vi ska komma åt problemet med dessa 100 000 ungdomar måste
              man försöka förstå att det kostar pengar.
            </seg>
            <seg n="03b16342">
              För det andra vill Miljöpartiet att kommunerna, Arbetsförmedlingen
              och Försäkringskassan tillsammans skapar en dörr in – det vi kallar
              för startcentraler – för att kunna möta dessa ungdomar med komplexa
              behov. Det finns i dag projekt runt om i landet som fungerar på
              detta sätt, men det vill alliansregeringen ta bort.
            </seg>
            <seg n="b8b677a2">
              För det tredje vill vi att ansvaret ska gälla upp till 25 år
              för de unga som inte har gymnasiekompetens. Vi ser att många inte
              klarar av sin gymnasieutbildning innan de blir 20 år, och de faller
              rätt ut.
            </seg>
            <seg n="b99a65f0">
              Herr talman! Det finns ingen quick fix. Om vi ska vi ge våra
              unga en framtidstro, en möjlighet att försörja sig och makt över
              sitt liv och samhället måste insatser ges på individnivå. Regeringen
              tycks bara klara det på papper.
            </seg>
            <seg n="74329ccd">
              Jag står bakom alla våra reservationer, men för tids vinnande
              yrkar jag bifall bara till reservation 1.
            </seg>
          </u>
          <note type="speaker" n="ee2556ec">
            Anf. 45 MARGARETA LARSSON (SD):
          </note>
          <u who="margareta_larsson_fa13a4" xml:id="i-319c6f420a53b457-0" n="0a1b7fc3">
            <seg n="a3cbb5bf">
              Herr talman! Jag ska vara lite hårdhänt i början. Tidigare har
              min kollega Sven-Olof Sällström vid ett tillfälle kallat den sittande
              regeringen den sämsta i modern tid. Och när jag läser den här
              propositionen, som handlar om ungdomars levnadsvillkor, kan jag
              inte annat än hålla med.
            </seg>
            <seg n="c3eaa095">
              Vi vet alla egentligen att orsakerna till barns och ungdomars
              problem i mångt och mycket handlar om trasiga och icke fungerande
              familjerelationer, oroande många separationer och skilsmässor,
              en icke fungerande skolgång, som nyligen har tagits upp här, en
              felaktig vårdnadslagstiftning, långa köer till Bup, ett otal antal
              samhällsplaceringar och identitetsproblem.
            </seg>
            <seg n="75e60583">
              Till det ska läggas en ökad och romantiserad syn på droger, våld
              och sex där samhället i princip uppmuntrar till att experimentera
              med allt. Därmed upplever många ett tryck att testa allt så tidigt
              som möjligt, och det kan vara till mycket skada senare i livet.
              Vidare tycks normer vara något som man med fördel ska bryta mot.
            </seg>
            <seg n="8b57779c">
              Herr talman! När man tappar fotfästet i tillvaron, som många
              gör, är det lockande att fly in i en annan värld, som droger,
              sex, konsumtion eller dataspel. Vi vuxna är likadana. Det som
              är så tråkigt är att vi vuxna har svikit den unga generationen.
              Vi törs inte längre vägleda och fostra. Ledarskap och disciplin
              tycks vara lika med att kränka ungdomars integritet. Det är ett
              svek.
            </seg>
            <seg n="0f986071">
              Det synes därför vara en orimlighet att, som i regeringens förslag,
              föreslå en rad olika, detaljerade åtgärder när man så krampaktigt
              blundar för orsakerna till ungdomars ökade ohälsa. Rimligtvis
              borde i stället orsakerna till ohälsan öppet redovisas i syfte
              att sätta in genomtänkta insatser.
            </seg>
            <seg n="fd828fa3">
              Herr talman! Jag tycker att man i större utsträckning bör ta
              avstamp för sin ungdomspolitik i att familjen är en naturlig referenspunkt
              och att vettiga utbildningar leder till arbete. Normer bör också
              betonas för ett väl fungerande socialt liv, där ansvar och medverkan
              tidigt formas. Det gagnar det framtida arbetslivet och gagnar
              nära relationer. Jag vill mena att människan som väsen innefattar
              en rad olika behov för ett fullgott liv som inte enbart inryms
              under sex, politisk organisation, värdegrund och en ytlig materialisering
              av tillvaron.
            </seg>
            <seg n="10ab96d8">
              Jag tycker därför att man har fel utgångsläge i propositionen.
            </seg>
            <seg n="c42bf2da">
              I stället anser jag att en ansvarsfull politik ska utgå från
              familjen som samhällets grundkärna. Familjen, som politiker nu
              ständigt petar och kladdar på, bör i så hög grad som möjligt fredas
              från politisk inblandning och ges en helt annan status. Socialtjänsten
              behöver sannerligen förändras – det har behövts i många år – och
              vårdnadsärenden måste synliggöras.
            </seg>
            <seg n="c07ec6e9">
              Förutom familj och hela relationer är utbildning och arbete förutsättningar
              för att barn och unga ska kunna bli ansvarstagande vuxna. Men
              i stället väljer regeringen i propositionen att diskutera välfärd
              rent generellt. Rimligen borde en regering som redan 2006 gick
              till val på kopplingen mellan arbete och välfärd åtta år senare
              inse att såväl utbildning som arbete är en förutsättning för ett
              välfärdsamhälle, både i det enskilda fallet och för samhället
              i stort.
            </seg>
            <seg n="6503397f">
              I stället återkommer i regeringens proposition ledorden ungdomar
              och mänskliga rättigheter. Och visst – jag kan till fullo skriva
              under på att det är viktigt. Jag ställer verkligen upp på det,
              framför allt när det gäller socialpolitiken, där det finns gigantiska
              brister som bör rättas till men som inte lyfts fram någonstans.
            </seg>
            <seg n="b1166ae0">
              Sedan vill jag tillägga något som man inte heller har berört
              i propositionen, och det är att faktiskt även ungdomar har skyldigheter,
              precis som vi vuxna, och måste lära sig att ta konsekvenser av
              sitt handlande. Ges inte den fostran riskerar man att stanna i
              utvecklingen.
            </seg>
            <seg n="d179da2a">
              Sammanfattningsvis behövs det mer kunskap och färre blödande
              vaginor som anses vara konstverk på väggarna i våra skolor. Med
              tanke på den översexualisering som råder och att sexvanor är något
              som det görs politik av, anser jag personligen att konstnärer
              som målar vaginor på väggarna i skolan rätteligen bör sitta i
              fängelse för sexuellt ofredande av minderåriga.
            </seg>
            <seg n="dfc9f904">
              Jag avslutar, herr talman, med att säga att regeringen bör beställa
              en ny utredning som tar ungdomars problem på verkligt allvar –
              en utredning som utgår från familj, utbildning, arbete, normer
              och ansvar. Jag yrkar därför bifall till reservationerna 2, 14
              och 24.
            </seg>
          </u>
          <note type="speaker" n="41e1122f">
            Anf. 46 LARS OHLY (V):
          </note>
          <u who="lars_ohly_9f9bb3" xml:id="i-6b5e40722126b96e-0" n="8e5cbd4a">
            <seg n="0c04d259">
              Herr talman! Jag hade tänkt börja med att prata om propositionen,
              betänkandet och de reservationer som jag föredrar, men jag måste
              kommentera det som sades sist här.
            </seg>
            <seg n="19e198d0">
              Vi har alltså en ledamot i Sveriges riksdag som går upp och säger
              att konstnärer ska fängslas. Så mycket för konstnärlig frihet!
              Så mycket för en kultursyn som bejakar också provokationen, som
              bejakar att kultur inte bara ska vara att stryka medhårs utan
              ska provocera och reta, en kultur som ska våga ta plats. Men här
              har vi en företrädare för Sveriges riksdag som anser att konstnärer
              ska fängslas om de uttrycker sig på ett visst sätt.
            </seg>
            <seg n="7d38563e">
              Den yttrandefriheten är inte mycket värd, och det visar på ett
              parti som på alla sätt skiljer sig från övriga. Jag vill verkligen
              betona att det bland övriga partier inte finns något som har den
              kultursynen och som anser att konstnärer i sin konstutövning ska
              bestraffas och sättas i fängelse.
            </seg>
            <seg n="91bd380f">
              Nu går jag över till betänkandet, herr talman.
            </seg>
            <seg n="d19d0b9a">
              Ibland blir det väldigt mycket siffror och diskussion om vad
              som är rätt och fel, vad som har hänt, vad som går bra och vad
              som går dåligt mellan regeringen och oppositionen. Det är naturligt,
              men det är ganska tråkigt.
            </seg>
            <seg n="38948519">
              Men ibland blir det lite mer ideologi, och då blir det genast
              mycket roligare. Just när det gäller målet för ungdomspolitiken
              undrar jag om inte det är en av de mest ideologiska frågor som
              kulturutskottet har haft att hantera den här mandatperioden. Det
              kanske är överord, men jag menar det på allvar.
            </seg>
            <seg n="72f168d4">
              Det är kanske svårt att se, för många skulle nog säga: Det är
              väl ingen större skillnad mot förut på regeringens mål. Men om
              vi granskar vad regeringen gör ser vi att det faktiskt är ett
              helt annat perspektiv, inte bara på ungdomspolitiken utan på politik
              över huvud taget. Det som detta ger uttryck för är en individualisering
              av samhällsproblemen.
            </seg>
            <seg n="be0112b8">
              Vi ska i större utsträckning lita till att lösa våra problem
              själva. Vi ska i mindre utsträckning gemensamt ta ansvar för samhällets
              utveckling. Den här individualiseringen i målsättningen för ungdomspolitiken
              innebär att man också talar om att om du misslyckas är det ditt
              eget fel – skyll dig själv!
            </seg>
            <seg n="e4781d52">
              Det är inte nytt, för det har den här regeringen hållit på med
              sedan den tillträdde, nämligen att beskylla dem som misslyckas
              för sitt eget misslyckande. Det började man med redan genom det
              som kallas arbetslinjen men som egentligen är en bidragslinje
              för stora företag. Den arbetslinjen utgår ifrån att människor
              är lata om de blir arbetslösa. Har de för bra villkor när de är
              arbetslösa väljer dessa lata människor att kvarstå i arbetslöshet
              i stället för att göra nytta i jobb.
            </seg>
            <seg n="d1a64bf1">
              Det är en fullständigt förvriden människosyn. Jag har själv varit
              arbetslös, och jag har kompisar som har varit arbetslösa länge.
              Jag har aldrig träffat på en enda arbetslös person som har jublat
              över sin arbetslöshet. Jag har aldrig träffat på någon som säger:
              Gud vad skönt det är att vara arbetslös. Alla har saknat inte
              bara den ekonomi och den trygghet som följer av ett jobb, utan
              framför allt den mening som arbetet skänker.
            </seg>
            <seg n="903e8937">
              Så individualiserar man ett samhällsproblem och säger: Det är
              ditt eget fel – skyll dig själv! Jaså, du har ingen bostad? Men
              du får väl se till att skaffa kontakter, rika föräldrar eller
              själv ha bankkontakter som gör att du kan ta lån. Jaså, du har
              inte det? Ja, men skyll dig själv! Vi säljer ut hyresrätter –
              vi omvandlar från det som är allmänt tillgängligt till det som
              är tillgängligt för dem som har mycket pengar.
            </seg>
            <seg n="cbd52477">
              Den här individualiseringen av samhällsutvecklingen syns också
              i målsättningen för ungdomspolitiken. Det är därför vi är emot,
              inte bara för att det handlar om fina ord som välfärd – ett ord
              som jag tycker att det är vansinnigt att ta bort. Men det är inte
              bara därför.
            </seg>
            <seg n="38e23940">
              Det är också för att borttagandet av välfärdsperspektivet och
              av maktperspektivet över samhällsutvecklingen individualiserar
              samhällsproblemen i stället för att göra dem till gemensamma uppgifter,
              sådant som vi tillsammans kan angripa och förändra. Där skiljer
              sig regeringspartierna väldigt mycket från oss i oppositionen,
              framför allt från oss i Vänsterpartiet. Det här är en ideologiskt
              grundläggande fråga, och därför, herr talman, är det så viktigt
              att kammaren bifaller reservation 1, vilken jag yrkar bifall till.
            </seg>
            <seg n="c7d2e0af">
              Men det är också på andra områden som vi ser skillnader mellan
              regeringspartierna och Vänsterpartiet. När det gäller ungdomars
              inflytande tycker jag inte att man tillräckligt uppmärksammar
              det som är ett av de största problemen i samhället i dag, inte
              minst bland ungdomar. Det är den växande, gryende rasismen, islamofobin,
              antisemitismen och de antidemokratiska värderingar som vinner
              intrång bland många ungdomar. Det kan i värsta fall leda till
              att man väljer politiker som vill sätta konstnärer i fängelse.
              Det kan dessutom leda till att man skärper motsättningarna i samhället
              på ett sätt som är oerhört olyckligt, om vi vill ta gemensamma
              tag för att minska ojämlikheter och skillnader.
            </seg>
            <seg n="94f39895">
              Därför är det också viktigt att ge ett uppdrag som innebär att
              före detta Ungdomsstyrelsen, numera myndigheten, får möjligheter
              att särskilt uppmärksamma de rasistiska tendenser som finns och
              särskilt motverka dem genom att stödja organisationer som arbetar
              mot rasismen, mot islamofobin, mot antisemitismen, eftersom 30-talets
              värderingar finns kvar. De ser inte exakt likadana ut. De förkläds
              i nya termer. Det som då var tydlig antisemitism och nazism är
              i dag islamofobi. Men det är samma behov av en yttre fiende. Det
              är samma behov av att ställa vi mot de. Det är samma behov av
              att bekämpa dem som redan har det dåligt i stället för att vända
              vreden mot dem som bestämmer och dem som har det bra. Därför bör
              också reservation 19 bifallas.
            </seg>
            <seg n="d4a29c99">
              Herr talman! För ett par månader sedan var jag tillsammans med
              flera av kulturutskottets ledamöter på Sveriges musik- och kulturskolors
              konferens i Skövde. Vi hade väldigt trevligt, och vi diskuterade
              kulturskolan. Vi var dessutom väldigt överens, vilket gjorde mig
              arg. Under konferensen sade jag flera gånger att jag blev riktigt
              arg över att alla sade att de var för det som de faktiskt röstade
              emot i riksdagen.
            </seg>
            <seg n="e84fc8e5">
              Vi hade en trevlig stund ända tills jag svor i kyrkan och sade:
              Ni säger en sak här, men ni gör en annan i riksdagen. Bland annat
              ställdes frågan: Behövs det en nationell strategi för kulturskolan?
              Låt oss höra vad partierna svarade. Socialdemokraterna, Vänstern
              och Miljöpartiet sade: Ja, vi stöder Smoks förslag om en nationell
              strategi. Centerpartiet sade också ja, men man var noga med betona
              att det var en nationell strategi, inte en statlig strategi. Folkpartiet
              sade: Ja, det behövs en strategi. Moderaterna sade att det var
              viktigt att skilja på en nationell och en statlig strategi, men
              de var inte emot en strategi. Kristdemokraterna sade att grundinställningen
              är att staten inte ska diktera något, men det kan vara bra med
              en strategi.
            </seg>
            <seg n="7bc05493">
              Det här gav ju vid handen att alla var för. Alla sade ja till
              en nationell strategi. Så länge som man inte har bestämt i förväg
              vad den nationella strategin ska innehålla är det rimligt att
              man faktiskt frågar sig: Varför har vi inte en strategi för den
              som är en av de viktigaste kulturinstitutionerna för barn och
              ungdomar? Nu ger jag er chansen att rösta som ni sade att ni skulle
              göra. Nu ger jag er chansen att rösta för en nationell strategi
              för kulturskolan genom att bifalla reservation 22 i betänkandet.
            </seg>
            <seg n="fd9759f4">
              Om ni mot förmodan skulle rösta emot reservation 22, ja, då ska
              ni banne mig aldrig mer sitta på en konferens med Sveriges musik-
              och kulturskolor och säga att ni är för en nationell strategi.
              Nu har ni chansen att visa att ni menar vad ni sade.
            </seg>
            <seg n="00c757eb">
              Herr talman! Slutligen vill jag ta upp ett problem inom både
              kultursektorn och idrottssektorn och för många ungdomar över huvud
              taget. Det är avgifter för verksamheter som många vill ägna sig
              åt. Höga avgifter stänger ute. Höga avgifter minskar tillgängligheten.
              Höga avgifter leder till att färre får möjlighet att pröva på
              det som de tycker är roligt. Det här är ett problem, inte minst
              inom idrottssektorn där barn och ungdomar – förutom höga avgifter
              – ibland också ska betala utrustning som kan kosta nog så mycket
              i många sporter. Det kräver i princip att man har föräldrar som
              är relativt välbesuttna för att klara av att idrotta.
            </seg>
            <seg n="6955de5e">
              När avgifterna höjs – vilket följer av ett samhälle som redan
              har börjat dra sig tillbaka – drar sig samhället tillbaka ännu
              mer och säger: Ni fixar det här ändå, för med sponsorer och avgifter
              kan ni klara er verksamhet, så då behöver skattebetalarna inte
              stå för den. Men med det synsättet kommer vi så småningom att
              få en väsentligt minskad ungdomsverksamhet inom idrottsrörelsen,
              och det vore väldigt illa.
            </seg>
            <seg n="5c12e1be">
              Därför är jag glad över att det redan finns ett yrkande om bifall
              till reservation 25 som innebär ett handslag med idrotten som
              syftar till att minska avgifterna och göra idrottsverksamheten
              tillgänglig för alla.
            </seg>
          </u>
          <note type="speaker" n="34bc6fc9">
            Anf. 47 MARGARETA LARSSON (SD) replik:
          </note>
          <u who="margareta_larsson_fa13a4" xml:id="i-319c6f420a53b457-1" n="0a1b7fc3">
            <seg n="aec42398">
              Herr talman! Jag hör att Lars Ohly reagerar på att jag raljerade
              och hade åsikter, att jag personligen anser att man bör sitta
              i fängelse för sexuellt ofredande. Lars Ohly menade på att det
              var Sverigedemokraterna som ansåg det, men så var det inte. Det
              var min personliga åsikt. Att ha åsikter tycker jag ändå att politiker
              ska kunna få ha. Det är ganska få förunnat i det här landet att
              ha åsikter över huvud taget om de inte är politiskt korrekta.
            </seg>
            <seg n="d486ef5d">
              Jag vill ställa en fråga till Lars Ohly, nu när vi i kulturutskottet
              har pratat så mycket om tillgänglighet till kulturen, att allt
              ska vara tillgängligt för alla.
            </seg>
            <seg n="e7edce2c">
              Hur ser Lars Ohly på alla människor som har varit utsatta för
              våldtäkter, grova sexuella övergrepp och som har fått sina liv
              förstörda i en översexualiserad tidsålder där man ska testa allt
              och prova allt innan man är mogen för det?
            </seg>
            <seg n="923ece9e">
              När det gäller konsthallar, konstmuseer, eller det som finns
              på teatrar och inom scenkonsten, tror Lars Ohly att det är ett
              kulturnöje för den gruppen?
            </seg>
          </u>
          <note type="speaker" n="9500a824">
            Anf. 48 LARS OHLY (V) replik:
          </note>
          <u who="lars_ohly_9f9bb3" xml:id="i-6b5e40722126b96e-1" n="8e5cbd4a">
            <seg n="cf5a53ac">
              Herr talman! Margareta Larsson är ju företrädare för Sverigedemokraterna
              i den här debatten. Jag vill inte fängsla Margareta Larsson för
              de åsikter som hon har, utan det var Margareta Larsson som sade
              att konstnärer som uttrycker sig på ett visst sätt borde sättas
              i fängelse. Det var inte sexuellt ofredande i lagens mening som
              hon vände sig emot, utan det var att det finns konstnärer som
              är så förhatliga att de faktiskt avbildar vaginor.
            </seg>
            <seg n="bfbed411">
              Den konstsynen och den kultursynen är 30-talets Tysklands. Det
              är en kultursyn som på alla sätt skiljer sig från den som är rimlig
              att diskutera. Vi kan ha åsiktsskillnader. Jag har massor med
              åsiktsskillnader i förhållande till alla mina vänner på den borgerliga
              sidan. Men det finns någon sorts grundläggande hederlighet om
              att konst och kultur inte ska leda till att konstnärer riskerar
              att fängslas eller åtalas för att de uttrycker sig.
            </seg>
            <seg n="f42adeee">
              Det var det uttalandet som jag reagerade skarpt mot, det har
              Margareta Larsson helt rätt i. Och jag kommer alltid att bekämpa
              dem som vill inskränka kulturens och konstens möjligheter och
              som dessutom hotar konstnärer med fängelse. Jag tycker att det
              är avskyvärt, och jag tycker att det är mycket anmärkningsvärt
              att det framförs av en ledamot i Sveriges riksdag.
            </seg>
          </u>
          <note type="speaker" n="aa92fa52">
            Anf. 49 MARGARETA LARSSON (SD) replik:
          </note>
          <u who="margareta_larsson_fa13a4" xml:id="i-319c6f420a53b457-2" n="0a1b7fc3">
            <seg n="fef78d10">
              Herr talman! Jag håller på med Vanvårdsutredningen. I den kallar
              man saker för hands on och hands off när det gäller sexuella övergrepp.
              Hands off innebär att man inte tar på personen i fråga, men man
              utsätter personen för sexuellt prat, man blottar sig eller ofredar
              på ett synligt sätt som människor kan ta väldigt illa vid sig
              av.
            </seg>
            <seg n="35e91691">
              Jag tycker att konsten ska ha ett syfte, inte att den ska provocera
              och få människor att må dåligt. Jag citerar gärna vad jag sade:
              Jag anser personligen att man rätteligen bör sitta i fängelse
              för sexuellt ofredande av minderåriga.
            </seg>
            <seg n="51f0a102">
              En annan märklig sak är att man på bilverkstäder tog ned porrplanscher
              tidigare – nu anses allting vara konst, oavsett vad det är för
              någonting – därför att det inte fick väcka anstöt. I stället får
              vi se bilder på en meter stora vaginor på väggarna i skolsalarna.
              Det tycker jag är opassande. Jag tycker att vuxenvärlden ska våga
              sätta ned foten och säga vad som är lämpligt.
            </seg>
          </u>
          <note type="speaker" n="5de3f59a">
            Anf. 50 LARS OHLY (V) replik:
          </note>
          <u who="lars_ohly_9f9bb3" xml:id="i-6b5e40722126b96e-2" n="8e5cbd4a">
            <seg n="5c6d77a3">
              Herr talman! Det blev inte bättre av försöken till förklaringar.
              Snarare är det tydligt att den konst- och kultursyn som Sverigedemokraterna
              genom Margareta Larsson företräder är en kultursyn som är oerhört
              mörk och som skulle leda till att konstnärlig frihet skulle sitta
              väldigt trångt. Det skulle leda att konstnärer hela tiden måste
              ta hänsyn och fråga sig: Är det här opassande för Margareta Larsson?
              Kommer politiskt ansvariga att ta illa upp? Så kommer man att
              få konst och kultur som lägger band på sig.
            </seg>
            <seg n="06e12ff1">
              Syftet med kulturen ska vi strunta i. Konstnärer kan ha syftet
              att enbart underhålla och roa, och det får de gärna ha. Men konstnärer
              kan också ha ett syfte att reta, provocera och förändra, och det
              ska de också gärna få ha.
            </seg>
            <seg n="6839eb91">
              Konst och kultur ska stå fria från sådana småpåvar som Margareta
              Larsson, eller för den delen som jag själv. Vi ska inte tala om
              vilken konst och kultur som konstnärer ska utöva och hur de ska
              lägga fram sin konst och kultur. Det är en grundläggande regel
              för en kulturpolitik värd namnet. Frångår man den är man väldigt
              snart på väg mot ett samhälle som inte längre är demokratiskt.
            </seg>
          </u>
          <note type="speaker" n="f603d88e">
            Anf. 51 ELLEN JUNTTI (M):
          </note>
          <u who="ellen_juntti_623dd0" xml:id="i-95c9b985c97896f9-0" n="690085a4">
            <seg n="f3571056">
              Herr talman! Nu debatterar vi alliansregeringens proposition
              med fokus på unga, en politik för goda levnadsvillkor, makt och
              inflytande. Jag vill börja med att yrka bifall till förslaget
              i betänkandet och avslag på samtliga reservationer.
            </seg>
            <seg n="4d99218a">
              Den nuvarande ungdomspolitiken är från 2004, så det är hög tid
              för en uppdatering. Alliansregeringen har arbetat brett med den
              här propositionen. Som underlag har man haft ett stort antal rapporter,
              bland annat från Ungdomsstyrelsen, som bytt namn till det svåra,
              som Isak From sade, Myndigheten för ungdoms- och civilsamhällesfrågor.
            </seg>
            <seg n="e2895c8a">
              Regeringskansliet har bjudit in ett stort antal olika aktörer
              för diskussioner. Man har arrangerat dialogturnéer till Helsingfors,
              Göteborg, Malmö, Jönköping och Luleå där man har diskuterat med
              ungdomar. Man har arbetat med Ungdomspolitiska rådet.
            </seg>
            <seg n="2fe8e2fe">
              Propositionen innehåller ett förslag till ett nytt mål som innebär
              att alla ungdomar ska ha goda levnadsvillkor, makt att forma sina
              liv och inflytande över samhällsutvecklingen. Det här gäller alla
              statliga beslut och insatser som berör ungdomar mellan 13 och
              25 år, vilket innebär 1,5 miljoner människor. Detta ska gälla
              inom områdena utbildning, arbete, försörjning, bostad, hälsa,
              inflytande, kultur och fritid.
            </seg>
            <seg n="9675d968">
              Alla beslut och insatser bör ha ett ungdomsperspektiv. Helt enkelt
              ska man, när man står inför ett beslut, ställa frågan: Är det
              här bra för ungdomar, eller är det inte bra?
            </seg>
            <seg n="fe7cc3dc">
              I propositionen presenteras även ett ungdomspolitiskt handlingsprogram
              för 2014–2017. I den prioriteras tre områden: ungdomars inflytande,
              egen försörjning och psykisk hälsa. I handlingsprogrammet presenteras
              pågående och kommande insatser.
            </seg>
            <seg n="d0dd54ae">
              Syftet är enkelt – att ytterligare förstärka och förbättra för
              ungdomar.
            </seg>
            <seg n="dc70ed2d">
              I handlingsprogrammet tas inte alla insatser upp som alliansregeringen
              gjort, men jag nämner några. Skapande skola är ett exempel. Där
              satsar vi 173 miljoner i år som når 770 000 elever under 2014.
              Skapande skola har utökats till att nu gälla från förskoleklass
              och hela grundskolan. Reformen har fått väldigt positiva resultat.
            </seg>
            <seg n="1b2fea80">
              Ett annat är propositionen Läsa för livet med satsningar på att
              främja läsandet. Till exempel har man börjat samverka med idrottsföreningar
              och bibliotek, som jag tycker är ett mycket bra sätt att försöka
              få ungdomar att börja läsa.
            </seg>
            <seg n="1d802115">
              Herr talman! I det här sammanhanget måste jag nämna att alliansregeringen,
              trots att det varit en allvarlig finanskris de senaste åren, har
              kunnat öka kulturbudgeten för 2014 med 124 miljoner kronor. Sedan
              2006, när Alliansen kom i regeringsställning, har kulturbudgeten
              ökat med totalt 916 miljoner kronor, eller 15,4 procent. Detta
              har man kunnat göra för att vi har haft ordning och reda i ekonomin.
              Många EU-länder har kraftigt minskat sina kulturbudgetar, till
              skillnad från oss. Det här ska man komma ihåg. Det är lätt att
              ta allting för givet och tro att det har kommit av sig självt.
              Det har det inte, utan vi har fört en ansvarsfull politik, och
              därför har vi kunnat öka kulturbudgeten.
            </seg>
            <seg n="b776ca17">
              När det gäller jobb för ungdomar har alliansregeringen genomfört
              många reformer. Jag ska nämna ett par. Vi har halverat arbetsgivaravgiften
              för unga och halverat restaurangmomsen, vilka genererat många
              nya jobb för unga.
            </seg>
            <seg n="4b1c6b81">
              I handlingsprogrammet prioriteras ungdomars psykiska hälsa. De
              flesta ungdomar i Sverige mår bra och klarar sig bra. Men ungdomstiden
              kan vara svår då man kämpar med att finna sig själv och sin plats
              i livet. Övergången från ungdom till vuxen medför krav på att
              passa in, ha rätt kläder och lyckas i skolan.
            </seg>
            <seg n="b36c0e75">
              Jag minns själv när jag var tonåring, i och för sig väldigt länge
              sedan, hur jobbigt det var. Jag tyckte att alla andra var mycket
              smartare än jag. Jag tyckte att alla andra var mycket snyggare
              och roligare än jag, och jag tyckte att alla andra hade så mycket
              fräckare kläder än jag och hade fler kompisar än jag. Det är lätt
              att bli vilsen när man är tonårig.
            </seg>
            <seg n="3fef9ae1">
              Det är viktigt att ungdomarna känner framtidstro och att de känner
              att de kommer att klara sig i livet. Men många unga har värre
              problem än detta, som också nämns i handlingsplanen. Då tänker
              jag på alla dessa barn och unga som växer upp i hem där det utövas
              våld.
            </seg>
            <seg n="7142027c">
              Innan jag blev riksdagsledamot 2010 arbetade jag som kriminalinspektör
              i Göteborg. Jag utredde brott mot barn och grova kvinnofridskränkningar.
              Jag har hållit väldigt många förhör med barn som berättat om att
              de blivit misshandlade i sina hem. Jag har hållit många förhör
              med kvinnor som berättat om åratals misshandel och andra kränkningar
              i hemmet. Ofta har det funnits barn i hemmet.
            </seg>
            <seg n="7546eeb5">
              Det här tycker jag är oerhört viktigt att beakta, för det påverkar
              barnen mycket senare i livet. Barn som lever i våld drabbas ofta
              av ångest och psykisk ohälsa.
            </seg>
            <seg n="d06768db">
              Barn som sitter uppe hela natten och hör hur pappa slår mamma
              är alldeles för trötta och ångestfyllda för att klara av skolarbetet
              nästa dag. När de inte klarar av skolan får de ingen examen –
              och ingen examen, inget jobb, inget jobb, ingen bostad. Då blir
              det väldigt lätt att tänka: Varför ska jag sköta mig, för det
              är ändå kört? Sedan följer kriminalitet och missbruk.
            </seg>
            <seg n="afc07186">
              Jag vet att detta låter väldigt hårt, men det är verkligheten
              för väldigt många.
            </seg>
            <seg n="3cde48a8">
              Herr talman! Samhället får inte blunda för dessa barn och ungdomar,
              och det känns bra att ungdomars hälsa prioriteras i alliansregeringens
              ungdomspolitik. Ohälsan har ökat, och det är oroväckande.
            </seg>
            <seg n="4fcabe27">
              Under perioden 2012–2016 avsätts sammanlagt 4,3 miljarder kronor
              på handlingsplanen PRIO psykisk ohälsa. Jag uppskattar att Myndigheten
              för ungdoms- och civilsamhällesfrågor har fått i uppdrag att göra
              en kartläggning av ungdomars psykiska ohälsa. Det tycker jag är
              väldigt bra.
            </seg>
            <seg n="e008992f">
              Utöver detta har alliansregeringen skärpt lagstiftningen gällande
              våld mot barn och kvinnor. Många utredningsuppdrag är pågående
              inom detta område.
            </seg>
            <seg n="f16274aa">
              I slutet av denna månad kommer den nationella samordnaren, Carin
              Götblad, att presentera sina förslag för att bekämpa våld i nära
              relationer. De förslagen ser jag fram emot väldigt mycket, och
              jag har höga förväntningar.
            </seg>
            <seg n="96e7a4a0">
              I propositionen föreslås även att ett aktivitetsansvar införs
              i stället för det tidigare informationsansvaret. Det gäller ungdomar
              under 20 år som varken studerar eller arbetar. Kommunerna får
              ansvar att erbjuda lämpliga individuella åtgärder för dessa ungdomar.
              Syftet är att få ungdomarna att studera och skaffa sig en utbildning.
            </seg>
            <seg n="d7e63103">
              Kommunerna ska föra ett register över vilka ungdomar som omfattas
              och dokumentera vilka insatser som gjorts. Det kommer att innebära
              bland annat att om en gymnasieelev utan giltigt skäl är borta
              från skolan i betydande utsträckning ska hemkommunen meddelas
              snarast.
            </seg>
            <seg n="54c8dd88">
              Alla dessa förslag tycker jag är väldigt bra. På detta sätt tar
              alliansregeringen ett helhetsgrepp.
            </seg>
            <seg n="4cbc175b">
              Myndigheten för ungdoms- och civilsamhällesfrågor har ansvaret
              för helheten gällande ungdomspolitiken. Det handlar om att skaffa
              kunskap: Hur är det i dagsläget? Vilka förbättringar bör ske?
              De ska sprida information, stödja verksamheter och försöka få
              olika aktörer att samarbeta. De ska också göra uppföljningar.
            </seg>
            <seg n="c5e351db">
              Herr talman! Jag vill nämna reservation 1, som är gemensam för
              Socialdemokraterna, Miljöpartiet och Vänsterpartiet. I den skriver
              de: Vi accepterar inte den försvagning av målet för ungdomspolitiken
              som regeringen för fram i propositionen.
            </seg>
            <seg n="f6ad4d52">
              Dessa partier påstår alltså att den här propositionen innebär
              en ambitionssänkning. Det är faktiskt helt fel. Det är precis
              tvärtom. Jag tycker att det är de tre partierna som har sänkt
              sina ambitioner när det gäller ungdomar, inte minst med tanke
              på det beslut som togs här i kammaren alldeles nyligen. Alliansregeringen
              hade föreslagit att det skulle bli ännu billigare att anställa
              unga under 23 år. Det stoppades av de här tre partierna – Socialdemokraterna,
              Miljöpartiet och Vänsterpartiet – och av Sverigedemokraterna.
            </seg>
            <seg n="0341b9cc">
              Socialdemokraterna vill tillsammans med sina kompisar fortsätta
              med dessa försämringar för unga. De vill göra det dubbelt så dyrt
              att anställa unga. De vill dubblera restaurangmomsen, vilket kommer
              att innebära färre jobb för unga, då det är många unga som får
              sitt första jobb i restaurangbranschen.
            </seg>
            <seg n="8c095174">
              Har man jobb är det lättare att få bostad. Man kan försörja sig
              själv och därmed få makt och inflytande över sitt liv.
            </seg>
            <seg n="03c949e5">
              Även när det gäller bostäder har Socialdemokraterna tillsammans
              med Miljöpartiet, Vänsterpartiet och Sverigedemokraterna försvårat
              för ungdomar. Dessa partier röstade nämligen nej till att införa
              förenklingar i plan- och byggprocessen i förra veckan.
            </seg>
            <seg n="053963f6">
              Men jag är övertygad om att den här propositionen från alliansregeringen
              kommer att leda till många förbättringar för våra ungdomar.
            </seg>
          </u>
          <note type="speaker" n="8d13c3e7">
            Anf. 52 ISAK FROM (S) replik:
          </note>
          <u who="isak_from_c7c532" xml:id="i-9acee551505652a7-1" n="5d7ffadc">
            <seg n="07d2d7b8">
              Herr talman! Det blir mer och mer tydligt för mig. Trots att
              man från början hade en väldigt offensiv borgerlig politik med
              många förslag för att få människor i arbete har man inte lyckats,
              speciellt inte på ungdomssidan. Trots väldigt många förslag för
              att få bättre skolresultat visar det sig att det är sämre än någonsin.
              Trots väldigt många förslag för att få nya bostäder presterar
              man ingenting annat än en XL-friggebod.
            </seg>
            <seg n="4f5552f6">
              Då förstår jag lite bättre varför man är tvungen att sänka målsättningen.
              Man når inte upp till den tidigare målsättningen, som var väldigt
              högt ställd. Man hade en målsättning om verklig välfärd och verklig
              tillgång till makt. Successivt har man lagt fram förslag om att
              skriva ned det här.
            </seg>
            <seg n="68e24218">
              Jag skulle vilja ställa en fråga till Ellen Juntti. Den ambitionssänkning
              som regeringen nu föreslår ska bli aktiva åtgärder när den kommer
              ut till alla myndigheter. Eftersom ungdomspolitiken är sektorsöverskridande
              och berör samtliga verksamheter kommer det beslut som tas, om
              man nu följer propositionen, att vara en signal från Sveriges
              riksdag ut till samtliga Sveriges myndigheter om en ambitionssänkning.
              Vad får det för konsekvenser för Sveriges unga när Sveriges riksdag
              uttalar en målsättningssänkning för Sverige ungdomar?
            </seg>
          </u>
          <note type="speaker" n="09d9c593">
            Anf. 53 ELLEN JUNTTI (M) replik:
          </note>
          <u who="ellen_juntti_623dd0" xml:id="i-95c9b985c97896f9-1" n="690085a4">
            <seg n="52610d80">
              Herr talman! Isak From pratar om ambitionssänkning. Som jag sade
              i mitt anförande är det helt fel. Det är absolut inte en ambitionssänkning.
              Du kan läsa igenom det här. Det är förslaget om det nya målet,
              och det är handlingsprogrammet. Det sista är att kommunerna får
              större ansvar genom aktivitetsansvaret. Det är verkligen ingen
              ambitionssänkning, tvärtom. Det är en hög ambition.
            </seg>
            <seg n="39166a16">
              Det nya målet är att alla ungdomar ska ha goda levnadsvillkor,
              makt att forma sina liv och inflytande över samhällsutvecklingen.
              Det ska gälla alla statliga beslut och insatser för ungdomar mellan
              13 och 25 år. Hur skulle det kunna vara en ambitionssänkning?
            </seg>
            <seg n="180a968d">
              Sedan vill Isak From lägga till några ord: verklig välfärd och
              faktiskt inflytande. De skulle då göra underverk och innebära
              en stor skillnad gentemot det vi föreslår. Så är det inte. Målet
              är goda levnadsvillkor. I det ingår naturligtvis att det ska vara
              bra välfärd. Annars kan man inte ha goda levnadsvillkor.
            </seg>
            <seg n="c5724235">
              De ord som ni vill lägga till gör varken till eller från. Men
              Isak From kan gärna förklara för mig hur de här orden skulle göra
              en fantastiskt stor skillnad. Jag tror nämligen inte det.
            </seg>
          </u>
          <note type="speaker" n="ecfac0c0">
            Anf. 54 ISAK FROM (S) replik:
          </note>
          <u who="isak_from_c7c532" xml:id="i-9acee551505652a7-2" n="5d7ffadc">
            <seg n="34ff8b54">
              Herr talman! Det vi gör är att vi trycker på detta, precis som
              många av remissinstanserna också har gjort. Ett inflytande kan
              vara att en ung människa får delta i en enkätundersökning som
              kommunen skickar ut. Vi säger att vi tycker att man ska ha ett
              faktiskt inflytande. Vi vet inte hur det här exakt ska gå till,
              men vi trycker på att det ska ges möjligheter för ungdomar att
              delta i samhällsutvecklingen, eftersom det är samhällsutvecklingen
              som de kommer att leva i.
            </seg>
            <seg n="bb42f73e">
              Vi tycker att det är illa att man har tagit bort välfärdsmålet.
              Vi har haft två högt ställda mål tidigare, som man har skrivit
              om successivt. Men välfärdsbegreppet har ändå varit kvar. Nu har
              man tagit bort välfärdsbegreppet. Vad ger det för signaler till
              övriga samhället när Sveriges riksdag gör en ambitionssänkning?
            </seg>
            <seg n="f1f8c69d">
              Det är inga andra än Moderaterna, tror jag, som på fullt allvar
              menar att det här inte är en ambitionssänkning. Eftersom resultat
              efter resultat går ned kommer man längre och längre ifrån att
              uppnå målsättningen.
            </seg>
            <seg n="54b52aec">
              Hur ska man då uppnå målsättningen? Jo, man sänker målsättningen.
              Då har man kanske en möjlighet att nå fram till en ny målsättning.
              Hurra, då kanske det går igenom. Men jag tror inte ens att man
              med den målsättning som regeringen har här kommer att lyckas.
              Åtgärderna i handlingsprogrammet är alldeles för svaga.
            </seg>
          </u>
          <note type="speaker" n="bc01c218">
            Anf. 55 ELLEN JUNTTI (M) replik:
          </note>
          <u who="ellen_juntti_623dd0" xml:id="i-95c9b985c97896f9-2" n="690085a4">
            <seg n="eb42d505">
              Herr talman! Som jag sade tidigare är detta verkligen ingen ambitionssänkning.
              Jag fick inte någon jättebra förklaring till vad de extra orden
              skulle göra för skillnad. Jag tror att Isak From har väldigt svårt
              att förklara det. Annars hade han gjort det. Jag tror inte att
              de gör någon större skillnad. Jag tror egentligen inte att de
              gör någon skillnad över huvud taget.
            </seg>
            <seg n="cbf88872">
              Om en ungdom ska ha goda levnadsvillkor säger det sig självt
              att det ingår att man ska ha en bra välfärd. Det ingår liksom
              i alltihop. Och, än en gång, man säger att alla ungdomar ska ha
              det här. Alla statliga beslut och insatser ska ingå i det här
              målet, och det ska gälla alla ungdomar mellan 13 och 25 år. Det
              är bara en ambitionshöjning. Det tycker jag är väldigt lätt att
              förstå.
            </seg>
          </u>
          <note type="speaker" n="ce09f4c9">
            Anf. 56 ESABELLE DINGIZIAN (MP) replik:
          </note>
          <u who="esabelle_dingizian_00ab80" xml:id="i-030882a0749eb3a9-1" n="eedddd73">
            <seg n="ed6f00bb">
              Herr talman! Jag vet inte riktigt vad jag ska ta upp, för det
              känns som att vi lever i lite olika världar.
            </seg>
            <seg n="ab59f86b">
              På vilket sätt tror Ellen Juntti att en halverad arbetsgivaravgift
              hjälper ungdomar som varken jobbar eller studerar och som inte
              har en gymnasieutbildning? På vilket sätt hjälper det de 100 000
              ungdomarna att få ett jobb?
            </seg>
            <seg n="d28ada3f">
              Jag fick i morse en tidning om dropouts – det är ett välbekant
              begrepp. Där står: Varje år börjar 100 000 elever i gymnasiet.
              Ungefär 25 procent av dem går ut med ofullständiga betyg. 13 000
              av dem klarar sig själva. 13 000 klarar sig alltså inte.
            </seg>
            <seg n="612e6913">
              Om man nu ska ha makt att forma sitt liv, ha inflytande och kunna
              försörja sig undrar jag: Hur hjälper det att vi halverar arbetsgivaravgiften?
              De här ungdomarna är så långt från arbetslivet att de inte har
              en chans att ta del av det här. Ni vet lika väl som jag att den
              halverade arbetsgivaravgiften inte kommer de ungdomar till del
              som verkligen behöver stöd för att komma in på banan.
            </seg>
          </u>
          <note type="speaker" n="4d702f5d">
            Anf. 57 ELLEN JUNTTI (M) replik:
          </note>
          <u who="ellen_juntti_623dd0" xml:id="i-95c9b985c97896f9-3" n="690085a4">
            <seg n="b6de7ad2">
              Herr talman! Jag blir ganska förvånad över att Esabelle inte
              förstår hur en halverad arbetsgivaravgift för unga skulle hjälpa
              de unga att komma in i samhället och få ett jobb. Det är faktiskt
              en väldigt enkel koppling. Ju billigare det är att anställa ungdomar,
              desto fler är det som anställer.
            </seg>
            <seg n="b73b09ee">
              I går hade Aftonbladet en artikel om restaurangmomsen. Esabelle
              Dingizian talade om ungdomar som inte har fullgjort sin utbildning.
              Hur ska sänkt restaurangmoms hjälpa dem? Jo, det hjälper till
              exempel att de får jobb i restaurangbranschen. Man behöver inte
              vara högskoleutbildad för att få jobb i restaurangbranschen. I
              och med att restaurangmomsen har halverats har betydligt fler
              unga fått jobb där. Det är en bra reform. Den kopplingen är lätt
              att se.
            </seg>
            <seg n="1ddb519f">
              I artikeln står det att Konjunkturinstitutet har varnat för att
              Socialdemokraternas förslag om höjd restaurangmoms kan slå mot
              jobben. Åtta av tio skulle tvingas att säga upp anställda, säger
              Sifo, som har gjort undersökningen. Konjunkturinstitutet har sedan
              tidigare påpekat att S-förslaget slår hårt mot jobben. Sänkningen
              av restaurangmomsen har skapat 4 000 nya jobb och underlättat
              främst för unga att få jobb. Det finns en klar och tydlig koppling.
            </seg>
          </u>
          <note type="speaker" n="e490b7c7">
            Anf. 58 ESABELLE DINGIZIAN (MP) replik:
          </note>
          <u who="esabelle_dingizian_00ab80" xml:id="i-030882a0749eb3a9-2" n="eedddd73">
            <seg n="16561d20">
              Herr talman! Det är självklart att det skapas fler jobb när arbetsgivaravgiften
              sänks.
            </seg>
            <seg n="b967354b">
              Tror Ellen Juntti verkligen att en arbetsgivare anställer en
              ungdom som har missbruksproblem, som inte har fullgjort sin gymnasieutbildning,
              i stället för en som har klarat av sin gymnasieutbildning? Tror
              ni verkligen på vad ni säger?
            </seg>
            <seg n="94b60a7e">
              Vi talar om 100 000 ungdomar som står mycket långt ifrån arbetsmarknaden.
              Tror du seriöst att en arbetsgivare anställer en sådan ungdom?
              Det är därför jag talar om att de 100 000 ungdomarna måste komma
              tillbaka till skolan.
            </seg>
            <seg n="2866bc82">
              För att kommunerna ska kunna ta ansvaret behöver de tillföras
              mer pengar. Detta är något som ni har misslyckats med i åtta år.
              Den gruppen ungdomar har de senaste tre åren vuxit med 15 000.
              Här står Ellen Juntti och talar om att en sänkt arbetsgivaravgift
              ger jobb till ungdomar. Självklart ger det jobb till ungdomar,
              men inte till de ungdomar som inte har en chans att få ett jobb.
              Det ger jobb till ungdomar som har klarat av gymnasiet. Men vi
              talar om 10 000 jobb, och det kostar 14 miljarder.
            </seg>
            <seg n="d95ed696">
              Jag har bett RUT att ta fram siffrorna, och jag har sett siffrorna.
              Mellan 8 000 och 10 000 jobb har skattesänkningen inneburit. Här
              står vi och diskuterar ungdomars framtid. Jobb till 10 000 ungdomar
              för 14 miljarder kallar jag för ansvarslös politik. Jag vet inte
              vad ni kallar det.
            </seg>
          </u>
          <note type="speaker" n="1a02e0b0">
            Anf. 59 ELLEN JUNTTI (M) replik:
          </note>
          <u who="ellen_juntti_623dd0" xml:id="i-95c9b985c97896f9-4" n="690085a4">
            <seg n="d16e853b">
              Herr talman! Ungdomar som inte har gått ut skolan måste vi jobba
              med. Det är aldrig bra när ungdomar inte slutför sina studier.
              Det gäller både grundskolan och gymnasiet. Utbildningsutskottet
              har beretts tillfälle att yttra sig över propositionen, och utskottet
              har lämnat ett yttrande. Utskottet säger att det har gjorts många
              satsningar för att minska risken att ungdomar hoppar av gymnasiet
              och grundskolan.
            </seg>
            <seg n="88dfcdcb">
              Låt mig komma tillbaka till frågan om sänkt arbetsgivaravgift
              och sänkt restaurangmoms.
            </seg>
            <seg n="7cbdba55">
              Jag är medveten om att dessa sänkningar inte ger jobb till alla
              Sveriges ungdomar. Det finns inte en reform i hela världen som
              löser precis alla problem, men den här reformen har gett jobb
              till många ungdomar. Det är väl bra? Sedan finns andra ungdomar
              som kanske inte får jobb tack vare den reformen. Då får vi sätta
              in andra åtgärder. Vi får försöka hjälpa dem att slutföra sina
              studier. Det är viktigt att ha slutbetyg för att få jobb. Där
              kommer folkhögskolornas insatser in. Det pågår ett samarbete med
              Arbetsförmedlingen.
            </seg>
            <seg n="44d6a530">
              Det skulle vara intressant att höra om Esabelle kan lägga fram
              ett reformförslag som löser alla svårigheter med ungdomar och
              jobb. Men dessa reformer är bra. Att fördubbla restaurangmomsen
              och fördubbla arbetsgivaravgiften för unga, som de flesta av de
              rödgröna partierna vill, kommer att göra det svårare för unga
              att få jobb.
            </seg>
          </u>
          <note type="speaker" n="0263a01e">
            Anf. 60 LARS OHLY (V) replik:
          </note>
          <u who="lars_ohly_9f9bb3" xml:id="i-6b5e40722126b96e-3" n="8e5cbd4a">
            <seg n="5c39ed46">
              Herr talman! Även jag vill ta upp målet för ungdomspolitiken.
              Min huvudsakliga invändning är att det inte bara är fråga om en
              ambitionssänkning utan att det faktiskt är fråga om ett skifte
              i synsätt på ungdomar och ungdomars rättigheter. Det är inte bara
              två ord som skiljer sig.
            </seg>
            <seg n="335a2629">
              Vi i Vänsterpartiet säger att alla ungdomar ska ha rätt till
              verklig välfärd. Vad har Moderaterna och regeringspartierna emot
              det? Moderaternas idealsamhälle bygger inte på rättigheter. Om
              rättigheterna finns är de individuella. Om man misslyckas med
              att vinna tilltro till en sådan politik är det den enskildes ansvar.
            </seg>
            <seg n="8430263b">
              Ungdomsarbetslösheten i Sverige är oerhört hög. Om ungdomarna
              blir arbetslösa ska de ungdomarna i första hand vända sig inåt
              mot sig själva och ifrågasätta varför de inte är tillräckligt
              bra och varför de inte har gjort tillräckligt mycket. De ska inte
              ställa krav på en förändrad politik. De ska inte ställa krav på
              gemensamma åtaganden för att bekämpa arbetslösheten och skapa
              ett samhälle där det finns plats för alla.
            </seg>
            <seg n="dbe3995e">
              Vi vet att de försämringar som Ellen Junttis regering har genomfört,
              till exempel när det gäller arbetslöshetsförsäkringen och bristen
              på åtgärder för att komma till rätta med bostadsbristen, sjukförsäkringen,
              slår extra hårt mot ungdomar, inte minst med otrygga anställningar
              på arbetsmarknaden. Det är något som ungdomar drabbas extra hårt
              av. Då ska ungdomar i Ellen Junttis värld fråga sig vad det är
              för fel på dem i stället för att kräva förändringar, trygga anställningar,
              rätt till arbete och rätt till bostad. Det är fråga om ett socialt
              ansvarstagande samhälle. Det är den stora förändringen och skillnaden
              i vårt förslag till ungdomspolitiska mål jämfört med Ellen Junttis
              förslag.
            </seg>
          </u>
          <note type="speaker" n="f88d718d">
            Anf. 61 ELLEN JUNTTI (M) replik:
          </note>
          <u who="ellen_juntti_623dd0" xml:id="i-95c9b985c97896f9-5" n="690085a4">
            <seg n="8343f88b">
              Herr talman! Att ungdomar inte har arbete är bekymmersamt. Om
              de inte har jobb och inte tjänar egna pengar har de inte heller
              makt och inflytande över sitt eget liv. Det är inte bra. Det vill
              alla ha. Tjänar de inte pengar kan de inte skaffa bostad. Vi är
              överens om att det är viktigt att ha jobb.
            </seg>
            <seg n="4ec162cf">
              Alliansregeringen har genomfört flera reformer. Jag har nämnt
              två. Många organisationer anser att det kommer att vara förödande
              och att unga inte kommer att få jobb om det blir förändringar.
              Organisationen Visita inom besöksnäringen har gjort en undersökning,
              och man menar att 10 000 personer kommer att mista sina jobb om
              ni inför den så kallade dubbelstöten.
            </seg>
            <seg n="75338a79">
              Ungdomsarbetslösheten minskar. Arbetsmarknadsutskottet har yttrat
              sig över propositionen. Det har vidtagits många åtgärder för att
              få unga i arbete. Lars Ohly nämnde att vi ska ha försämrat sjukförsäkringarna.
              Men vad gjorde ni? Jo, ni sjukpensionerade 140 personer om dagen.
              Då ser det inte ut som att de är arbetslösa. Vi vill inte att
              människor ska hamna i utanförskap och bli fattiga. Det är ju mycket
              dålig ersättning till en sjukpensionär.
            </seg>
            <seg n="cda4930d">
              Jag håller inte med om att det skulle vara fråga om individuella
              lösningar, utan vi tar ansvar för människorna i Sverige.
            </seg>
          </u>
          <note type="speaker" n="f9eda063">
            Anf. 62 LARS OHLY (V) replik:
          </note>
          <u who="lars_ohly_9f9bb3" xml:id="i-6b5e40722126b96e-4" n="8e5cbd4a">
            <seg n="fc16a2dd">
              Herr talman! Nu återföll Ellen Juntti i det som jag tyckte skulle
              vara bra om vi kunde komma ifrån.
            </seg>
            <seg n="94ce6f08">
              Vi kan naturligtvis tjafsa om siffror. Jag kan vederlägga de
              flesta av Ellen Junttis siffror. Arbetslösheten minskar inte bara
              för att arbetslösheten flyttas till vissa grupper genom att göra
              det billigare att anställa unga. Sedan försvinner andra. 24-åringarna
              blir för gamla för att få jobb.
            </seg>
            <seg n="f97b2e2e">
              Men detta är egentligen inte det intressanta. Det riktigt intressanta
              är skiftet i ideologisk hållning gentemot samhällsproblemen. Det
              går även in i den andra meningen som vi föreslår, det vill säga
              att ges faktiskt inflytande över samhällsutvecklingen. Ordet faktiskt
              innebär mer än att ha rätt att rösta när man fyller 18.
            </seg>
            <seg n="54bafbe5">
              Hur får man faktiskt inflytande över samhällsutvecklingen? Hur
              uppmuntrar vi ungdomar att ta ansvar för samhällsutvecklingen?
              Ja, inte genom att säga att de får skylla sig själva när de inte
              lyckas, inte genom att individualisera systemen och göra det till
              vars och ens eget ansvar, utan genom att visa att samhällsproblem
              kräver gemensamma lösningar och att vi tillsammans har ett ansvar.
              Därför är det inte särskilt spännande att diskutera att Visita
              tycker att det är bra att de genom sänkt arbetsgivaravgift inom
              restaurangbranschen får högre vinstnivåer. Jag skulle bli mycket
              förvånad ifall de gick emot det.
            </seg>
            <seg n="3a11d82e">
              Det intressanta är vilket samhälle vi skapar när vi hela tiden
              minskar möjligheterna att ta ett gemensamt ansvar och att se demokratin
              och politiken som förändringsverktyg och i stället säger åt var
              och en: Ja, om du är arbetslös är det förstås synd om dig, men
              du får räkna med lägre ersättning eftersom du inte ansträngt dig
              tillräckligt. Och om du är sjuk får du räkna med att bli utförsäkrad,
              för tillsammans kan vi faktiskt inte ta ansvar för dig.
            </seg>
            <seg n="11f100bd">
              Välfärd måste omfatta alla, och för ungdomar är välfärden särskilt
              viktig eftersom det är ungdomar som drabbas allra värst när välfärden
              inte längre levererar.
            </seg>
          </u>
          <note type="speaker" n="cb76f23f">
            Anf. 63 ELLEN JUNTTI (M) replik:
          </note>
          <u who="ellen_juntti_623dd0" xml:id="i-95c9b985c97896f9-6" n="690085a4">
            <seg n="7dda241d">
              Herr talman! Lars Ohly får det att låta som att det är kolsvart
              i Sverige. Så är det inte. När det gäller sjukförsäkringarna och
              att bli utförsäkrad vill jag nämna att jag har flera i min närhet
              som varit sjuka väldigt länge. De tycker att det är bra att man
              kollar av ifall de kan börja jobba lite i taget i stället för
              att förpassas till evigt utanförskap genom att bli förtidspensionerade,
              vilket Lars Ohly medverkade till under den tidigare regeringens
              tid vid makten.
            </seg>
            <seg n="53a38a15">
              En som står väldigt nära mig har fått prova på flera olika arbetsplatser,
              lite i taget, för att se vad hon orkar och kan. När hon inte kunde
              vara kvar sade Försäkringskassan att okej, då provar vi ett annat
              ställe. När inte heller det fungerade fick hon prova på ett tredje
              ställe, och det fungerade. Hon säger att hon fått fantastiskt
              bra hjälp som hon är jätteglad för. Hon var orolig över att behöva
              bli förtidspensionerad och hamna utanför samhället. Det ville
              hon inte; hon var då runt 50. Det fungerar faktiskt ganska så
              bra.
            </seg>
            <seg n="0a01fca4">
              Alliansregeringens politik har gett 250 000 fler jobb. Vi är
              därför inne på linjen att man hellre ska jobba än leva på bidrag.
              Förra veckan var jag på ett seminarium som hölls av en kommun.
              Deras slogan var lite grann att jobb är en friskhetsfaktor. Vi
              jobbar efter linjen hellre jobb än bidrag.
            </seg>
            <seg n="b9afb3d8">
              Nu har jag 20 sekunder kvar av talartiden och jag vill tacka
              hela kulturutskottet. Det här är min första mandatperiod i riksdagen.
              Det har varit väldigt trevligt, och även om vi tycker olika, som
              Lars Ohly och jag, har det varit trevligt att jobba ihop med er
              alla. Vi har haft god stämning i utskottet, och jag vill därför
              tacka alla, också tjänstemännen.
            </seg>
          </u>
          <note type="speaker" n="fad400b3">
            Anf. 64 ANNA STEELE (FP):
          </note>
          <u who="unknown" xml:id="i-90ce4d2068aeecec-0" n="56ecabc5">
            <seg n="0a386cb6">
              Herr talman! Vi talar i dag om fokus på unga och ett nytt mål
              gällande alla statliga beslut och insatser som berör unga mellan
              13 och 25 år. I stället för Alla unga ska ha verklig tillgång
              till välfärd och verklig tillgång till inflytande blir det Alla
              unga ska ha goda levnadsvillkor, makt att forma sina liv, och
              inflytande över samhällsutvecklingen. Det är bra.
            </seg>
            <seg n="0909a026">
              Alla ungdomar är olika. Mina tre nu vuxna döttrar hängde inte
              på fritidsgården eller idrottade. De var förvisso vanliga tonårstjejer
              med allt vad det innebär av både positivt och negativt. Men hela
              bostaden var som en stor verkstad för konsthantverk i alla år,
              tills alla flyttat hemifrån. Det var målande och ritande, skrivande,
              musikskapande och sömnad, färger, pennor och målarpenslar, tyger
              och tygrester, symaskiner, instrument, målardukar och papper,
              papper, papper. Jag är glad över de institutioner som fångade
              upp de talanger som just dessa individer hade och har – i grundskolan
              och kulturskolan, på gymnasiet, på Beckmans, på specialutbildningar,
              på konsthögskolan och på Konstfack. Det är så det ska vara.
            </seg>
            <seg n="26fdd06a">
              Vi ska ha ett samhälle med olika valmöjligheter i utbildningssystemet,
              ett rättssystem som kan fånga in och stödja om det råkar gå fel,
              ungdomsmottagningar som kan hjälpa i den gryende sexualiteten
              eller om något ungt par blir med barn. Vi ska ha ett vårdsystem
              som kan hantera ätstörningar, influensor, psykiska sjukdomar,
              nedärvda eller förvärvade sjukdomar, önskningar om könsbyte och
              så vidare.
            </seg>
            <seg n="994218d2">
              Det finns överallt ett levande och aktivt föreningsliv som inbjuder
              alla till möjligheten att bland mycket annat prova om man gillar
              att spela bollsporter eller simma, samla på frimärken eller spela
              schack, sjunga eller spela, fågelskåda eller varför inte att hålla
              på med politik. Och det finns mycket mer.
            </seg>
            <seg n="f27216eb">
              Sådant är Sverige. Jag älskar Sverige. Jag är så tacksam över
              att det är här och inte i England jag fått bo och leva sedan jag
              var fem år. Det är en parentes men syftar på hur mycket som är
              väldigt bra i Sweden.
            </seg>
            <seg n="3193c516">
              Det föreslås att ungdomspolitiken ska vara sektorsövergripande
              och inbegripa ungdomars villkor inom områden som utbildning, arbete,
              försörjning, bostad, hälsa, inflytande, kultur och fritid. Nu
              kommer en del upprepningar av det som andra talare redan sagt,
              men jag tar upp dem i alla fall.
            </seg>
            <seg n="a090fa31">
              Alla insatser som berör ungdomar bör ha ett ungdomsperspektiv.
              Man ska utveckla genomförandet, samordningen och uppföljningen
              av ungdomspolitiken. En ändring i skollagen föreslås; det som
              nu benämns informationsansvar för kommunerna gällande icke skolpliktiga
              unga kommer att heta aktivitetsansvar. Det syftar till att kommunerna
              helt enkelt måste vara aktiva i sitt arbete med ungdomar som inte
              är i utbildning eller arbete när de är i åldrarna 16–20 och erbjuda
              dem lämpliga åtgärder för att främst motivera till utbildning.
            </seg>
            <seg n="845ad017">
              Om elever är frånvarande i större omfattning föreslås att gymnasieskolan
              ska få anmälningsskyldighet till hemkommunen. Genom det får hemkommunen
              bättre kännedom om ifall elever riskerar att avbryta sina utbildningar.
              Det är ett förebyggande steg som syftar till att alla unga ska
              kunna studera och därmed få arbete.
            </seg>
            <seg n="76023e3f">
              Propositionen har föregåtts av en gedigen process. Det har varit
              dialoger med intressenter sedan 2012 och en så kallad dialogturné
              i fem städer. En utvärdering har gjorts av Statskontoret beträffande
              ungdomspolitiken. Det har gjorts en utredning om unga som varken
              studerar eller arbetar samt inspel från bland andra SKL och Ungdomspolitiska
              rådet. Den långsiktiga inriktningsdelen har varit på remiss under
              hösten 2013.
            </seg>
            <seg n="e77d0d47">
              Det som kommit fram är att det ungdomspolitiska rådet bör få
              en mer strategisk roll. Vi ska ha stärkt samverkan med kommuner
              och landsting, med det civila samhället, särskilt med ungdomsorganisationerna,
              och med näringslivet. Rollen och uppdraget för Ungdomsstyrelsen,
              numera Myndigheten för ungdoms- och civilsamhällesfrågor, ska
              utvecklas och förtydligas.
            </seg>
            <seg n="db347908">
              Ett ungdomspolitiskt handlingsprogram presenteras med tre prioriterade
              områden, nämligen ungdomars inflytande, egen försörjning och psykisk
              hälsa. Programmet gäller för perioden 2014–2017. Det är tre viktiga
              områden. Exempelvis ökar unga kvinnors psykiska ohälsa i hela
              västvärlden varje år. Att i närtid lägga emfas på dessa tre områden
              kommer de unga till godo.
            </seg>
            <seg n="80127197">
              Det första, inflytande, innebär en satsning på skolval 2014,
              stödmaterial till lärare för att hantera politisk information,
              avisering om utredning om demokratisk delaktighet, stöd till innovativt
              arbete med ungas inflytande i den lokala demokratin, stöd till
              unga politiker och förbättrad kännedom om medborgarförslag.
            </seg>
            <seg n="9480cd66">
              Det andra, försörjning, innebär att det ska finnas ett kommunalt
              aktivitetskrav och bättre uppföljning av unga som varken arbetar
              eller studerar. Ungdomar blir en ny målgrupp i folkbildningspolitiken.
            </seg>
            <seg n="f5249c63">
              Det tredje, psykisk hälsa, innebär en kartläggning av ungdomars
              upplevda psykiska ohälsa, främjande av ungas psykiska hälsa, insatser
              mot tvångsäktenskap, barnäktenskap, hedersrelaterat våld och förtryck
              samt ökad hbtq-kompetens i skolan.
            </seg>
            <seg n="785d78a0">
              Till detta kan läggas ytterligare insatser som inbegriper en
              mängd saker som förstärkning av ungdomsorganisationernas perspektiv
              i uppföljningen, en strategi för stärkt ungdomsperspektiv i statliga
              myndigheter och, inte minst viktigt, en strategi för utveckling
              av lokal ungdomspolitik.
            </seg>
            <seg n="c4cf6107">
              Bostäder för unga är en viktig sak. De flesta av oss har inte
              råd att köpa bostadsrätt till våra ungdomar. Förutom att göra
              det enklare att bygga över huvud taget är det viktigt att kommunerna
              genom sina kommunala bostadsbolag säkrar uppförandet av hyresrätter
              vid byggandet av nya bostadsområden. Små lägenheter som är hyresrätter
              efterfrågas av både unga och äldre.
            </seg>
            <seg n="ae918c66">
              Studie- och yrkesvägledning i gymnasiet och på högskolan har
              en mycket viktig funktion som stöd och guide för ungdomarna i
              deras linje- och yrkesval. Regeringen överväger att förtydliga
              uppdraget till studie- och yrkesvägledningen. 36 miljoner avsätts
              till fortbildningsinsatser till denna yrkesgrupp 2013–2016.
            </seg>
            <seg n="1c14cb90">
              Alla ungdomar har mobiltelefoner nu för tiden, och i skolan arbetar
              man med datorer och med nätet. Det är alltför enkelt att utsätta
              människor för trakasserier och mobbning via mobil eller dator.
              Myndigheten för ungdoms- och civilsamhällesfrågor har till uppdrag
              att arbeta förebyggande mot kränkningar och hot på nätet och sprida
              information, bland annat om vart ungdomar och föräldrar kan vända
              sig. Det finns så kallade nätvandrare som hela tiden är ute och
              kollar av nätet på sajter som ungdomar frekventerar. Nätvandrarna
              stävjar nätmobbning och kränkande beteende. Kommuner bör utverka
              nätpolicyer för sina skolor och förvaltningar. Skolorna har ett
              stort ansvar för att stoppa mobbning och för att vara vaksamma
              och stoppa nättrakasserier. Sammantaget kan man säga att det görs
              massor av insatser. Och det finns massor med strategier för att
              förbättra för unga på alla plan i Sverige.
            </seg>
            <seg n="4cc87528">
              Att kunna språket i det land där man ska leva, verka och forma
              sitt liv är A och O. Det handlar om att finnas med i ett sammanhang,
              att vara behövd, att slippa vara rädd av olika orsaker, att känna
              att man kan få hjälp av olika anledningar och att veta vart man
              ska vända sig. Att kunna känna framtidstro och hopp om att få
              ett bra och värdigt liv – oavsett bakgrund och förutsättningar
              – måste vara möjligt för att Sverige ska vara drägligt och civiliserat
              – med fokus på unga.
            </seg>
          </u>
          <note n="297387ce">
            Jag yrkar avslag på samtliga motioner och bifall till utskottets
            förslag.
          </note>
          <note type="speaker" n="cdd5792e">
            Anf. 65 ESABELLE DINGIZIAN (MP) replik:
          </note>
          <u who="esabelle_dingizian_00ab80" xml:id="i-030882a0749eb3a9-3" n="eedddd73">
            <seg n="0630cfa6">
              Herr talman! Folkpartiet ansvarar för utbildningspolitiken. Här
              i dag kan vi konstatera att utan utbildning och jobb har man knappast
              goda förutsättningar för att ha makt över sitt liv och över samhället.
              Vi ser fortfarande att 25 procent av ungdomarna inte klarar av
              gymnasiet, och de går raka vägen ut till ingenting. Därför föreslår
              ni nu att kommunerna ska ta ett större ansvar.
            </seg>
            <seg n="34ec58c0">
              Hur tror du, Anna Steele, att kommunerna ska kunna ta det ansvaret
              utan att mer pengar tillförs? Ska skatten i kommunerna höjas?
              Eller ska vi ta pengarna från vård och omsorg eller från utbildning?
              Vad ska kommunerna minska på för att kunna ta hand om de ungdomar
              som hoppar av skolan?
            </seg>
            <seg n="ec61d110">
              Vi vet att vissa kommuner är mer utsatta än andra. Det betyder
              att det blir hög belastning på de kommuner som redan har det svårt.
              Hur ska de kommunerna lösa problemet?
            </seg>
          </u>
          <note type="speaker" n="0b06e0f7">
            Anf. 66 ANNA STEELE (FP) replik:
          </note>
          <u who="unknown" xml:id="i-90ce4d2068aeecec-1" n="56ecabc5">
            <seg n="5af8a4cf">
              Herr talman! Min åsikt är att det alltid har varit kommunernas
              ansvar. Därför ska det redan finnas system i kommunerna. Det gör
              det egentligen. Det finns massor av verktyg. Överallt i Sverige
              finns det redan massor med olika sätt att arbeta med ungdomar.
              Det här är bara en enda del, som egentligen ska fungera. Min åsikt
              är att detta bara är en försäkran om att det verkligen fungerar
              hädanefter.
            </seg>
            <seg n="3fb83ebd">
              Att tillföra pengar behövs inte. Det här ska nämligen finnas.
            </seg>
          </u>
          <note type="speaker" n="acd4e2c7">
            Anf. 67 ESABELLE DINGIZIAN (MP) replik:
          </note>
          <u who="esabelle_dingizian_00ab80" xml:id="i-030882a0749eb3a9-4" n="eedddd73">
            <seg n="8fb27ce7">
              Herr talman! Säger Alliansen här och nu att det inte kommer att
              vara någon förändring? Är det bara tomt prat? Ska kommunerna inte
              göra på något annat sätt än tidigare?
            </seg>
            <seg n="d4bbcd0f">
              Eftersom jag som ungdomspolitisk talesperson är insatt i det
              som görs vet jag att det finns många projekt runt om i landet
              som gör ett väldigt bra arbete. Men det tillförs pengar för det,
              EU-pengar. På det sättet överlever kommunerna i dag. De får pengar
              utifrån för ett projekt efter ett annat.
            </seg>
            <seg n="22dc98f6">
              Vi skulle kunna ha ett system som innebar att Arbetsförmedlingen
              och kommunerna tillsammans tittade på helheten för de här ungdomarna.
              För en ungdom som har hoppat av skolan efter två år är det kanske
              inte särskilt roligt att hoppa på en annan utbildning dag två
              – eller hur, Anna Steele? Det kanske finns en anledning till att
              man hoppar av gymnasieskolan. Man kanske behöver rehabilitering,
              hjälp från Försäkringskassan eller andra insatser. Är det då inte
              smartare att alla instanser sitter ihop och ser till att individen
              får det bästa och kommer på banan igen i stället för att vi blundar
              och säger: Ja, ja, men kommunerna har redan ansvar i dag, och
              nu får de ytterligare ansvar. Det kommer att lösa sig.
            </seg>
            <seg n="9da86d3b">
              Är det ansvarsfull politik?
            </seg>
          </u>
          <note type="speaker" n="c0604e79">
            Anf. 68 ANNA STEELE (FP) replik:
          </note>
          <u who="unknown" xml:id="i-90ce4d2068aeecec-2" n="56ecabc5">
            <seg n="c90871b0">
              Herr talman! Min erfarenhet från min tid som kommunpolitiker
              är att alla de här insatserna finns.
            </seg>
            <seg n="22f07976">
              Det här är en försäkran om att det verkligen ska fungera, eftersom
              det har fallerat. Hela systemet med att göra insatser för speciella
              individuella behov ska göras hela tiden. Och jag håller med om
              att samarbetena ska fungera.
            </seg>
            <seg n="9ee4ab6a">
              Du frågade dock mig om det skulle fungera utan att man tillför
              pengar. Jag svarar att det kommer det att göra.
            </seg>
          </u>
          <note type="speaker" n="70e6fea2">
            Anf. 69 ISAK FROM (S) replik:
          </note>
          <u who="isak_from_c7c532" xml:id="i-9acee551505652a7-3" n="5d7ffadc">
            <seg n="b4f5c934">
              Herr talman! Jag sade i mitt anförande att jag beklagar att Maria
              Arnholm inte är här i kammaren. Det är på sin plats att ansvarigt
              statsråd är här när vi nu debatterar och ska ta beslut om en ungdomspolitik
              som ska gälla under flera år framöver.
            </seg>
            <seg n="47d3ff27">
              Anna Steele höll ett anförande som jag till stora delar kan hålla
              med om. Men jag har en annan uppfattning i vissa delar. Anna Steele
              nämnde inte jämställdheten bland ungdomar, vilket jag har haft
              debatt om med till exempel Maria Arnholm. Hur kan det komma sig
              att skillnaderna ökar efter åtta år med den borgerliga regeringen?
              Killar får ta del av mer stöd från det offentliga, och de får
              mer statsbidrag i fördelningen. Hur kan det komma sig att killar
              generellt får större andel av de pengar som kommer idrottsrörelsen
              till del? Vi har en reservation gällande det tillsammans med V
              och MP. Vi vill se över det.
            </seg>
            <seg n="a3d19800">
              Hur har det blivit på det sättet? Är det en medveten strategi,
              eller blev det bara så? Eller är det en politisk inriktning som
              har lett till att tjejerna halkar efter i större utsträckning?
              De kommer att halka efter i större utsträckning även senare. Det
              är tjejer som i större utsträckning får timvikariat. Och tjejer
              får i större utsträckning problem att skaffa egen bostad, ta lån
              och flytta hemifrån.
            </seg>
          </u>
          <note type="speaker" n="50ee9da5">
            Anf. 70 ANNA STEELE (FP) replik:
          </note>
          <u who="unknown" xml:id="i-90ce4d2068aeecec-3" n="56ecabc5">
            <seg n="83453b41">
              Herr talman! Jag vurmar verkligen för jämställdhet. Det vet Isak
              From eftersom jag är ordförande i Liberala kvinnor.
            </seg>
            <seg n="7b3b9210">
              Myndigheten för ungdoms- och civilsamhällesfrågor har nu fått
              i uppdrag att kartlägga bland annat jämställdhet.
            </seg>
            <seg n="2cbbf06b">
              En sak som jag talar om när jag är ute i alla distrikt i Sverige
              är att det ofta handlar om kommunala pengar, föreningsstöd och
              sådant. Jag tycker verkligen att man ska adressera frågan. Det
              är en väldigt viktig fråga som du tar upp. Man ska absolut arbeta
              med att kartlägga vart och hur pengarna går.
            </seg>
            <seg n="a03eab90">
              Vart pengarna går och till vilka sporter är som sagt en kommunal
              fråga. Vilka får ta del av det? Är det flickor eller pojkar? Jag
              håller med dig helt och tycker att man måste arbeta med det hela
              tiden. Som vanligt måste jag säga: Det är på kommunal nivå som
              man ska arbeta med det här.
            </seg>
            <seg n="0480d1a2">
              Jag hoppas att ditt parti jobbar hårt med det i era kommuner
              också.
            </seg>
          </u>
          <note type="speaker" n="1190ac06">
            Anf. 71 ISAK FROM (S) replik:
          </note>
          <u who="isak_from_c7c532" xml:id="i-9acee551505652a7-4" n="5d7ffadc">
            <seg n="cbb89180">
              Herr talman! Det är Sveriges riksdag och Sveriges regering som
              fattar de övergripande besluten. Än en gång skjuter Anna Steele
              över ansvaret på kommunerna. Är det inte Sveriges riksdag och
              Sveriges regering som är ansvariga?
            </seg>
            <seg n="6cd9b1c8">
              Men jag vet att Anna Steele brinner för de här frågorna, så om
              det blir en socialdemokratisk regering och vi faktiskt satsar
              pengar på föreningslivet, på idrottsrörelsen, på friluftslivet
              och på musik- och kulturskolan för att uppnå ökad jämställdhet
              kan Folkpartiet tänka sig att stödja den politiken. Är det så?
            </seg>
          </u>
          <note type="speaker" n="0fae9a45">
            Anf. 72 ANNA STEELE (FP) replik:
          </note>
          <u who="unknown" xml:id="i-90ce4d2068aeecec-4" n="56ecabc5">
            <seg n="4fad3cfd">
              Herr talman! Jag tycker att det låter som en väldigt bra idé,
              men i dagsläget styr man inte pengarna från statlig nivå på det
              sättet. Det känns som att jag måste svara på vad som gäller i
              dag.
            </seg>
            <seg n="8866aabe">
              Om ni jobbar med era kommuner jobbar vi med våra. Alla ska jobba
              för att tjejer verkligen ska få ta del av de här pengarna. Som
              du säger, Isak From, är de ojämnt fördelade.
            </seg>
          </u>
          <note type="speaker" n="6e67ae38">
            Anf. 73 PER LODENIUS (C):
          </note>
          <u who="per_lodenius_87c57d" xml:id="i-49c682caea1c63ed-0" n="6245f4b1">
            <seg n="ed1b420a">
              Herr talman! Det betänkande vi i dag debatterar består av flera
              motioner och en proposition, alla med fokus på unga. Betänkandets
              innehåll är brett och spänner egentligen över flera olika utskotts
              ämnesområden. Det är precis som det ska vara, för barns och ungas
              levnadsvillkor, makt att forma sina liv och inflytande över samhällets
              utveckling spänner över hela samhällets bredd – det samhälle som
              de som vuxna ska leva i och förvalta för kommande generationer,
              så som vi förvaltar det för de generationer som kommer efter oss.
            </seg>
            <seg n="9e49421e">
              Ungdomspolitiken måste alltså vara sektorsövergripande när man
              behandlar frågor som rör ungdomars villkor. Vi kan konstatera
              att ungdomars förutsättningar och möjligheter till ett bra liv
              är ett gemensamt ansvar. För att ge förutsättningarna för det
              är det viktigt att ha en gemensam målbild.
            </seg>
            <seg n="9bb31a6c">
              I propositionen föreslås att det nya målet för alla beslut som
              berör ungdomar mellan 13 och 25 år ska vara att alla ungdomar
              ska ha goda levnadsvillkor, makt att forma sina liv och inflytande
              över samhällsutvecklingen.
            </seg>
            <seg n="32ca63b2">
              Myndigheten för ungdoms- och civilsamhällesfrågor – tidigare
              Ungdomsstyrelsen – har här ett viktigt uppdrag att utföra genom
              sitt sektorsövergripande ansvar, inte minst för att bevaka och
              bidra till att den offentliga verksamhet som berör ungdomar också
              har ett tydligt ungdomsperspektiv. Man har uppdraget att ta fram
              sektorsövergripande kunskap om ungdomars levnadsvillkor, attityder
              och värderingar och att sprida den kunskap man får in.
            </seg>
            <seg n="3b573e50">
              Myndigheten för ungdoms- och civilsamhällesfrågor – svårt namn
              – har också uppdraget att följa upp ungdomars levnadsvillkor och
              utveckla kunskap om metoder och om vilka insatser som kan förbättra
              ungdomars levnadsvillkor, makt och inflytande. Uppdraget innebär
              att detta arbete ska nå hela landet och innefatta kommuner, landsting
              och myndigheter.
            </seg>
            <seg n="61aec230">
              Myndigheten fördelar också bidrag till barn- och ungdomsorganisationer.
              Ja, vi kan konstatera att Myndigheten för ungdoms- och civilsamhällesfrågor
              har ett mycket viktigt strategiskt uppdrag när det gäller ungdomspolitiken.
            </seg>
            <seg n="08dacce9">
              Herr talman! Vi har pratat mycket om propositionen under dagens
              debatt. Jag vill även lyfta fram några av motionerna. I betänkandet
              behandlas nämligen flera motioner som handlar om musik- och kulturskolan.
            </seg>
            <seg n="05ba2aa5">
              Den svenska musik- och kulturskolan är kommunal, styrs av kommunala
              beslut och bedrivs med kommunala resurser och avgiftsintäkter.
              De musik- och kulturskolor som finns runt om i vårt land är viktiga
              aktörer för barns och ungdomars kulturskapande. Musikskolorna
              har också, tillsammans med studieförbunden och den svenska folkbildningstraditionen,
              bidragit till det som i dag kallas det svenska musikundret.
            </seg>
            <seg n="5677303d">
              Metoderna att förmedla och inspirera till musik eller andra konstarter
              skiljer sig från kulturskola till kulturskola.
            </seg>
            <seg n="2f59b6da">
              Jag tänker exempelvis på orkesterskolan i Nykvarn där barn spelar
              i orkester redan från början, innan de ens lärt sig instrumentet
              på riktigt. Vilken glädje det är när alla barnen gemensamt skapar
              musik! Eller ta kulturskolan i Sundsvall, där man kan få undervisning
              i muntligt berättande och kreativt skrivande. Och i Norrtälje
              kommun kan man välja mellan att gå i den kommunala kulturskolan,
              Roslagens Kulturskola, eller den i fristående verksamheten Rimbo
              Kulturskola.
            </seg>
            <seg n="de8d07c5">
              Musik- och kulturskolorna ser alltså olika ut i olika kommuner,
              såväl till struktur som till verksamhet.
            </seg>
            <seg n="65c95ac9">
              Men så finns det också några kommuner som enligt Smok, Sveriges
              Musik- och Kulturskoleråd, inte har en kommunalt finansierad musik-
              och kulturskola. År 2011 var det enligt den statistiken elva kommuner
              som helt saknade kommunalt finansierad musik- och kulturskola.
              Glädjande nog har det antalet enligt Smok i dag minskat till bara
              sju kommuner som saknar musik- och kulturskola. Jag hoppas att
              den trenden fortsätter.
            </seg>
            <seg n="b306910b">
              Ansvaret för musik- och kulturskolorna ligger alltså hos kommunerna,
              och verksamheten ser olika ut i olika kommuner. Man har valt olika
              modeller och olika innehåll. Friheten att skapa sin egen kulturskola
              har också gett resultat.
            </seg>
            <seg n="ebf03be6">
              Om man skulle likrikta kommunernas musik- och kulturskolor, vilket
              skulle bli följden om man lagstiftade i frågan, skulle det vara
              förödande för denna utveckling. Kommunernas historiska möjlighet
              och frihet att utveckla verksamheten genom det kommunala självstyret
              är en viktig del i kulturskolornas framgång.
            </seg>
            <seg n="d0b81a70">
              Det är självklart viktigt att lära sig av hur andra kommuner
              gör och även att samarbeta för en ännu bättre utveckling och en
              ännu bättre musik- och kulturskola. Här gör Smok, alltså Sveriges
              Musik- och Kulturskoleråd, en mycket viktig insats.
            </seg>
            <seg n="d06d357e">
              Herr talman! En annan viktig insats för barns och ungdomars möjlighet
              till kontakt med kultur och att utöva kultur är Skapande skola.
              Att få ta del av men kanske ännu mer att få utöva kultur ger otroligt
              mycket.
            </seg>
            <seg n="1ce90a15">
              Men det är inte bara det kulturella skapandet i sig som utvecklas
              när ett barn eller en ungdom får möjlighet att ta del av skapande.
              Oberoende av om det är genom att skriva, måla, dansa, spela musik
              eller något annat kulturellt uttryck utvecklas individen på många
              sätt.
            </seg>
            <seg n="00184514">
              Att få utveckla sin talang i en kulturell verksamhet stärker
              barnets tro på sig själv och förståelse för andra. Utvärderingar
              av Skapande skola visar bland annat hur barns och ungas delaktighet
              och inflytande utvecklas när kulturen får ta plats i skolan.
            </seg>
            <seg n="bb4af6a1">
              I Kulturrådets uppföljning visar man på att insatserna också
              har bidragit till ett förbättrat samarbetsklimat på skolorna och
              till att elevernas självkänsla och självförtroende har stärkts.
              Det är något som jag själv kunde se i de klasser och på de skolor
              där jag för flera år sedan hade förmånen att få jobba med dans
              och sånglekar.
            </seg>
            <seg n="dbf36f8a">
              Jag tänker till exempel på hur dansen förde samman en träningsskoleklass
              med en mellanstadieklass. Det fanns mobbningstendenser mellan
              klasserna som efter bara några tillfällen försvann och byttes
              mot kamratskap – genom dans och kultur. Jag tänker också på den
              mobbade killen som de andra till och med spottade på när de gick
              förbi honom på väg in i salen där de skulle dansa. De kallade
              honom fula ord och skrek högt åt honom. Men efter tre danstillfällen
              hade den här killen blivit tjejernas favorit och vunnit killarnas
              respekt – efter tre tillfällen med dans. Det var enligt tjejerna
              för att det var han som kunde dansa bäst.
            </seg>
            <seg n="a68d9d59">
              Jag är övertygad om att många av de professionella kulturarbetare
              som genom Skapande skola har fått möjligheten att utveckla sig
              själva och sitt arbete och inte minst utveckla eleverna i skolan
              där de arbetar har liknande berättelser att dela med sig av. För
              kultur är viktigt. Så är det bara.
            </seg>
            <seg n="9f1bff19">
              Med det, herr talman, vill jag yrka bifall till förslaget i utskottets
              betänkande.
            </seg>
          </u>
          <note type="speaker" n="1850da91">
            Anf. 74 LARS OHLY (V) replik:
          </note>
          <u who="lars_ohly_9f9bb3" xml:id="i-6b5e40722126b96e-5" n="8e5cbd4a">
            <seg n="37c4c01d">
              Herr talman! Visserligen var Per Lodenius inte med i Skövde och
              den mycket trevliga samvaro vi hade där när Sveriges musik- och
              kulturskolor bjöd in. Det var Ulrika Carlsson från Centerpartiet
              som var med i den debatten. Men jag räknar med att de som företräder
              ett parti i en debatt verkligen företräder partiet, så jag räknar
              med att Ulrika Carlsson talade även för Per Lodenius räkning.
            </seg>
            <seg n="d157ee10">
              Hon var väldigt tydlig med att det behövs en nationell strategi
              för kulturskolan. Hon hade kanske invändningar i fråga om vem
              som ska göra den, hur den ska se ut, vad den ska innehålla och
              sådant, men det fanns inget tvivel om att Centerpartiet i det
              forumet var tydligt med att det behövs en nationell strategi för
              kulturskolan.
            </seg>
            <seg n="d8b3fef0">
              Nu har jag ett erbjudande till Per Lodenius: Han kan få stödja
              reservation 22. Det kostar ingenting, mer än möjligtvis förlorat
              anseende om han väljer att inte göra det. Den reservationen säger
              nämligen att det nu behövs en nationell strategi för kulturskolan
              – precis det som Centerpartiet i ett annat forum har sagt sig
              stå för. Så varsågod, Per Lodenius!
            </seg>
          </u>
          <note type="speaker" n="06fb72b8">
            Anf. 75 PER LODENIUS (C) replik:
          </note>
          <u who="per_lodenius_87c57d" xml:id="i-49c682caea1c63ed-1" n="6245f4b1">
            <seg n="b5d00b4f">
              Herr talman! Jag hade som sagt inte möjlighet att vara med i
              Örebro. Ulrika Carlsson företrädde Centerpartiet där. Jag kan
              alltså inte veta exakt vad som sades där.
            </seg>
            <seg n="414f16c2">
              Visst är kulturskolan viktig ur ett nationellt perspektiv, och
              Smok gör också mycket arbete. Man har också gjort ett arbete tillsammans
              med SKL, där man har tittat på hur man kan utveckla kulturskolan.
              Jag kan tänka mig att det är detta som Ulrika Carlsson menade
              med en nationell strategi, alltså att man tillsammans med olika
              organisationer tar fram en strategi för hur det ska se ut.
            </seg>
            <seg n="684a1c2e">
              Det jag nämnde var att jag inte kan se att lagstiftning skulle
              göra något gott för kulturskolan i det här fallet. Däremot behövs
              fortsatt samarbete, och det sade jag också i mitt anförande. Smok
              gör mycket bra arbete, och jag förutsätter att man fortsätter
              det arbetet tillsammans med exempelvis SKL. Många kommuner är
              medlemmar i Smok.
            </seg>
          </u>
          <note type="speaker" n="5667776e">
            Anf. 76 LARS OHLY (V) replik:
          </note>
          <u who="lars_ohly_9f9bb3" xml:id="i-6b5e40722126b96e-6" n="8e5cbd4a">
            <seg n="61d1bdd7">
              Herr talman! Det var nog tur att det var Ulrika Carlsson och
              inte Per Lodenius som åkte på konferensen, för den var i Skövde
              och inte i Örebro.
            </seg>
            <seg n="6c42ae8f">
              När Ulrika Carlsson var där räknar jag med att hon ändå företrädde
              Centerpartiet. Hon var väldigt tydlig med att det behövs en nationell
              strategi. Det är inte samma sak som en lagstiftning om att det
              exempelvis ska finnas kulturskola i alla kommuner. Det har vi
              en annan reservation om. Den behöver Per Lodenius inte stödja,
              för jag har aldrig hört att Centerpartiet har uttalat stöd för
              det. Däremot har ni uttalat stöd för en nationell strategi. Ni
              tycker att det behövs en sådan, åtminstone enligt vad Ulrika Carlsson
              sade på konferensen. Eller var det något som hon sade bara för
              att bli populär i det forumet? Det vore ju för hemskt!
            </seg>
            <seg n="6b978c50">
              Jag räknar som sagt med att hon talar för Centerpartiet. Därför
              kvarstår mitt erbjudande: Rösta på reservation 22!
            </seg>
          </u>
          <note type="speaker" n="fe3e2237">
            Anf. 77 PER LODENIUS (C) replik:
          </note>
          <u who="per_lodenius_87c57d" xml:id="i-49c682caea1c63ed-2" n="6245f4b1">
            <seg n="1cf70637">
              Herr talman! Förlåt, Skövde ska det vara. Det är jag och kungen
              som brukar ta fel på orter på det sättet.
            </seg>
            <seg n="8cc121b9">
              Jag kan inte säga mer än jag sade nyss. Jag var själv inte med
              i Skövde och vet inte exakt vad Ulrika sade där. Men jag tror
              att det behövs ett samarbete mellan Smok, SKL med flera just för
              att se hur man kan jobba vidare och dela med sig av kunskap om
              kulturskolan.
            </seg>
            <seg n="aa49e7ce">
              Jag var också tydlig med att den ser olika ut i olika delar av
              landet och i olika kommuner. Jag vill också att det ska fortsätta
              vara så. Varje kommun har sina egna speciella förutsättningar
              och möjligheter att skapa en unik kulturskola som utvecklar barnen
              och ungdomarna.
            </seg>
          </u>
          <note type="speaker" n="3e5e7626">
            Anf. 78 ISAK FROM (S) replik:
          </note>
          <u who="isak_from_c7c532" xml:id="i-9acee551505652a7-5" n="5d7ffadc">
            <seg n="069ffc4d">
              Herr talman! Jag tar chansen att fråga Per Lodenius lite om Centerpartiets
              politik. Nu har vi haft Centerpartiet i regeringen i snart åtta
              år. MUCF:s, tidigare Ungdomsstyrelsens, Fokus 14 visar att det
              är unga i glesbygdskommuner och i förortskommuner som tycker sig
              ha sämst möjlighet till inflytande och delaktighet i samhällsutvecklingen.
              De som tycker sig ha mest och bäst möjligheter är barn och unga
              som bor i och omkring storstäderna. Hur kan detta komma sig?
            </seg>
            <seg n="d0025eb2">
              Per Lodenius höll ett långt anförande om Skapande skolas förträfflighet.
              Det har också visat sig på vissa håll, där man har upparbetat
              fungerande kanaler för att ta del av statsbidraget. Men även där
              visar det sig att skolor i glesbygdskommunerna och förortskommunerna
              inte har haft möjlighet att ta del av detta i samma utsträckning
              som de i och omkring de större städerna. Hur kan det komma sig
              att det är så efter åtta år med Centerpartiet i regeringen?
            </seg>
          </u>
          <note type="speaker" n="b5e143da">
            Anf. 79 PER LODENIUS (C) replik:
          </note>
          <u who="per_lodenius_87c57d" xml:id="i-49c682caea1c63ed-3" n="6245f4b1">
            <seg n="773dabae">
              Herr talman! Vi måste fortsätta jobba med hur ungdomar ska få
              mer inflytande. Det är ett prioriterat område för Centerpartiet.
              Vi tittar också på vad som står i propositionen Fokus på unga
              . Den nya myndigheten, som förut hette Ungdomsstyrelsen, ska se
              hur ungdomar över hela landet ska kunna få inflytande och möjligheter
              att påverka. Det står i propositionen, och det är detta vi ska
              anta här. Självklart är detta en viktig del som vi ska jobba vidare
              med.
            </seg>
            <seg n="a2dce95f">
              Skapande skola är fortfarande något relativt nytt för skolorna
              att ta del av. Vi ser dock varje år ett stadigt ökande antal skolor
              som tar del av Skapande skola. Också Skapande skola fungerar på
              frivillig bas, och där måste man jobba vidare för att det ska
              få effekt. Fler och fler skolor i fler och fler kommuner tar del
              av Skapande skola, även på landsbygden. Vi är alltså på helt rätt
              väg.
            </seg>
            <seg n="08cb9929">
              Vi ska jobba vidare med att utveckla Skapande skola, få fler
              skolor att delta och jobba utifrån förutsättningarna på den enskilda
              orten, på den enskilda skolan och hos de kulturarbetare man samarbetar
              med. Detta arbete fortgår. Jag ser verkligen fram emot hur fler
              och fler skolor, även på landsbygden, tar del av Skapande skola.
            </seg>
          </u>
          <note type="speaker" n="ba3a889f">
            Anf. 80 ISAK FROM (S) replik:
          </note>
          <u who="isak_from_c7c532" xml:id="i-9acee551505652a7-6" n="5d7ffadc">
            <seg n="f59856a2">
              Herr talman! Detta med inflytandet hänger intimt ihop med övrig
              politik. Sverige har den största urbaniseringen i hela EU. Vi
              har alltså starkast centraliseringspolitik samtidigt som vi har
              haft Centerpartiet i regeringen i åtta år. För mig går detta inte
              ihop.
            </seg>
            <seg n="ce9182b9">
              Hur ska man kunna få hela landet att leva? Hur har man möjlighet
              att få utbildning i hela landet? Hur har man möjlighet att få
              bostad i hela landet? Hur har man möjlighet att få sin försörjning
              i hela landet? De frågorna hänger intimt ihop med frågan hur man
              kan få inflytande. Det är därför unga i glesbygdskommunerna känner
              sig utan inflytande, för det finns bara en väg för dem, och det
              är flyttlassets väg. Så är det efter åtta år med Centerpartiet
              i regeringen. Det är dåligt.
            </seg>
            <seg n="15c4ae95">
              När det gäller Skapande skola kan man inte säga att det är ett
              nytt projekt längre. Det har pågått under längre tid, och då måste
              det finnas en aktiv plan för hur alla elever ska kunna ta del
              av det. I dag är det 56–60 procent av eleverna som tar av detta
              som är den stora kulturpolitiska reformen. Man utestänger alltså
              40 procent, eller de kunde inte vara med för att de gick i fel
              skola, bodde i fel landsända eller hade fel lärare, men det är
              inte regeringens fel!
            </seg>
          </u>
          <note type="speaker" n="46384657">
            Anf. 81 PER LODENIUS (C) replik:
          </note>
          <u who="per_lodenius_87c57d" xml:id="i-49c682caea1c63ed-4" n="6245f4b1">
            <seg n="3296a999">
              Herr talman! När vi gör reformer där vi skapar möjligheter säger
              man att vi utestänger. Jag håller inte med om den beskrivningen.
            </seg>
            <seg n="67ece158">
              Hela landet ska leva. Inflytande är viktigt. Arbete är viktigt.
            </seg>
            <seg n="56e48721">
              Med en socialdemokratisk regering skulle färre ungdomar få möjlighet
              till arbete. I de branscher där ungdomar i dag jobbar – restaurangbranschen
              och turistnäringen är ofta första steget in på arbetsmarknaden
              – vill Socialdemokraterna sätta in en dubbelstöt. Man vill höja
              arbetsgivaravgifterna, höja momsen på lagad mat och ta bort möjligheten
              för företag att anställa ungdomar. Det drabbar småföretag på landsbygden.
              Det är där vi skapar arbete för ungdomar.
            </seg>
            <seg n="ca7ae0f1">
              Det är detta det handlar om: Ska man ha möjlighet att bo kvar
              och kunna få arbete på landsbygden, eller ska man behöva flytta
              till andra områden? Centerpartiet har alltid jobbat för landsbygden
              och kommer att fortsätta med det. Den här regeringen skapar otroligt
              mycket när det gäller möjligheten för ungdomar och alla andra
              att bo, verka och leva på landsbygden.
            </seg>
          </u>
          <note type="speaker" n="3267d8cc">
            Anf. 82 ROLAND UTBULT (KD):
          </note>
          <u who="roland_utbult_1b344d" xml:id="i-fc3f77807b5e5d88-0" n="b4d98212">
            <seg n="37c38c84">
              Herr talman! Jag vill börja mitt anförande med att lyfta blicken
              och se att vi är en del av ett större sammanhang. Demokratin måste
              vinnas i varje ny generation, och freden måste också vinnas i
              varje ny generation.
            </seg>
            <seg n="bee59183">
              Varken demokratin eller freden är självklarheter. Vi måste ställa
              upp för det och kämpa för det. FN:s vice generalsekreterare Jan
              Eliasson sade i sitt nationaldagstal: Sverige är en del av världen
              – men världen är också en del av Sverige. Ett öppet och utåtvänt
              Sverige är ett rikare Sverige. Hemma och ute flyter samman.
            </seg>
            <seg n="a86ff4f5">
              Det är en fråga om framtiden i Sverige för alla barn och ungdomar,
              också för dem som har kommit hit från sargade byar i krigshärjade
              områden. Många av dem har förlorat familjemedlemmar och funnit
              en fristad här i Sverige.
            </seg>
            <seg n="cf2abc9d">
              Jag vill framföra en liten visa med stort innehåll som jag tycker
              illustrerar detta på ett väldigt bra sätt. Den är skriven av Cornelis
              Vreeswijk och heter Telegram för en bombad by .
            </seg>
            <seg n="76bbb436">
              Fru talman! Betänkandet Fokus på unga som vi debatterar i dag
              innehåller flera viktiga delar. Tidigare mål ersätts av ett nytt
              mål för alla statliga beslut och insatser som rör ungdomar mellan
              13 och 25 år. Målet handlar om att ungdomar ska ha goda levnadsvillkor,
              makt att forma sina liv och inflytande över samhällsutvecklingen.
            </seg>
            <seg n="79ad1c3e">
              Regeringen föreslår att ungdomspolitiken ska vara sektorsövergripande,
              vilket betyder att den sträcker sig över områden som utbildning,
              arbete, försörjning, bostad, hälsa, inflytande, kultur och fritid.
              Nytt är också att alla insatser som rör ungdomar bör ha ett ungdomsperspektiv.
            </seg>
            <seg n="295569f1">
              Dessutom presenteras ett ungdomspolitiskt handlingsprogram för
              perioden 2014–2017 med insatser inom tre prioriterade områden:
              ungdomars inflytande, egen försörjning och psykisk hälsa.
            </seg>
            <seg n="6cda86bb">
              Till sist föreslås ändringar i skollagen. Det så kallade informationsansvaret
              för icke skolpliktiga ungdomar förtydligas och kallas i stället
              aktivitetsansvar för ungdomar. Ansvaret innebär att kommunerna
              har i uppgift att erbjuda de ungdomar som berörs lämpliga individuella
              åtgärder som i första hand ska motivera till utbildning. Tyngden
              läggs alltså på handling, inte bara på information.
            </seg>
            <seg n="4741111f">
              Låt mig kommentera en del av förslagen. Vi inom Kristdemokraterna
              har ett fokusområde som är barns och ungdomars uppväxtvillkor.
              Vi har en hel politik för detta område, och intentionerna i detta
              betänkande överensstämmer med vårt program. Vi tror att det är
              grundläggande att ungdomar får en bra start i livet. Det är vi
              naturligtvis inte ensamma om att tycka, men vi har lite olika
              vägar dit, vilket vi hört i dagens debatt.
            </seg>
            <seg n="69e2425d">
              Vi vill till exempel att föräldrar själva ska bestämma över sin
              familjesituation när det gäller föräldraledigheten. Vi vill också
              underlätta för familjer med svag ekonomi på olika sätt, bland
              annat genom fritidspengen som startar den 1 juli liksom höjt bostadsbidrag
              för familjer med hemmavarande barn.
            </seg>
            <seg n="1931663a">
              Ungdomar är olika. De är olika typer. Jag såg en ung man med
              en t-shirt en dag där det stod: Jag är inte min typ. Ibland kan
              det vara svårt att hitta sin identitet när man är ung, det har
              vi hört flera här berätta i dag.
            </seg>
            <seg n="469fc84c">
              Det är oerhört viktigt att man har ett inflytande och att man
              känner att man är en del av ett sammanhang. Den kände psykologen
              Aaron Antonovsky menar till och med att känslan av sammanhang,
              kasam som det ibland kallas, är livets mening, att inte känna
              sig utanför utan uppleva att man är en del av något som är större
              än en själv. Detta sammanhang ska, enligt Antonovsky, vara hanterbart,
              begripligt och meningsfullt.
            </seg>
            <seg n="792145a1">
              Regeringen gör mycket på olika områden med fokus på unga. På
              bostadspolitikens område har regeringen under bostadsminister
              Stefan Attefall, tillika kristdemokrat, bland annat underlättat
              byggandet av bostäder för unga och studenter. Regeringen har också
              på olika sätt underlättat för ungdomar att komma in på arbetsmarknaden
              genom sänkt arbetsgivaravgift för unga upp till 25 år och sänkt
              restaurangmoms.
            </seg>
            <seg n="44233f5a">
              Men det finns mer att göra. Många unga har svårt att komma in
              på arbetsmarknaden, och arbetslösheten bland ungdomar är fortsatt
              hög och har i hög grad påverkats av den ekonomiska krisen som
              började runt 2008.
            </seg>
            <seg n="44d88b16">
              Fru talman! Tre av fyra unga ser positivt på sin framtid, enligt
              en studie från 2013 utförd av Ungdomsstyrelsen. Men rapporten
              Ung idag 2013 visar att levnadsvillkoren i många avseenden är
              fortsatt problematiska och i vissa fall har försämrats.
            </seg>
            <seg n="ed2640cc">
              Det finns ungdomar som av olika anledningar hamnar i en utsatt
              situation. Kommunen har ett stort ansvar för dessa ungdomar. När
              det gäller dem under 20 år som inte går i gymnasieskolan ska hemkommunen
              löpande under året hålla sig informerad om hur de är sysselsatta.
              I Uddevalla kommun, där jag bor, finns det redan ett samarbete
              mellan kommunen och Arbetsförmedlingen där man kontaktar eleven
              så att denne kommer in i en åtgärd.
            </seg>
            <seg n="b0b0b149">
              Också huvudmännen i gymnasieskolor och gymnasiesärskolor får
              ökat ansvar att åtgärda om en elev är frånvarande i betydande
              utsträckning. Man kan vara frånvarande på olika sätt, men jag
              förutsätter att här menas fysisk frånvaro. Denna typ av interventioner
              är viktiga och till gagn för elevernas framtid.
            </seg>
            <seg n="1afeb892">
              I elevhälsan tar man snabbt tag i elevers situation när en mentor
              eller en klassföreståndare ser att det håller på att gå snett.
              Hemmet ska kontaktas direkt, och om det inte blir bättre ska någon
              ur elevhälsan ta över ansvaret. Vi kristdemokrater vill se en
              ökad satsning på elevhälsan.
            </seg>
            <seg n="fe8213d0">
              Fru talman! När jag möter gymnasieklasser som besöker riksdagen
              brukar jag säga att det finns ett pris att betala om man vill
              nå ett mål. Man måste alltid göra en uppoffring om man vill nå
              sina drömmar och uppsatta mål.
            </seg>
            <seg n="3ab24d92">
              Jag är inte så säker på att detta går in i ungdomarnas tankevärld.
              Ungdomar har i alla tider, även jag på min tid, varit upptagna
              av den situation som de befinner sig i just nu.
            </seg>
            <seg n="c5da7dbc">
              Flera i debatten har menat att regeringen är både passiv och
              har sänkt ambitionerna. Jag har en bakgrund i socialutskottet
              och skulle vilja påminna om barnkonventionen. Den ratificerades
              och togs in i hantering av rättsbegrepp och så vidare för ungefär
              20 år sedan. Den gjordes inte till svensk lag, men den ratificerades
              och har transfererats under dessa decennier.
            </seg>
            <seg n="a9ffbfe4">
              Regeringen har haft barnkonventionen som ett viktigt medel för
              påverkan på svensk rätt, även om svensk lag i dag gäller över
              barnkonventionen. Kristdemokraterna har som ambition att barnkonventionen
              så småningom ska göras till svensk lag, och då kommer den att
              sättas över nuvarande svensk lag.
            </seg>
            <seg n="7e2e5eeb">
              Barn- och äldreminister Maria Larsson har gjort stora insatser
              här. Vad står det då när man transfererar barnkonventionen in
              i svensk lag? Det står att barn och unga ska ha en god levnadsstandard,
              bästa möjliga hälsa, en god utbildning, trygg uppväxt, delaktighet
              i samhället och samhällets stöd och skydd.
            </seg>
          </u>
          <note n="a5b75f66">
            Jag yrkar bifall till förslaget i betänkandet och avslag på reservationen.
          </note>
          <note type="speaker" n="e90cbfca">
            Anf. 83 PATRIK BJÖRCK (S):
          </note>
          <u who="patrik_bjorck_a4bbfc" xml:id="i-09d06608f9da95d0-0" n="adfbc133">
            <seg n="afaa43a5">
              Fru talman! Den debatt vi har här i dag är kanske den viktigaste
              vi har i riksdagen. Ungas situation – ingenting kunde vara viktigare
              och ingen fråga mer angelägen. Det finns ingen politik där det
              är mer viktigt att lyckas.
            </seg>
            <seg n="eb15d391">
              Ungas situation handlar om utbildning, jobb och bostad. Därför
              är det extra tragiskt att regeringen har misslyckats kapitalt
              med just ungas situation. Man har misslyckats med skolan – resultaten
              sjunker. Man har misslyckats med jobben – arbetslösheten stiger.
              Man har misslyckats med bostäder till unga.
            </seg>
            <seg n="e67782a1">
              Arbetsmarknadsutskottet har givits möjlighet att yttra sig över
              det här betänkandet. Anledningen till det är att arbete är avgörande
              för att skapa en dräglig situation för unga. Skolan medverkar
              till att göra arbete möjligt. Arbete och den inkomst det medför
              ger unga möjlighet att starta självständiga liv och skaffa sig
              en bostad och fritid med innehåll. Därför, fru talman, är regeringens
              misslyckande med jobben centralt. Därför kommer jobben högst på
              agendan. Därför, fru talman, måste vi byta politik och regering,
              och vi måste låta arbetslösa och bostadslösa unga få byta sina
              liv.
            </seg>
            <seg n="767c7a8b">
              Alldeles för många ungdomar sitter fast i arbetslöshet. De senaste
              åren har ungdomsarbetslösheten fått orimliga proportioner. Den
              politik regeringen har fört har slagit fel, statistiken pekar
              åt fel håll, ungdomsarbetslösheten har bitit sig fast kring 20
              procent – högre än i jämförbara länder i Europa – och antalet
              långtidsarbetslösa ungdomar har nästan tredubblats sedan regeringen
              Reinfeldt tillträdde.
            </seg>
            <seg n="e89b5cbe">
              Situationen är sådan i Sverige att tre regioner beviljas särskilt
              stöd från EU för att hjälpa regeringen att ta sig ur sitt misslyckande.
              Regeringen har satt Sverige i en situation där man får bidrag
              från EU för att lyckas med det man absolut inte får misslyckas
              med: ungdomarna, jobben och ungdomsarbetslösheten.
            </seg>
            <seg n="f26e013c">
              Man har skurit ned på vuxenutbildning, arbetsmarknadsutbildning
              och utbildningsplatser på universitet och högskolor trots att
              rekordmånga ungdomar inget hellre vill än att läsa vidare.
            </seg>
            <seg n="27bf33e9">
              Vad är då alternativet till regeringens politik? Det är naturligtvis
              en politik som hanterar de verkliga problem vi står inför.
            </seg>
            <seg n="e5e6082d">
              Om man kan konstatera, fru talman, att den minsta gemensamma
              nämnaren bland långtidsarbetslösa ungdomar är att de saknar gymnasieutbildning
              måste man naturligtvis föra en politik som ger dessa ungdomar
              gymnasieutbildning. Allt annat är ansvarslöst.
            </seg>
            <seg n="36a8e00e">
              Om man kan konstatera att gymnasieutbildning i dag är att betrakta
              som grundutbildning och att arbetsgivarna anser att den som inte
              har gymnasieutbildning inte är färdigutbildad eller anställbar
              måste man naturligtvis göra gymnasiet obligatoriskt.
            </seg>
            <seg n="89aeee15">
              Om vi har en dålig matchning på arbetsmarknaden måste självklart
              studie- och yrkesvägledning vara något man lyfter fram och driver.
            </seg>
            <seg n="4eb9e465">
              Om vi har ungdomar som går arbetslösa får vi inte slösa bort
              en timme – än mindre en dag eller tre månader. De måste naturligtvis
              ha insatser omedelbart, inte den låtgåpolitik som präglar riksdagens
              syn på ungdomar i dag.
            </seg>
            <seg n="4eac8d84">
              Vi socialdemokrater skulle garantera ungdomar stöd från första
              dagen. Vi garanterar en politik där 90 dagar är den absolut bortre
              gränsen innan man har ett riktigt jobb och utbildning, gärna ihop
              med praktik. Det är skillnaden.
            </seg>
            <seg n="381f5ea0">
              Vi har en situation där inte bara arbetslösheten stiger utan
              även antalet lediga jobb och vakansgraden – det finns inget tydligare
              bevis på en politik som har misslyckats, fru talman. I detta fall
              måste vi självklart erbjuda ungdomar att ta del av bristyrkesutbildning
              och utbilda sig till de jobb som finns.
            </seg>
            <seg n="d7c1c101">
              Enligt Svenskt Näringsliv är det närmare hundra tusen arbeten
              i befintliga företag som inte blir gjorda eftersom regeringen
              har misslyckats med sin skola, sin arbetsmarknadspolitik och sin
              arbetslöshetsbekämpning – nästan hundra tusen arbeten. Alla som
              har befunnit sig på en arbetsplats vet att om man tillsätter de
              jobben och utför den produktionen innebär det naturligtvis att
              nya jobb skapas. Arbete skapar arbete. Insatser i produktionen
              skapar insatsvaror i ena änden och transporttjänster i den andra.
              Det skulle i sin tur skapa en helt annan situation för dagens
              ungdomar.
            </seg>
            <seg n="1df80b3c">
              Att man över huvud taget från denna talarstol kan komma med så
              många vackra ord i dag när så många unga lever i en väldigt tuff
              verklighet tycker jag är lite anmärkningsvärt.
            </seg>
            <seg n="e810973a">
              Vi socialdemokrater, fru talman, har förslag på hur man ska hantera
              den situation vi har framför oss. Vi ser problem och lägger fram
              förslag om hur vi ska lösa dem. Vi vill bygga ut högskoleplatserna
              och utbildningen för att hantera arbetslösheten, och vi vill satsa
              på de unga.
            </seg>
            <seg n="f7e7c733">
              Vi socialdemokrater har förslagen och idéerna. Vi kan ge de unga
              det hopp som kommer av utbildning, jobb och bostad. I dag har
              vi en regering som här i kammaren företräds av ledamöter som står
              handfallna, uppgivna och trötta. Det enda man har att erbjuda
              är samma politik som man har prövat i åtta år, som inte har lyckats
              och som har lett till en tredubbling av ungdomsarbetslösheten,
              sjunkande skolresultat och en katastrofal bostadssituation för
              unga.
            </seg>
          </u>
          <note n="e04d242e">
            Med detta yrkar jag bifall till reservation 12.
          </note>
          <note n="7d8808ce">
            I detta anförande instämde Lars Eriksson (S).
          </note>
          <note type="speaker" n="08fe8a5c">
            Anf. 84 BENGT BERG (V):
          </note>
          <u who="bengt_berg_48756a" xml:id="i-6da1e21a4f8c7036-0" n="1bbfa498">
            <seg n="780cd363">
              Fru talman! Det är skönt att bli gammal. Att vara ung var för
              djävligt. Det är ett litterärt citat av Hjalmar Söderberg, den
              fine Helsingforssskildraren, som skrev dessa två meningar någon
              gång för 114 år sedan.
            </seg>
            <seg n="a81c747d">
              Det kanske kan förefalla märkligt att börja ett anförande med
              en svordom, men tyvärr har Söderbergs ord giltighet även i dag,
              den 17 juni 2014.
            </seg>
            <seg n="29aae530">
              Vi debatterar betänkandet Fokus på unga, och mycket har redan
              sagts. De rödgröna reservationerna ger uttryck för en annorlunda
              och alternativ politik.
            </seg>
            <seg n="f7b767de">
              Ett grundläggande problem när vi diskuterar samhällsfrågor är
              att man alltid utgår från budget, inte från medborgarnas behov.
              Regeringen sätter den privata konsumtionen framför det samhälleliga
              ansvaret.
            </seg>
            <seg n="f55b6da7">
              Det är sänkt skatt för dem som tjänar mest – och tjänar bäst
              – på sänkta skatter, vilket betyder att stora resurser försvinner
              ur statskassan. Det är resurser som skulle kunna användas för
              att öka jämställdheten och rättvisan i samhället och som skulle
              betyda till exempel fri entré på museer runt om i landet, mer
              pengar till kulturskolan och rejäla satsningar på olika ungdomsprojekt
              i förorten och ute på landsbygden, rättvist fördelade över hela
              landet.
            </seg>
            <seg n="15b5ef37">
              Fru talman! Att vara ung i dag är allt annat än enkelt – för
              de flesta. Att få en egen bostad när man är mogen att lämna hemmet,
              att hitta en plats i utbildningen, att känna sig välkommen i samhället.
            </seg>
            <seg n="87937dc9">
              Nej, alldeles för många barn och ungdomar tvingas uppleva sig
              själva som problem, som minussiffror i budgeten. De känner med
              all tänkbar smärta: Jag behövs inte. Detta är ovärdigt ett samhälle
              som kallar sig civiliserat.
            </seg>
            <seg n="697a75b7">
              Eftersom vi i kulturutskottet nu debatterar ungdomsfrågorna är
              det rimligt att peka på kulturens roll, både för den unga människans
              utveckling och för hennes förverkligande av egna talanger, och
              peka på kulturen som ett viktigt näringstillskott för hela samhället.
            </seg>
            <seg n="bfc86e5b">
              När besparingar görs drabbas de som är svagast i samhället, och
              många av dem är unga människor. Hur livet kommer att gestalta
              sig för en ung människa beror mycket på vilken barndom och vilken
              uppväxtmiljö hon kommer från.
            </seg>
            <seg n="0dd7e71a">
              Vänsterpartiet vill skapa förutsättningar också för de sämre
              lottade. Vi vill bidra till ett stort luftrum för alla att spänna
              ut sina vingar i. Den så kallade friheten ska inte vara reserverad
              bara för dem som från början och från första blöjan växer upp
              i en välförsedd familj.
            </seg>
            <seg n="9659444f">
              Fru talman! Vi bär alla våra drömmar. Vi har alla en vilja att
              bli sedda och hörda och att förverkliga våra drömmar. Den så kallade
              kreativiteten kan ta olika riktning. Genom kulturen och konsten
              kan alla, var och en utifrån sina förutsättningar, hitta konstruktivt
              utlopp för det jag vill kalla den inre skaparkraften, det som
              leder mot ljuset, mot ett växande, mot en blomning. Men jag menar
              också att den medfödda drift som kallas kreativitet kan leda åt
              motsatt håll, nedåt, så att den som saknar stöd och omsorg hamnar
              utanför och inte bara det utan landar i det stora mörker som heter
              destruktivitet.
            </seg>
            <seg n="8395ed72">
              Fru talman! Jag har tidigare i debatten använt det gamla talesättet
              att den som sår vind får skörda storm. En plussiffra i budgeten
              som innebär en nedlagd ungdomsgård mångfaldigas i samhällsutgifter
              om och när en enda ungdom tappar riktningen och hamnar i missbruk
              och kriminalitet. Det är inte ett val som den enskilda människan
              gör mitt uppe i sin ungdom, utan det är ett val som vi politiker
              bidrar till när vi sätter någras ökade rikedom före den mänskliga
              solidariteten.
            </seg>
            <seg n="b347c848">
              Fru talman! Skolan har inte bara ett stort ansvar utan också
              stora möjligheter att välkomna unga människor in i samhället.
              Kulturens roll i skolan, humanioras plats i undervisningen och
              konstens möjlighet att tillåta olikhetens alla färger är viktiga.
            </seg>
            <seg n="6efdf6ab">
              Ibland brukar det heta: Det är bara din fantasi som sätter gränser.
              Men i de sociala sammanhangen är det tyvärr budgetprioriteringar
              som bygger murar: murar mellan dem och oss, murar mellan rik och
              fattig, murar mellan olika etniska och andra bakgrunder. Men fantasin
              kan också användas som ett verktyg för att riva dessa murar, och
              det är nödvändigt.
            </seg>
            <seg n="e6ff1809">
              På en cementvägg står det med sprejade bokstäver: Du har inte
              en chans – ta den!
            </seg>
            <seg n="6ba1e4b8">
              Vi som ansvarstagande politiker har många chanser. Låt oss ta
              dem! Låt fokus på unga inte falna med den här debatten! Låt detta
              fokus blomma upp i kommande budgetprioritering!
            </seg>
          </u>
          <note n="7702ecdb">
            Till sist, fru talman, yrkar jag bifall till reservationerna
            1, 19 och 22.
          </note>
          <note type="speaker" n="3e709fe4">
            Anf. 85 GUNILLA SVANTORP (S):
          </note>
          <u who="gunilla_svantorp_027909" xml:id="i-c00937ccbed74e8f-0" n="3d08a182">
            <seg n="88b4fc0f">
              Fru talman! Utbildningsutskottet har getts möjlighet att yttra
              sig över det viktiga område som handlar om unga, och vill jag
              förstärka Socialdemokraternas synpunkter i betänkandet.
            </seg>
            <seg n="80d0bc51">
              Det har visat sig i undersökningar att svenska ungdomar i jämförelse
              med unga i andra EU-länder är dåligt informerade om utbildningsvägar
              och jobbmöjligheter. De upplever att de saknar information och
              att de har dålig tillgång till vägledning. Så kan vi bara inte
              ha det.
            </seg>
            <seg n="94b27440">
              Vi socialdemokrater vill därför bygga ut studie- och yrkesvägledningen
              både på gymnasieskolan och på högskolor och universitet. Om vi
              lyckas ha tillräckligt många duktiga vägledare slipper näringsliv
              och offentlig verksamhet att i framtiden misslyckas med vart femte
              rekryteringsförsök. Det är väl investerade pengar, anser vi.
            </seg>
            <seg n="326e298d">
              Samhället förändrar sig hela tiden. Det kan vi inte möta genom
              att sänka kunskapskraven hos vissa av ungdomarna. Ett av våra
              stora misslyckanden genom många år, bakåt i tiden – här får regeringar
              av alla färger ta på sig ansvaret – är att vi har tillåtit ungdomar
              att misslyckas i grundskolan och sedan också i gymnasiet, om de
              ens tar sig dit. I dag håller det inte att 25–30 procent av en
              gymnasieklass inte fullföljer sina studier och att 10 procent
              misslyckas helt och hållet.
            </seg>
            <seg n="3d6db77c">
              Som Patrik sade alldeles nyss vet vi att både arbetsmarknaden
              och samhället i dag kräver att man lämnar skolan med en fullgjord
              gymnasieutbildning. Inget annat duger. Varför inte då? Därför
              att vi vet att det är de ungdomar som lämnar skolan i förtid som
              har det svårast i vuxenlivet. Arbetslösheten bland dem är mer
              än dubbelt så hög som bland dem som har en fullgjord gymnasieexamen,
              och många av dem återfinns dessutom på socialkontorens försörjningslistor
              och har aldrig fått en chans att starta sitt vuxenliv.
            </seg>
            <seg n="2a00cbe5">
              Vi menar att det måste ställas mycket hårdare krav på skolorna
              att alla ungdomar fullgör sin utbildning. Därför vill vi se en
              obligatorisk gymnasieskola för unga upp till 18 år och också ett
              utbildningskontrakt för unga under 25 år.
            </seg>
            <seg n="1bf6617b">
              Det måste vara ungdomarnas rättighet att veta att de kommer att
              klara av en gymnasieutbildning. Det ställer krav på flexibilitet
              i de verktyg som används för att nå det målet, och det ställer
              krav på uppföljning och omedelbara insatser för att ge ungdomar
              möjlighet att lyckas.
            </seg>
            <seg n="049ef901">
              Därför måste det finnas fler vägar för ungdomar att klara av
              sin examen. Där kan folkbildningen och folkhögskolorna vara en
              möjlig nyckel. Vi vet att pedagogiken i folkhögskolan många gånger
              klarar av att väcka intresset för delaktighet och engagemang i
              samhällslivet såväl som för intresse för vidare studier. Den möjligheten
              måste man få som ung, utan att först behöva misslyckas i gymnasieskolan.
              Därför vill vi utreda om det ska bli möjligt att gå direkt från
              grundskolan till folkhögskolan när det finns behov.
            </seg>
            <seg n="b7a1103a">
              I går läste jag i Expressen en krönika av Gunnar Wetterberg på
              just det temat, att vi låter ungdomar misslyckas i gymnasieskolan.
              I sin krönika tar han upp det faktum att Försäkringskassan varje
              år i sina rapporter uttrycker en oro över att antalet unga förtidspensionärer
              ökar varje år. Numera är de så många som 7 000 unga under 30 år
              varje år. Det stora flertalet av dem är unga som har misslyckats
              i gymnasieskolan.
            </seg>
            <seg n="c2fc712c">
              Han menar i sin krönika att antalet unga förtidspensionerade
              är ett kvitto på en utbildningspolitik som inte fungerar. Sedan
              har han ett resonemang om etablering av gymnasieskolor som inte
              hör till den här debatten. Men jag tycker verkligen att vi ska
              ta Gunnar Wetterbergs ord på allvar. Han är en klok person med
              mycket kompetens, och det han beskriver är ett misslyckande som
              vi inte kan tillåta fortgå. Det är för övrigt märkligt att man
              aldrig hör regeringen prata om att förtidspensioneringarna av
              unga ökar och ännu märkligare att man aldrig hör några förslag
              på åtgärder.
            </seg>
            <seg n="05c64f58">
              Det är dags att vi tar de unga på allvar och inte sorterar in
              dem i misslyckade och lyckade grupper. Alla ska ha rätt att lyckas
              i skolan. Det kräver tid, duktiga lärare och tidiga insatser i
              form av särskilt stöd när det behövs. Vi har ett gemensamt ansvar
              för att ge våra unga en bra start och möjligheter i livet. Då
              har vi också ett ansvar för att prioritera de gemensamma resurserna
              på bästa sätt. Där är skolan det allra viktigaste vi har att satsa
              på.
            </seg>
          </u>
          <note type="speaker" n="47f36679">
            Anf. 86 LARS ERIKSSON (S):
          </note>
          <u who="lars_eriksson_76ba1f" xml:id="i-74d9dff78081f970-0" n="173f6f93">
            <seg n="b0dbba42">
              Fru talman! Jag vill börja med att säga att jag instämmer helt
              i det som Isak From, Patrik Björck och Gunilla Svantorp har anfört
              i sina inlägg.
            </seg>
            <seg n="a7eefaf4">
              Fru talman! Regeringens självbild är att den har den största
              bostadspolitiska reformagendan i modern tid i vårt land. Bostadsbristen
              har ökat för varje år med nuvarande regering. Nio av tio kommuner
              uppger själva att de har brist på hyresrätter. Unga människor
              tvingas tacka nej till drömutbildningar. Och företag kan, inte
              minst på grund av ungdomars bostadsbrist, inte rekrytera arbetskraft.
              Sverige förlorar möjligheter för framtiden bara beroende på bostadsbristen.
            </seg>
            <seg n="6674cc55">
              Regeringens agerande, eller snarare brist på agerande, under
              de senaste åtta åren när det gäller de omfattande problemen på
              bostadsmarknaden och svårigheterna att få till stånd ett tillräckligt
              bostadsbyggande lämnar mycket i övrigt att önska.
            </seg>
            <seg n="8065602d">
              Vilken är regeringens lösning för de 289 000 ungdomar som i dag
              saknar en egen bostad? Bostadsbristen för såväl ungdomar och studerande
              som övriga grupper kräver politiskt initierade åtgärder för att
              byggandet av vanliga bostäder, och då med särskild tyngdpunkt
              på hyresrätter, ska öka. Sådana förslag har under flera år lagts
              fram av Socialdemokraterna här i riksdagen.
            </seg>
            <seg n="121d2db9">
              Jag förstår att regeringspartiernas företrädare i denna debatt
              ligger lågt i de bostadspolitiska diskussionerna.
            </seg>
            <seg n="cd386286">
              Det finns mer att göra, säger Roland Utbult i den här debatten.
              Det är väl dagens understatement när det gäller bostadspolitiken.
            </seg>
            <seg n="1862ee0f">
              I handlingen till denna debatt finns det, såvitt jag kan se,
              i princip två förslag från regeringen som handlar om bostadssituationen
              för ungdomar. Det som det har refererats till, alltså fler bostäder
              till unga och studenter, handlar i princip om undantag för hissar
              i bostäder. Man skulle kunna tro att denna proposition skulle
              handla om vilka åtgärder regeringen nu föreslår för att öka bostadsbyggandet
              för unga och studenter. Men denna proposition är kliniskt ren
              från den typen av förslag. Det finns ingenting i den som handlar
              om detta. Denna rubrik lämnar, precis som Roland Utbult sade,
              mycket i övrigt att önska.
            </seg>
            <seg n="06a15094">
              Regeringen har också lagt fram förslag om åtgärder som kan vidtas
              utan krav på bygglov. Det har anförts i debatterna här i kammaren
              att det är Attefallshusen som är regeringens lösning på problemen
              med bostadsbristen för ungdomar, det vill säga att ungdomar ska
              bo i ett Attefallshus på sina föräldrars eller någon annans tomt.
              Det är alltså där man ska börja sin bostadskarriär på den svenska
              marknaden.
            </seg>
            <seg n="6ba308e2">
              Det är i princip dessa två propositioner som regeringen har lagt
              fram i den här kammaren som är lösningen på dessa problem.
            </seg>
            <seg n="a2d008ea">
              Vi socialdemokrater föreslår en byggbonus för byggande av små
              hyresrätter och studentlägenheter. Vi föreslår även en särskild
              tillväxtmiljard för de kommuner som nu bygger hyresrätter. Det
              är, enligt oss, bättre än det förslag som regeringen har, det
              vill säga att denna miljard ska gå till landets rikaste kommuner.
              Kortfattat tycker vi att staten ska stimulera till ett ökat bostadsbyggande.
              Vi tycker att det är statens uppgift att vara med och göra det.
              Det måste vara fler som tillsammans hjälps åt för att komma till
              rätta med bostadsbristen.
            </seg>
          </u>
          <note type="speaker" n="8b538e74">
            Anf. 87 ROLAND UTBULT (KD) replik:
          </note>
          <u who="roland_utbult_1b344d" xml:id="i-fc3f77807b5e5d88-1" n="b4d98212">
            <seg n="7b4c3758">
              Fru talman! Det var intressant att vi hamnade i en bostadspolitisk
              debatt. Det är naturligtvis också en del av problematiken kring
              ungdomspolitiken, precis som också Patrik Björck var inne på.
            </seg>
            <seg n="0ffc086c">
              Det som jag vänder mig mot i ditt anförande, Lars Eriksson, är
              att du förringar Attefallshusen. Jag har hört er göra det ganska
              mycket. Vi menar inte att de är lösningen på problemen för ungdomar
              att få bostäder. Men de är möjligen en del av det hela.
            </seg>
            <seg n="b2784f5e">
              När vi tog upp detta i civilutskottet sade Socialdemokraterna
              bara usch och fy. Det här tyckte ni inte om. Men sedan gick ni
              ändå med på det. Ni tycker alltså inte att det är helt fel. Jag
              tror att det beror på att det här är någonting som människor egentligen
              tycker är ganska bra.
            </seg>
            <seg n="a9e878ca">
              Jag skulle vilja att du kommenterar detta lite grann och om du
              inte tror att Attefallshusen kommer att ha något slags funktion
              framöver.
            </seg>
            <seg n="94a28ca3">
              När friggeboden presenterades framfördes det mycket kritik. Vid
              omröstningen i kammaren blev det 162 mot 162, och det var faktiskt
              lotten som fick avgöra den gången. Då sade en socialdemokrat att
              det var en skenreform som snarare skulle förvärra det som den
              är avsedd att bekämpa, nämligen byråkratin.
            </seg>
            <seg n="b1315acc">
              Kan du inte se någonting positivt i att det ges frihet för människor
              att få förverkliga en del av sina drömmar genom Attefallshusen
              och att man i viss mån låter ungdomar få tillträde till en bostad?
            </seg>
          </u>
          <note type="speaker" n="455fdbc2">
            Anf. 88 LARS ERIKSSON (S) replik:
          </note>
          <u who="lars_eriksson_76ba1f" xml:id="i-74d9dff78081f970-1" n="173f6f93">
            <seg n="45dc5318">
              Fru talman! Tänk vad skönt det skulle vara den dag som Roland
              Utbult utbrister i dessa frihetstermer när det gäller ungdomars
              möjligheter att skaffa sig en hyresrätt. Den dagen har vi i denna
              kammare fortfarande inte sett.
            </seg>
            <seg n="dd84968b">
              Vi socialdemokrater är inte alls motståndare till Attefallshusen.
              Men till skillnad från regeringen har vår ingång i denna diskussion
              inte varit att Attefallshusen är en lösning när det gäller ungdomars
              situation på svensk bostadsmarknad. Ni bygger nu hela er bostadspolitik
              på dessa två reformer. Ni bygger er bostadspolitik på att ungdomar
              ska flytta in i Attefallshusen.
            </seg>
            <seg n="9614f943">
              Det finns 289 000 bostadslösa ungdomar i Sverige. Hur många av
              dessa ungdomar räknar ni med ska få en bostad genom denna reform?
              Ni måste ha en idé om vart ni är på väg med bostadspolitiken.
              Ni föreslår Attefallshusen. Ni är fullt medvetna om att det är
              289 000 ungdomar som i dag saknar en bostad. Men ni är helt oförmögna
              att tala om hur många ungdomar ni räknar med att man ska kunna
              dra av från dessa 289 000 till följd av den reformen. Vi har efterlyst
              det tidigare i denna kammare men aldrig fått något svar på det.
              Ni måste ha en idé med de reformer som ni lägger fram och på vilket
              sätt de ska ge ungdomar ett ökat tillträde till bostäder. Ni har
              fortfarande inte presenterat detta. Det är ingen som vet vad dessa
              reformer beräknas ge i form av nya bostäder. Där är ni faktiskt
              svaret skyldiga till landets ungdomar.
            </seg>
            <seg n="57337bc7">
              Jag har här redovisat vilka förslag vi har. Vi är helt öppna
              med att staten behöver ta ett ökat ansvar för bostadsbyggandet
              i detta land. För att man ska komma till rätta med bostadsbristen
              behöver det faktiskt byggas bostäder. Det kan låta som en överraskning.
              Man kan inte lösa problemen med bostadsbristen bara genom att
              låta ungdomar ta andrahandskontrakt till marknadshyror och flytta
              in i Attefallshus på föräldrarnas tomt. Någonting mer får ni faktiskt
              komma fram med.
            </seg>
          </u>
          <note type="speaker" n="1de242f0">
            Anf. 89 ROLAND UTBULT (KD) replik:
          </note>
          <u who="roland_utbult_1b344d" xml:id="i-fc3f77807b5e5d88-2" n="b4d98212">
            <seg n="c719b46a">
              Fru talman! Frågan om marknadshyror tycker jag att vi kan lämna
              därhän eftersom det inte är aktuellt. Det vill jag klart säga.
            </seg>
            <seg n="9c76877d">
              Du vet likaväl som jag, Lars Eriksson, att bostadsproblematiken
              har funnits i några decennier. Det har byggts för lite. Man upptäckte
              i början av 2000-talet att nästan ingenting byggs. Man ställde
              frågan: Vad ska vi göra? Man försökte komma i gång. Till att börja
              med stod man ganska handfallen.
            </seg>
            <seg n="a1d5bed8">
              Attefallshusen är naturligtvis inte lösningen på bostadsproblemen,
              utan de är en del av det hela. Jag tycker dock inte att man ska
              förringa den heller. Villaägarna påstår att det kan bli 200 000
              Attefallshus runt om i Sverige. Det är möjligt att det är överdrivet,
              men en del av dem ska väl befolkas av ungdomar. Det är ett lite
              bredare tänk än bara ungdomar, men det kan vara en del av det.
            </seg>
            <seg n="1bb8cc6a">
              Regeringen har varit otroligt aktiv när det gäller försök att
              komma i gång med bostadsbyggandet, och nu ökar det. Förra året
              byggdes det lika många hyresrätter som bostadsrätter, och det
              ökar även i år. Jag ska alltså inte säga att det ser helt bra
              ut, för vi ser att det finns enorma behov runt om. Regeringen
              har i det stora hela 112 förslag när det gäller bostadspolitiken.
              Vi tror inte på det du och oppositionen tror på, Lars Eriksson,
              nämligen subventioner. Vi tror att det till stor del hamnar i
              byggherrarnas fickor.
            </seg>
            <seg n="0aeb3245">
              Sedan kan vi kanske vid ett senare tillfälle ta upp själva hyresrätten
              och den ojämlikhet som finns mellan den och bostadsrätten. Det
              är också ett problem, men det känner vi ju till. Det är nog en
              vidare diskussion än vad vi kan hinna med just här och nu.
            </seg>
          </u>
          <note type="speaker" n="a3d1f4c4">
            Anf. 90 LARS ERIKSSON (S) replik:
          </note>
          <u who="lars_eriksson_76ba1f" xml:id="i-74d9dff78081f970-2" n="173f6f93">
            <seg n="68233bc1">
              Fru talman! Jag tycker att det är intressant att Roland Utbult
              när jag lyfter fram två propositioner väljer att helt bortse från
              den som har varit det stora numret i den här kammaren när det
              gäller bostäder åt unga och studenter. Det betyder ju att det
              måste ligga någonting i det vi ändå framför som kritik mot den,
              det vill säga att det inte finns någonting där som kommer att
              lösa situationen för ungdomar på svensk bostadsmarknad.
            </seg>
            <seg n="dfa37098">
              Det är ändå på det viset att bostadsbyggandet visserligen ökar,
              men det är svårt att låta bostadsbyggandet minska utifrån det
              läge som faktiskt har varit. Fortfarande har vi dock inte tagit
              del av någon form av idéer kring vad det är för förslag regeringen
              har lagt fram under 2011, 2012 och 2013 som skulle ha medverkat
              till att det har blivit ett ökat bostadsbyggande. Det där är ju
              någonting regeringen inte kan redovisa.
            </seg>
            <seg n="7dcc0e41">
              Det är också på det viset att antalet studentbostäder i det här
              landet har varit rekordlitet under de här åren. Under regeringstiden
              har det byggts 5 879 studentbostäder, och under motsvarande tid
              med Socialdemokraterna var det 17 414. Det är ändå inte bara tur
              som är skillnaden, utan det är också huruvida man för en aktiv
              bostadspolitik eller inte som avgör om det blir fler studentbostäder
              och ungdomsbostäder. Där har ni alltså fortfarande mer att redovisa.
            </seg>
            <seg n="efed036c">
              Sedan tycker jag att det är intressant att du inte vill tala
              om marknadshyror. Nej, din partiledare är sedan nyligen ute och
              aviserar ökad marknadsprissättning på hyrorna – någonting som
              är väldigt svårt att höra i den här kammaren. Jag tycker dock
              att det är modigt att man faktiskt säger det. Centerpartiet har
              redovisat samma sak på sina stämmor, alltså att man vill se en
              ökad glidning mot marknadshyror. Det där är någonting som absolut
              inte är en lösning för Sveriges ungdomar. Ungdomar behöver nämligen
              bostäder med rimliga hyror.
            </seg>
            <seg n="a4ac9f44">
              (Applåder)
            </seg>
          </u>
          <note n="e75469de">
            Överläggningen var härmed avslutad.
          </note>
          <note n="053e352d">
            11 § Kyrkoantikvarisk ersättning och övriga kulturarvsfrågor
          </note>
          <note type="speaker" n="90d18df4">
            Anf. 91 PER SVEDBERG (S):
          </note>
          <u who="per_svedberg_b73356" xml:id="i-fc0e686e3ec35877-0" n="891eadbe">
            <seg n="cf7c6ca9">
              Fru talman! Den debatt vi nu ska ha kan man säga är en upprepning.
              Det var väl ungefär så här betänkandet såg ut i fjol också. Det
              enda som har tillkommit är en skrivelse som handlar om kyrkoantikvarisk
              ersättning, och det är en beskrivning av hur det ser ut. Därför
              tänkte jag fokusera på två av våra reservationer. Vi står naturligtvis
              bakom alla våra reservationer men väljer att lyfta fram reservationen
              om det industriella kulturarvet.
            </seg>
            <seg n="c368d544">
              Jag blev inspirerad av Ohlys anförande tidigare. Han lyfte nämligen
              fram en dimension vi faktiskt sällan talar om: Vi är väldigt specifika
              i våra sakfrågor, och vi hamnar inte jätteofta på den ideologiska
              plattformen och i de visionära resonemangen. Det kanske man inte
              heller ska göra i den här talarstolen, men jag tänker faktiskt
              ta mig friheten att göra det.
            </seg>
            <seg n="b2846a12">
              I våra reservationer pekar vi på en del brister och stora risker
              för att vi kommer att tappa stora delar av kulturarvet, både det
              industriella och det rullande. Anledningen till att vi ser det
              som ett hot i sig är, precis som många faktiskt har talat om,
              just förhållningssättet när det gäller hur vi ser på samhällsbygget.
              Gör vi det tillsammans, eller gör vi det enskilt?
            </seg>
            <seg n="c18ed07e">
              Jag är hyfsat verksam lokalt, och vår hembygdsförening har förvärvat
              ett tröskhus. Jag vet inte om jag sagt det tidigare. Det är i
              alla fall lite spännande, för i tröskhuset står det en liten maskin.
              Det är en kultändare. Det finns ett antal människor som kan fixa
              till en kultändare i dag, men de är inte så många. I takt med
              att den ideologi som nu sveper över landet får mer och mer fäste
              kommer det att bli färre och färre som väljer att engagera sig
              ideellt för att lyfta de här delarna.
            </seg>
            <seg n="b009cf0f">
              Sedan finns det några som jag, som är lite halvnördig och vill
              lära mig samt kanske kan lista ut saker själv. För samhället och
              samhällsbygget tror jag dock att det är ganska vitalt att vi tar
              vara på den historia vi bär med oss och inte lämnar saker åt sidan.
            </seg>
            <seg n="86544d1a">
              Tittar vi på det industriella kulturarvet kan vi konstatera att
              det har bolagiserats och fixats till i våra myndigheter på ett
              sådant sätt att man nästan begränsar sig själv när det gäller
              att ta vara på det egna kulturarv de enskilda myndigheterna bär.
              Det är ju en jätterisk, för helt plötsligt faller statens organisation
              i bitar, och vi tappar en stor del av det vi behöver bära med
              oss och som har byggt Sverige starkt en gång i tiden. Ett elitistiskt
              och ett egoistiskt tänk är inget kulturen och kulturarvet behöver
              ha.
            </seg>
            <seg n="48e66aea">
              Det där kan man spåra till den förra debatten. Hur långt kan
              man dra det? När faller det i bitar? Jag har en god kompis som
              brukar säga: När krubban är tom bits hästarna. Det är en fullständig
              sanning, och det innebär också att man när krubban är tom pekar
              ut någon häst som inte får något över huvud taget. Vad vill jag
              då ha sagt med detta? Jo, att det när vi bygger den typen av samhälle
              blir ett vi och de. När vi bygger den typen av samhälle blir det
              lätt att säga: Det är deras fel. Det är de som har gjort fel,
              och här har vi orsaken till att det är som det är.
            </seg>
            <seg n="d6c5ca89">
              Eftersom jag bor i den bygd jag gör vill jag ta upp raggarkulturen.
              Den känner ni till. Den är rätt spännande. Det handlar inte bara
              om att fara runt på gatorna, svarva och ha det trevligt och kul
              utan också om en del högteknologi – fast i ett historiskt perspektiv.
              Det som håller på att hända i dag är att all den här informationen
              håller på att gå om intet.
            </seg>
            <seg n="52b27823">
              Jag tycker att Sveriges riksdag och Sveriges regering behöver
              ta ganska kraftiga tag för att kunna bevara det här, både när
              det gäller fyra och när det gäller två hjul. Det gäller dessutom
              metallhjul, för backar vi bandet extra långt har vi faktiskt maskiner
              som i princip ingen kan få ordning på. Det är en jätteförlust,
              kan jag tycka.
            </seg>
            <seg n="eec2f62d">
              Man ska inte skylla på folk – det är fult att göra så – men när
              samhällsutvecklingen är som den är finns det ganska stor risk
              att vi släpper de här bitarna. Då säger vi i samma andetag att
              det inte är meningsfullt för vårt samhälle – vi behöver inte ha
              det i vårt samhälle, utan någon annan ska ta hand om det. Då kan
              man gå tillbaka till lokalplanet och titta på mängden människor
              som i dag engagerar sig ideellt för att bevara våra kulturminnen.
              De blir färre och färre. Jag är ganska säker på att anledningen
              till det är att tesen sköt dig själv och skit i andra börjar slå
              igenom alltmer. Det kommer hela samhället att drabbas av, inte
              bara kultursektorn.
            </seg>
            <seg n="169b94db">
              Till mina kamrater som sitter i regeringen säger jag: Betänk
              detta faktum när ni ska fatta beslut och tänka till om den framtida
              utvecklingen! Att bygga visionen om att ensam är stark tror jag
              är helt lönlöst och ett jättemisslyckande, så därför krävs ett
              omtag.
            </seg>
            <seg n="808137d1">
              Fru talman! Det här är mitt sista anförande i denna kammare.
              Efter att ha gjort någon typ av ideologisk utsvävning vill jag
              tacka talmännen och talmanskansliet och även kulturutskottets
              kansli. Jag vill också tacka alla mycket trevliga ledamöter som
              sitter i kulturutskottet för en otroligt fin mandatperiod.
            </seg>
            <seg n="70b684b2">
              Ni ska ha en riktigt god sommar. Ha det gott!
            </seg>
          </u>
          <note type="speaker" n="0e654b84">
            Anf. 92 TINA EHN (MP):
          </note>
          <u who="tina_ehn_94fa72" xml:id="i-bfeef793d678efc3-0" n="9b4a6d1c">
            <seg n="dd58e6fa">
              Fru talman! Det här är kulturutskottets debatt om kyrkoantikvarisk
              ersättning och övriga kulturarvsfrågor. Betänkandet bygger på
              en skrivelse från regeringen om hur vi bevarar och vårdar det
              kyrkliga kulturarvet.
            </seg>
            <seg n="5b28d4e9">
              I skrivelsen redovisas hur ersättningen har använts under perioden
              2002–2012, och den handlar om tillgängligheten till de kyrkliga
              kulturminnena, kompetens- och kunskapsfrågor och samarbetet mellan
              Svenska kyrkan och myndigheterna inom kulturmiljöområdet.
            </seg>
            <seg n="270c3ee8">
              I utskottet finns det egentligen inte så stora meningsskiljaktigheter.
              Troligtvis ser vi alla att behovet av resurser för många kyrkor
              förändras. På många håll har vi många kyrkor, men på många av
              dessa platser minskar befolkningsunderlaget. Det är i sig allvarligt
              och på många sätt en brist i politiken, skulle jag vilja tillägga.
            </seg>
            <seg n="1887f363">
              I detta ärende har vi från Miljöpartiet valt att inte lägga fram
              några egna förslag, men vi stöder en reservation som Vänsterpartiet
              har skrivit, för det är en fråga som vi har drivit sedan tidigare.
              Den handlar om att museisektorn ska införa och tillämpa ett funktionsnedsättningsperspektiv
              på samma sätt som uppdrag har getts om att tillämpa ett genusperspektiv.
            </seg>
            <seg n="5dfbe7b3">
              Jag vill särskilt lyfta fram det som jag tycker är en viktig
              ambition inom kyrkan. I skrivelsen till regeringen, Ett rum öppet
              för alla – Svenska kyrkans redovisning till regeringen angående
              de kyrkoantikvariska frågorna inför kontrollstationen 2014 , lyfter
              man fram många väsentliga perspektiv på kulturarvet. Kyrkan menar
              bland annat att delaktighet i kulturarvet kan beskrivas i termer
              av medborgarskap, rättigheter och demokrati, att alla som bor
              i Sverige har rätt till den historia som tidigare generationer
              har skapat.
            </seg>
            <seg n="94192a7f">
              Också för dem som anlänt till Sverige nyligen är tillgång till
              kyrkans kulturarv en rättighet. Här är det enligt Svenska kyrkan
              viktigt att minnas att många som kommer till Sverige redan känner
              sig hemma i kyrkans rum och att kristna över hela världen delar
              bilder, symboler och berättelser. På så vis menar Svenska kyrkan
              att man kan säga att kyrkans kännetecken, världsvid och universell,
              ger särskilda förutsättningar för gemenskap och integration i
              Sverige. Även människor med annan tro och religiös tradition söker
              sig gärna till kyrkans miljöer.
            </seg>
            <seg n="0ba37a66">
              De kyrkliga kulturminnena kan utgöra resurser för lokal och regional
              utveckling och som kulturella och sociala centrum och för upplevelsenäring,
              lokalt föreningsliv och företagande. Svenska kyrkan menar att
              de kyrkliga rummen också kan användas för konserter, teater, dans,
              konstutställningar och andra kulturevenemang.
            </seg>
            <seg n="ba47e342">
              Svenska kyrkan framhåller också att de kyrkliga kulturminnena
              är platser för sammanhållning, identitet och trygghet i bygder
              där det inte finns några andra offentliga rum att tillgå och att
              de samtidigt är pedagogiska resurser för skolor och andra utbildningsinstitutioner.
              Det här tycker jag är bra och positivt och något som jag vill
              lyfta fram.
            </seg>
            <seg n="6589d352">
              Det finns en skatt runt de kyrkliga kulturminnena. Jag kan ta
              några exempel.
            </seg>
            <seg n="6571eb90">
              Trönö gamla kyrka i Hälsingland är från 1500-talet eller kanske
              äldre. Den är väl bevarad och har fantastiska träsniderier.
            </seg>
            <seg n="cc72d9b8">
              Frösö kyrka är en fin landsortskyrka som vilar på minnet av Wilhelm
              Petersson-Berger, som vi alla känner till.
            </seg>
            <seg n="0c811ada">
              En av Bohusläns äldsta kyrkor, Svenneby kyrka i Tanums kommun,
              är från 1100-talet och med en fin klockstapel intill. Den är troligtvis
              från 1200-talet.
            </seg>
            <seg n="dc8b7c81">
              Det här är en unik kulturhistoria och ett unikt kulturarv.
            </seg>
            <seg n="5075defa">
              Kyrkobyggnaden symboliserar verkligen kulturella värden och förknippas
              med bygders historia. I ett internationellt perspektiv har Sverige,
              som få andra länder, ett stort antal välbevarade kyrkor med tillhörande
              inventarier. Det här tycker jag är väldigt spännande.
            </seg>
            <seg n="6f4632cc">
              På tal om den diskussion som jag hörde här tidigare i dag om
              vad som är konst, om kroppsdelar och nakenhet och vad som får
              avbildas nu och vad som avbildats tidigare finns det sådana avbilder
              även inom kyrkan.
            </seg>
            <seg n="e50be9c4">
              I kalkmålningarna i Tierps kyrka, på södra väggen till höger,
              träder Maria fram inför Kristus som smärtoman på sarkofagen. Hon
              håller en naken figur, själen, vid armen, bakom denna en djävul.
              Rundhyllta nakna änglabarn finns det gott om både på museer och
              i kyrkor. En omdebatterad och omtalad installation, Father and
              Son , visades i Storkyrkan.
            </seg>
            <seg n="073025f7">
              Självklart har vi rätt att bli upprörda över nakenhet, våld och
              misshandel av djur, människor eller vad som helst. Men vi kan
              och ska inte avgöra vilken konst och kultur som ska finnas var.
              Vi ska inte som politiker avgöra konstens och kulturens innehåll,
              om vi nu inte menar att vi ska göra det, för då är det viktigt
              att det kommer fram.
            </seg>
            <seg n="e14cc32b">
              Avslutningsvis ställer jag mig bakom den reservation som jag
              nämnde, reservation 2.
            </seg>
          </u>
          <note type="speaker" n="9f60c079">
            Anf. 93 MARGARETA LARSSON (SD):
          </note>
          <u who="margareta_larsson_fa13a4" xml:id="i-319c6f420a53b457-3" n="0a1b7fc3">
            <seg n="3f602409">
              Fru talman! Det är allmänt känt att sedan Svenska kyrkan och
              staten gick skilda vägar har församlingarna fått det ekonomiskt
              svårt. De ekonomiska förutsättningarna skiljer sig naturligtvis
              åt i landet, som Tina Ehn nämnde, och det är ett stort bekymmer.
              Storleken på ersättningen och förhållandet mellan denna och kyrkans
              insatser bör därför vara rimlig. Annars riskerar vi att se vårt
              kulturarv försvinna bit för bit.
            </seg>
            <seg n="5808cfb3">
              Mycket har förändrats sedan år 2000. Många församlingar tampas
              i dag med bristande medlemstal och en tröghet i systemet. Jag
              tycker därför att det känns angeläget att vi här i riksdagen tar
              ett förnyat grepp om statens och kyrkans roll, just för vårt gemensamma
              kulturarvs skull.
            </seg>
            <seg n="de3fad2d">
              Den kristna kulturen i vårt land har väldigt långa anor. Alltsedan
              Olof Skötkonungs tid har Sverige varit ett odelbart rike på kristen
              grund. På 1500-talet lämnade vi dock den katolska läran, då den
              aldrig riktigt var anpassad för det svenska kynnet. Vi antog i
              stället den lutherska tron.
            </seg>
            <seg n="68dbe7bb">
              Många generationer fostrades sedan med Luthers lilla katekes.
              Hårt arbete, flit och att göra rätt för sig har varit ledord i
              många släktled. Mycket av det tankegodset har vi med oss än i
              dag, även om inte alla är så medvetna om det.
            </seg>
            <seg n="e51a961b">
              Fru talman! Ingen annan idé och ingen annan institution har varit
              lika betydelsefull för formandet av den svenska kulturen som kristendomen
              och den svenska kyrkan. Men i våra dagar, när den svenska kyrkan
              förvandlats till en blandning av plantskola för utomparlamentariska
              aktivister och rödgrönrosa tankesmedja, känns det allt viktigare
              att bevara det kristna kulturarvet inför framtiden. Vi vill ju
              inte stå helt kulturlösa när det gäller det mer ursprungliga,
              och vi har alla rätt till vår historia.
            </seg>
            <seg n="7e1b1852">
              I alla händelser är bevarandet av det kristna kulturarvet en
              angelägenhet för alla troende såväl som icke-troende utifrån vår
              gemensamma historia, som har format vår identitet. Det gäller
              även dem som kommer hit från andra länder och har en kristen bakgrund.
              De kyrkliga kulturminnena utgör också den största samlade delen
              av det materiella svenska kulturarvet.
            </seg>
            <seg n="670559aa">
              En del av arbetet ligger naturligtvis på kyrkan, men för statens
              del bör den fördjupade utvärderingen, som är tänkt att ske först
              2019, tidigareläggas så snart som möjligt. Vid den utvärderingen
              anser vi att man bland annat bör utreda en förhöjd nivå på den
              kyrkoantikvariska ersättningen, men inte bara så att den täcker
              de faktiska behoven – det bör även inkluderas en översikt av de
              regelverk som omger ersättningen.
            </seg>
            <seg n="07005231">
              Det känns angeläget att kyrkan får möjlighet att använda ersättningen
              till administration, till det kyrkoantikvariska arbetet och till
              bevarandet av även den immateriella delen av det kristna kulturarvet.
              Andra parametrar bör vara hur fördelningsmodellen för ersättningen
              ska se ut samt kompetens och styrning på olika nivåer. Jag yrkar
              därför bifall till reservation 1.
            </seg>
          </u>
          <note type="speaker" n="a630bc39">
            Anf. 94 LARS OHLY (V):
          </note>
          <u who="lars_ohly_9f9bb3" xml:id="i-6b5e40722126b96e-7" n="8e5cbd4a">
            <seg n="b7ba4af3">
              Fru talman! Den kyrkoantikvariska ersättningen kanske inte är
              den mest uppseendeväckande fråga som diskuteras i kammaren under
              riksdagsåret. Det är inte heller en fråga med oerhört vitt skilda
              uppfattningar i de flesta fall.
            </seg>
            <seg n="3aed94a3">
              Min egen bakgrund ska jag gärna redogöra för. Jag har nämligen
              varit guide i Östra Ryds kyrka. På söndagar efter högmässan mellan
              kl. 11 och 16 stod jag till tjänst med att hålla kyrkan öppen
              och förevisa de konstföremål som finns där. Ni kan för övrigt
              gärna åka dit. Det är nära Rydboholm utanför Helsingfors. Det
              är en av de kyrkor i landet som har flest konstverk. Detta säger
              i sin tur en del om kyrkans krigiska historia. I princip alla
              dessa konstverk är nämligen krigsbyten från Braheättens härjningar
              i sydliga länder. Jag hade 10:95 kronor i timmen på den tiden,
              utan kollektivavtal. Antagligen fick jag jobbet för att jag var
              släkt med prästen.
            </seg>
            <seg n="768ef1f0">
              Den kyrkoantikvariska ersättningen tror jag inte är någon stor
              partiskiljande fråga. Kulturarvet utvecklas hela tiden, men även
              det kulturarv som finns i form av kyrkokonst och kyrkobyggnader
              är naturligtvis viktigt att bevara. Däremot finns det vissa andra
              frågor som hör till det här betänkandet och som jag skulle vilja
              lyfta fram.
            </seg>
            <seg n="d4a9b48e">
              Den första handlar om det som Tina Ehn tog upp om funktionshindersperspektivet
              för museerna. Utskottet säger att motionen delvis redan är tillgodosedd
              och att man därför inte behöver göra någonting. Men det menar
              jag är felaktigt, framför allt av det skälet att jag har erfarenhet
              av hur den här regeringen har behandlat tillgänglighets- och funktionshindersperspektivet
              på andra håll. Det finns till exempel ett stort problem med den
              proposition som har lagts fram om att bristande tillgänglighet
              ska ses som diskriminering: Så fort det bränner till och riskerar
              att kosta pengar kommer man med undantag. Det har gjort att handikapporganisationerna
              befarar att 99 procent av kulturinstitutionerna inte kommer att
              behöva uppfylla lagens krav angående bristande tillgänglighet
              som diskriminering på grund av alla de undantag som byggts in.
              Undantagen beror på att det inte får kosta för mycket pengar.
            </seg>
            <seg n="191c64f0">
              Det är på ett liknande sätt här. Ett genusperspektiv kostar inte
              så mycket, och därför kan man gå med på att det ska finnas i museernas
              verksamhet. Ett funktionshindersperspektiv skulle dock riskera
              att leda till att kostnaderna ökar. Men menar vi allvar måste
              de göra det. Ska tillgängligheten öka för människor med olika
              typer av funktionshinder måste det också få kosta. Därför är vår
              reservation nr 2 fullt relevant. Ett funktionshindersperspektiv
              bör tillföras museisektorn på samma sätt som ett genusperspektiv
              redan finns där. Jag yrkar bifall till reservation nr 2.
            </seg>
            <seg n="d3ce2179">
              Den andra fråga jag vill lyfta fram handlar om det industriella
              kulturarvet och det rullande kulturarvet. Några av er vet att
              jag har min bakgrund inom järnvägen. Jag har också faktiskt bidragit
              till vissa utställningar vid Järnvägsmuseet. Det ligger mig varmt
              om hjärtat. Problemet nu är att nedskärningar och bristande konsekvens
              i ansvarstagande har gjort att de stora industrikulturella samlingarna
              håller på att försvagas. Museerna läggs ned eller slås ihop. Att
              järnvägen nu ska samordnas med ett vägmuseum menar jag är fel.
              Det visar på en bristande förståelse för två helt olika transportsätt.
            </seg>
            <seg n="8cf2d41d">
              Över huvud taget är det industriella kulturarvet inte så väl
              sett. Det kan bero på att det beskriver en arbetets historia som
              inte alltid hyllas i de fina kulturella kretsarna. Denna arbetets
              historia menar jag är den kanske viktigaste delen av vår historia
              och måhända det viktigaste kulturarv vi har, för det visar på
              hur värden har byggts i samhället. Det är inte i första hand innovatörerna,
              uppfinnarna och entreprenörerna som ska stå i centrum, utan framför
              allt alla de människor som genom blod, svett och tårar byggt upp
              detta lands välstånd. Här finns det otroligt mycket att förevisa.
              Det finns otroligt mycket som är intressant och spännande, men
              det finns tyvärr alldeles för lite kunskap och alldeles för lite
              intresse för det. Därför vill jag instämma i Per Svedbergs yrkande
              om bifall till reservation nr 3. I övrigt instämmer jag även i
              reservation nr 4, men för tids vinnande yrkar jag inte bifall
              till den.
            </seg>
          </u>
          <note type="speaker" n="e63597e2">
            Anf. 95 PETER JUTTERSTRÖM (M):
          </note>
          <u who="peter_jutterstrom_121278" xml:id="i-819ceb6e6fc29845-0" n="c52a63ae">
            <seg n="1c01c209">
              Fru talman! Vi debatterar kyrkoantikvarisk ersättning och övriga
              kulturarvsfrågor. Jag kommer att uppehålla mig lite vid just den
              kyrkoantikvariska ersättningen, vilket jag tycker är lite kul.
              Jag är nämligen något man möjligen skulle kunna beskriva som kyrkobyggnadsnörd.
              Jag älskar att besöka kyrkor. Jag älskar att titta på dem. Jag
              älskar kyrkorummet som tillflyktsort undan stress och annat som
              man har i vardagen.
            </seg>
            <seg n="93b97c2f">
              När vi i dag diskuterar den kyrkoantikvariska ersättningen berör
              vi den stora frågan om vårt gemensamma kulturarv. Kulturarvet
              är det historiska arv som årtusenden av invandrade människor burit
              med sig till vårt land i form av tro, liv och föreställningar.
              Det handlar om den samiska urbefolkningen, den tyske munken Ansgar
              som missionerade om en hebreisk judes liv tusen år tidigare, valloner,
              olika åldrar, istider, krig, kyrkor, slott och gravar. Och alldeles
              här bredvid har vi husen i Gamla stan. Kulturarvet är mångfasetterat
              och spännande i den meningen att vi vet att begreppet kulturarvet
              år 2030 kommer att definieras på ett annat sätt än 2014. Det beror
              på att begreppet är ständigt föränderligt.
            </seg>
            <seg n="a1e8207c">
              Vi moderater och våra alliansvänner vill värna ett kulturarv
              som berättar om varje generations ansvar, värderingar och tro.
              Begravningsplatser i Sverige som är samtida med Egyptens pyramider
              berättar något om Sverige på samma sätt som exempelvis dagens
              kyrkogårdar. Det är genom att värna kulturarvet i stort som vi
              som bor här, fru talman, oavsett om vi varit här i generationer
              eller kommit hit i nutid, kan få kunskap om vårt lands historia.
              Kunskap är i förlängningen alltid det bästa skyddet mot rasism
              och intolerans.
            </seg>
            <seg n="c0a30610">
              Vi har tydligt visat att vi vill värna kulturarvet genom att
              tillföra kulturen mer pengar. Detta har skett trots en lång och
              svår ekonomisk kris. Sedan 2006 har den statliga kulturbudgeten
              stärkts med ytterligare 916 miljoner kronor. Genom att ge alla
              barn och unga rätt till kultur, till exempel gratis entré på statliga
              museer, skapar vi långsiktigt förutsättningar för att även kommande
              generationer ska kunna betrakta kulturarvsfrågor som relevanta
              och viktiga.
            </seg>
            <seg n="1668c9b6">
              Det är i detta perspektiv som den kyrkoantikvariska ersättningen
              blir viktig då kyrkor berättar om de senaste tusen åren av kristet
              kulturarv. Där ingår också arkitektur, byggnadskonst och konstnärlig
              utsmyckning. Någon kanske har synpunkter på att dessa 470 miljoner
              årligen tillförs Svenska kyrkan som enskilt trossamfund, men då
              är det viktigt att komma ihåg att åtskilliga av de byggnader som
              samfunden nu vårdar fanns här i Sverige hundratals år innan Luther
              och reformationen. Det finns 97 bara på Gotland. Dessa kyrkor
              används, vid sidan av Svenska kyrkans gudstjänster, också av andra
              samfund för bland annat bröllop och inte minst av artister i samband
              med olika konserter.
            </seg>
            <seg n="aba418e2">
              Regeringen har för avsikt att lägga fram en långsiktig budget
              för de kommande åren och har aviserat att det kan ske redan nu
              till hösten. Dock vill jag kommentera lite av det som framkommer
              i utvärderingen. Det gäller bland annat att kyrkan inledningsvis
              kanske hade lite svårt att ta till sig alla de resurser som stod
              till dess förfogande, men att det successivt blivit bättre i takt
              med att kompetensen hos Svenska kyrkan ökat. I dagsläget ligger
              man budgetmässigt inte långt ifrån de statliga medel som har tilldelats.
              Det är också så att beslutet i dag innebär att vi får en mer djupgående
              analys av hur dessa pengar har förvaltats, och det ska vara framme
              2019.
            </seg>
            <seg n="ae0cc9be">
              Bilden av Svenska kyrkan är att den har kunskapen att vårda dessa
              viktiga kulturbyggnader på ett bra sätt. Nu har dessutom samtliga
              stift kunnig personal på området. Därför har jag inga svårigheter
              att yrka bifall till utskottets förslag i betänkandet och därmed
              avslag på samtliga motioner.
            </seg>
          </u>
          <note type="speaker" n="88cd6446">
            Anf. 96 ULF NILSSON (FP):
          </note>
          <u who="ulf_nilsson_b2871f" xml:id="i-ce2cfce801296785-0" n="df0e9c2c">
            <seg n="a77c9c36">
              Fru talman! Kulturmiljö är allt det som gör att vi människor
              förstår eller anar historiska sammanhang och kulturutveckling
              och att vi också förstår händelser och människor som påverkat
              utvecklingen. I hela vår kulturmiljö som består av både nytt och
              gammalt ingår kulturarvet som en viktig del.
            </seg>
            <seg n="7454ca48">
              Att leva utan någon som helst kunskap om historia menar jag är
              som att leva ett liv med permanent minnesförlust. Kulturmiljö
              är inte bara saker och hus utan minnen, berättelser, språk och
              dialekter, musik, helhetsmiljöer av bebyggelse och natur. Kulturmiljö
              är inte heller bara gamla miljöer – det är viktigt – utan samspelet
              mellan ett modernt aktivt samhällsliv, ett medvetet miljötänkande,
              och en levande kulturmiljö.
            </seg>
            <seg n="080cb0fd">
              Kyrkans kulturarv är en betydande del i denna svenska kulturmiljö.
              Som de flesta vet har vi liberaler ända sedan långt in på 1800-talet
              arbetat för att skilja kyrkan från staten. Huvudorsaken till att
              vi kämpade för det var att en statskyrka inte passar in i ett
              samhälle med religionsfrihet. I dag är det väl inte många som
              tycker något annat.
            </seg>
            <seg n="763cb927">
              Vad man än har för personlig tro får man inse att kyrkan i Sverige
              bär på ett rikt kulturarv i form av byggnader och föremål men
              också i form av olika traditioner, musik och litteratur. Det kan
              upprepas att det kan vara mycket intressant och givande även för
              människor som saknar religiös övertygelse. Kyrkan är också bärare
              av olika konstnärliga och arkitektoniska uttryck. Det är naturligtvis
              av stor betydelse att detta kulturarv bevaras, används och utvecklas
              för dagens och kommande generationer.
            </seg>
            <seg n="55e02790">
              När förhållandet mellan Svenska kyrkan och staten ändrades var
              det en stor fråga hur det skulle gå med alla gamla kyrkor och
              allt vad de innehöll av kulturarv. Särskilt kostnadskrävande är
              underhåll av byggnader. Det blev som vi vet glädjande nog en bred
              uppslutning i riksdagen om att Svenska kyrkan skulle få viss ersättning
              av staten för kulturhistoriskt motiverade kostnader för de kyrkliga
              kulturminnena. Märk väl att det ska vara åtskilt från det som
              är den vanliga kyrkliga verksamheten.
            </seg>
            <seg n="5fa71c08">
              Alla som bor i Sverige har rätt till den historia som tidigare
              generationer har skapat. Det gäller också alla dem som anlänt
              till Sverige nyligen. De har rätt till det som de vill ta till
              sig av det som är vårt kulturarv. Kulturarvet är också med tanke
              på mångfald och förnyelse under ständig förändring.
            </seg>
            <seg n="0141cfee">
              Nu redovisar regeringen i sin skrivelse hur den kyrkoantikvariska
              ersättningen har använts under perioden 2002–2012. Skrivelsen
              behandlar också tillgängligheten till kulturminnen och så vidare,
              kompetens- och kunskapsfrågor och hur samarbetet med Svenska kyrkan
              fungerar. Den redovisar också myndigheterna som finns inom kulturmiljöområdet.
            </seg>
            <seg n="e16b3cad">
              Regeringen sammanfattar i sin skrivelse att medlen har fördelats
              i enlighet med de principer som slogs fast när kyrkan skiljdes
              från staten och att den verksamhet som har bedrivits uppenbarligen
              varit av stor betydelse för vården och bevarandet av det kyrkliga
              kulturarvet. Det finns i utskottet, trots en del reservationer,
              en bred enighet bakom att arbetet har bedrivits på ett bra sätt.
            </seg>
            <seg n="ed45047f">
              Villkoren för den kyrkoantikvariska ersättningen måste även i
              fortsättningen präglas av långsiktighet och förutsägbarhet. Därför
              ser vi fram emot att regeringen återkommer i höst i budgetpropositionen
              med närmare förslag om hur nivån ska vara på den framtida ersättningen
              den kommande femårsperioden.
            </seg>
            <seg n="5f610289">
              Fru talman! Jag är helt övertygad om att det finns ett brett
              stöd i Sverige för att staten även fortsättningsvis, tillsammans
              med Svenska kyrkan, ska ta ett ansvar för att det kyrkliga kulturarvet
              bevaras, används och utvecklas.
            </seg>
            <seg n="a3b39ad1">
              Fru talman! Avslutningsvis finns det några reservationer som
              inte behandlar oviktiga frågor. Det handlar till exempel om aspekten
              på funktionshinder när det gäller både tillgänglighet och museernas
              innehåll. Det handlar bland annat om det industriella kulturarvet.
            </seg>
            <seg n="065ba7ba">
              Jag vill helt kort säga att inom många av de områdena pågår det
              redan ett väldigt viktigt arbete. Inte minst när det gäller funktionsnedsättning
              eller funktionshinder har utskottets egen utvärderingsgrupp gjort
              ett ordentligt arbete med en översyn av vilka brister som finns.
              Vi hade också en stor hearing om detta.
            </seg>
            <seg n="8245c80d">
              Samtidigt har regeringen gett en statlig utredare uppdraget att
              se på hur olika gruppers roll i historien på ett tydligare sätt
              kan speglas i utställningsverksamhet och museer. Tillgänglighet
              för alla grupper innebär två saker. Det är dels att alla människor
              kan komma till museer och institutioner, dels att innehållet i
              utställningarna speglar olika gruppers roll. Det ska inte vara
              som förr där människor som var sjuka, hade funktionsnedsättning
              och ofta kvinnor helt enkelt glömdes bort i beskrivningen av hur
              samhället och kulturen hade sett ut.
            </seg>
            <seg n="b68959ca">
              Det är ett dubbelt uppdrag som är väldigt viktigt. Jag vill understryka
              att både regeringen och riksdagens majoritet arbetar för att utveckla
              en kultur som är tillgänglig för alla och speglar allas roll i
              kulturen och historien. Med det yrkar jag bifall till utskottets
              förslag i betänkandet och avslag på reservationerna.
            </seg>
          </u>
          <note type="speaker" n="b9f386ce">
            Anf. 97 ANDERS ÅKESSON (C):
          </note>
          <u who="anders_akesson_882924" xml:id="i-3e023e739fad02cc-0" n="5cf5ac24">
            <seg n="adfcf0ec">
              Fru talman! Jag vill initialt yrka bifall till utskottets förslag
              i betänkandet i dess helhet och avslag på samtliga reservationer
              som är lämnade i anledning av detta.
            </seg>
            <seg n="71396f10">
              Fru talman! Jag tänkte uppehålla mig vid den kyrkoantikvariska
              ersättningen. Det är trots allt en rätt stor pjäs i betänkandet.
              I anslutning till stat–kyrka-reformen som genomfördes den 1 januari
              år 2000 och som innebar att relationerna mellan staten och Svenska
              kyrkan ändrades gavs Svenska kyrkan rätt till viss ersättning
              av staten för det som var kulturhistoriskt motiverade kostnader
              i samband med vård och underhåll av kyrkliga kulturminnen. Det
              kom då att kallas kyrkoantikvarisk ersättning.
            </seg>
            <seg n="9e091ee2">
              I den skrivelse från alliansregeringen och Kulturdepartementet
              som ligger till grund för det betänkande som behandlas i dag redovisas
              hur den kyrkoantikvariska ersättningen har använts under perioden
              från millennieskiftet fram till år 2012. Skrivelsen behandlar
              också tillgängligheten till de kyrkliga kulturminnena, kompetens-
              och kunskapsfrågor och samarbetet mellan Svenska kyrkan och de
              olika myndigheter som finns inom kulturmiljöområdet.
            </seg>
            <seg n="d41682c2">
              Man kan notera i skrivelsen att regeringen gör bedömningen att
              den kyrkoantikvariska ersättningen har fördelats helt i enlighet
              med de principer som slogs fast i samband med relationsändringen
              mellan staten och kyrkan och att den kyrkoantikvariska ersättningen
              har en mycket stor betydelse för vård och bevarande av det kyrkliga
              kulturarvet. Så långt är det bra.
            </seg>
            <seg n="e778262b">
              I skrivelsen lyfter man också fram att kompetensen inom Svenska
              kyrkan i frågor som rör förvaltningen av de kyrkliga kulturminnena
              har utvecklats positivt. Som ett exempel på detta har i dag samtliga
              av Svenska kyrkans stift fast anställd personal som är sakkunnig
              i kulturarvsfrågor.
            </seg>
            <seg n="05c02178">
              Fru talman! Ledamoten Svedberg från Socialdemokraterna viftade
              bort regeringens skrivelse om den kyrkoantikvariska ersättningen
              och sade att den inte innehöll några nyheter. Nja, man kan se
              att den innehåller två rätt stora nyheter – om man ger sig tid
              att läsa ända till s. 24, förstås. Den ena är att regeringen skriver
              att staten även fortsättningsvis tillsammans med Svenska kyrkan
              ska ta ett ansvar för att det kyrkliga kulturarvet bevaras, används
              och utvecklas. Regeringen skriver: Villkoren för den kyrkoantikvariska
              ersättningen bör präglas av långsiktighet och förutsägbarhet.
            </seg>
            <seg n="f3348ed5">
              Jag har samma erfarenhet som Svedberg vad gäller att engagera
              mig i kulturarv. Jag vet precis vad det innebär att ha långsiktighet
              och förutsägbarhet i de villkor i samhällets stöd som fordras
              för att man över huvud taget ska ge sig på ett sådant projekt
              som det innebär att renovera ett kulturarv – oavsett om det är
              ett rullande kulturarv, i form av en kyrklig byggnad eller någonting
              annat.
            </seg>
            <seg n="f57f0330">
              Just begreppen långsiktighet och förutsägbarhet är av utomordentligt
              stor vikt i sammanhanget. Arbetet med att inventera, projektera
              och genomföra en stor och omfattande renovering sträcker sig ofta
              över många år. Då är förutsägbarheten och långsiktigheten helt
              grundläggande förutsättningar för att omfattande projekt över
              huvud taget ska kunna startas och fullföljas.
            </seg>
            <seg n="10872e98">
              Ytterligare en nyhet, fru talman, som Svedberg missade är den
              utfästelse om ekonomiskt bistånd och stöd som framgår mycket tydligt
              på s. 24 i regeringens skrivelse. Det är förvisso bara runt 2
              ½ miljard, och det kanske inte är så mycket i socialdemokratiskt
              perspektiv. Men jag, som vet att det är skattebetalarnas surt
              förvärvade pengar som vi använder och fattar beslut om i riksdagen
              i detta beslut och i alla andra beslut, har mycket stor respekt
              för dem. Jag inser också värdet av att regeringens skriver: Regeringen
              aviserar därför i denna skrivelse till riksdagen att den har för
              avsikt att återkomma till riksdagen med förslag till den kyrkoantikvariska
              ersättningens långsiktiga nivå i budgetpropositionen för år 2015.
            </seg>
            <seg n="4c7662de">
              Det finns, som jag ser det, i och med detta skäl att anta att
              beskedet även denna gång är flerårigt och nivåmässigt stabilt.
              Det är goda nyheter för Svenska kyrkans landsomfattande kulturarv.
            </seg>
            <seg n="0573faa6">
              I skrivelsen från regeringen redovisas också att de ekonomiska
              förutsättningarna för församlingar och samfälligheter runt om
              i landet sammantaget och successivt har försämrats efter relationsändringen.
              Samtidigt har kulturarvet till sin omfattning förblivit oförändrat.
              En slutsats blir därför att genom en pågående samhällsutveckling,
              urbanisering med mera fördjupas de regionala skillnaderna i landet.
              Vi ser det på detta område, och vi ser det på andra områden. Detta
              i sin tur innebär ett ökat ansvar per medlem i Svenska kyrkan
              för kulturarv och ekonomi. För att klara förvaltningen av kulturarvet
              när omvärlden kontinuerligt förändras arbetar Svenska kyrkan därför
              kontinuerligt och aktivt med att anpassa sitt eget ekonomiska
              utjämningssystem och sin egen organisation till dessa förändrade
              förutsättningar.
            </seg>
            <seg n="e26619ff">
              Min slutsats av detta är att kombinationen av statens långsiktiga
              ansvar för det gemensamma kulturarv som Svenska kyrkan förvaltar
              och den medvetenhet Svenska kyrkan har om sina regionala olikheter
              är själva garanten för ett väl omhändertaget kyrkligt kulturarv
              i hela landet. Som centerpartist och som en del av en alliansregering
              med målsättning att hela landet ska leva är jag mycket nöjd med
              detta besked. Det är ett besked som på detta område innebär att
              vi håller samman landet.
            </seg>
            <seg n="d7da69ac">
              Fru talman! Det kyrkliga kulturarvet har även en integrationsaspekt.
              Vi är ju överens om att alla vi som bor i Sverige har rätt till
              den historia som tidigare generationer har skapat. Men också för
              dem som har anlänt till Sverige nyligen är tillgången till kyrkans
              kulturarv en rättighet. Här är det enligt Svenska kyrkans egen
              bedömning viktigt att minnas att många som kommer till Sverige
              redan känner sig hemma i kyrkans rum. Ledamoten Ehn berörde detta
              på ett föredömligt sätt i sitt anförande. Man ska också komma
              ihåg, fru talman, att även människor med en annan tro och en annan
              religiös tradition gärna söker sig till kyrkans miljöer.
            </seg>
            <seg n="4152828b">
              Detta är givetvis ett av skälen till att det kyrkliga kulturarvet
              och dess värden enligt flera undersökningar uppskattas av en så
              stor majoritet av vår befolkning. Med sin bredd, sin mångfald,
              sin nationella spridning och sin långa historia angår arvet oss
              alla.
            </seg>
            <seg n="01380620">
              Avslutningsvis: Det kyrkliga kulturarvet, som har byggts upp
              under tusen år, präglas av ett historiskt djup och rymmer centrala
              berättelser om samhällets utveckling. Det är också bärare av mycket
              starka konstnärliga och arkitektoniska uttryck. Det är som centerpartist
              lätt att instämma i kulturutskottets slutsats att det är av mycket
              stor betydelse att detta kulturarv bevaras, används och utvecklas
              för dagens och för kommande generationer. Alla, fru talman – med
              betoning på alla – som bor i vårt land har rätt till den historia
              som tidigare generationer gemensamt har skapat.
            </seg>
          </u>
          <note n="272a22b5">
            I detta anförande instämde Per Lodenius (C).
          </note>
          <note type="speaker" n="b6c5a7f8">
            Anf. 98 PER SVEDBERG (S) replik:
          </note>
          <u who="per_svedberg_b73356" xml:id="i-fc0e686e3ec35877-1" n="891eadbe">
            <seg n="6ca7f1cd">
              Fru talman! Jag blev omnämnd ett antal gånger och tänkte därför
              kliva upp och på något sätt försöka illustrera min bild. Anders
              Åkesson målar rätt fint en bild av ett centerpartistiskt glesbygdsperspektiv.
            </seg>
            <seg n="bc4e9e6f">
              Jag har varit kyrkorådsordförande i en liten församling bestående
              av två kyrkor, ett antal pastorsexpeditioner och bostäder. Det
              är ett fastighetsbestånd som går långt utöver vad man egentligen
              behöver ha. Men samtliga fastigheter bär på ett kulturhistoriskt
              arv. Vår församling är nog inte den enda som har gjort utförsäljningar
              av delar av det bestånd man har av den enkla anledningen att man
              inte mäktar med att hantera det.
            </seg>
            <seg n="064d530b">
              Då är det jättebra om det är långsiktigt – att det finns långsiktiga
              pengar. Men det är också vettigt och bra att det finns pengar.
              Vi har ett antal gånger sökt medel för att rusta, renovera och
              återskapa delar av våra kyrkor.
            </seg>
            <seg n="fe29af18">
              Det är hela tiden en prioriteringsordning, även för Svenska kyrkan
              naturligtvis. Frågan är: Hur långt kommer det här att gå? Vad
              jag förstår finns det ett antal församlingar söderut i Sverige
              som börjar sälja hela kyrkobyggnader med tillhörande delar, och
              då försvinner väl det kyrkliga kulturarvet – eller?
            </seg>
          </u>
          <note type="speaker" n="694db9b0">
            Anf. 99 ANDERS ÅKESSON (C) replik:
          </note>
          <u who="anders_akesson_882924" xml:id="i-3e023e739fad02cc-1" n="5cf5ac24">
            <seg n="393e2514">
              Fru talman! Låt oss glädjas över Svedbergs kyrkliga engagemang.
              Jag har också ett kyrkligt engagemang som både förtroendevald
              och anställd under flera decennier, och jag har mött exakt den
              frågeställning som Svedberg redogör för.
            </seg>
            <seg n="49bca2be">
              Jag tror att Svenska kyrkan kommer att kontinuerligt stå under
              en press att fatta rationella beslut om vad som ska bevaras, vad
              som ska användas och vad som kan nyttjas till annat än kyrkliga
              ändamål.
            </seg>
            <seg n="efefb191">
              Jag har själv, fru talman, i det pastorat där jag är engagerad
              varit en del i en process att sälja fastigheter som har ägts av
              Svenska kyrkan men som inte längre används av Svenska kyrkan.
              Vi har därmed kunnat använda de resurserna för att rusta sådant
              som kyrkan inte använder för sin kärnverksamhet.
            </seg>
            <seg n="a368d202">
              Jag tror att sådant här kommer att pågå hela tiden. Men utan
              den kyrkoantikvariska ersättningen, fru talman, som uppgår till
              ungefär en halv miljard kronor per år, som fördelas över hela
              vårt land med hjälp av kyrkans egen organisation och som förstärks
              med kyrkans egna pengar, hade de rationella besluten inte varit
              möjliga.
            </seg>
            <seg n="b05abc80">
              Det var av den orsaken, fru talman, jag gjorde Svedberg uppmärksam
              på att han förbigick ett helt avsnitt i regeringens skrivelse
              som ger tydligt uttryck för att det finns ytterligare 2,3–2,4
              miljarder att hämta under de kommande fem åren. Jag tror att det
              är ett väldigt viktigt besked för sådana som Svedberg och mig,
              som i vardagen sitter och förvaltar ett stort kulturarv, att veta
              att det rullar på. Skulle staten dra sig ur, fru talman, vore
              bekymren akuta.
            </seg>
          </u>
          <note type="speaker" n="5ff47d15">
            Anf. 100 PER SVEDBERG (S) replik:
          </note>
          <u who="per_svedberg_b73356" xml:id="i-fc0e686e3ec35877-2" n="891eadbe">
            <seg n="5ce6b65c">
              Fru talman! Det är helt klart på det sättet. Men om man tänker
              i förlängningen innebär det: Handlar det om att man vill tillskjuta
              mer medel för bevarandet? Eller handlar det om att man ska behålla
              samma nivå? Jag har en känsla av att det handlar om det. Det innebär
              att det kommer att bli minus i någon typ av prisindex, och det
              kommer indirekt att drabba kyrkorna.
            </seg>
            <seg n="44946161">
              Det är klart att det inte gör speciellt mycket om det gäller
              kringbyggnader, om du säljer prästbostäder, garage och sådant.
              Det är helt okej. Men det är när det blir fråga om rena kyrkobyggnader
              och tillhörande delar som jag börjar bli lite bekymrad. Hur ställer
              vi oss till det? Kyrkorummen blir naturligtvis avdramatiserade
              som kyrkorum, men de står där och förvaltas på ett annat sätt.
              Där kan jag ha lite funderingar.
            </seg>
            <seg n="c7e937b7">
              Jag tror att även du vet att det förekommer ganska stora resonemang
              om att begränsa antalet kyrkorum ute i landet, av den enkla anledningen
              att man inte har råd och det inte finns några pengar för att underhålla
              det kulturarv man vill ha kvar.
            </seg>
          </u>
          <note type="speaker" n="60ecfe1d">
            Anf. 101 ANDERS ÅKESSON (C) replik:
          </note>
          <u who="anders_akesson_882924" xml:id="i-3e023e739fad02cc-2" n="5cf5ac24">
            <seg n="1ea3dd9e">
              Fru talman! Jag tror att det viktiga är just långsiktigheten
              i beskeden till sådana som Svedberg och mig som sitter och jobbar
              med detta till vardags. Vi vet också båda att med start strax
              efter millennieskiftet och framåt hade inte Svenska kyrkan som
              struktur initialt förmågan att ta hand om resurserna fullt ut.
              Nu är det en balans. Jag tror att det är viktigt att ha det med
              sig.
            </seg>
            <seg n="0ba44e1e">
              Vi vet också, fru talman, att Svenska kyrkan har andra ekonomiska
              bekymmer att hantera, exempelvis den samhällsentreprenad Svenska
              kyrkan har för begravningsverksamhet. Svenska kyrkan överväger
              nu själv, vilket jag tycker är mycket klokt, ett utjämningssystem
              avseende begravningsavgiften så att den inte ska variera mellan
              någon tioöring på sina håll och flera kronor på andra håll. Jag
              tror att sådana utjämningsmekanismer som Svenska kyrkan själv
              kan fatta beslut om kommer att bidra till större uthållighet även
              vad gäller det kulturhistoriska arv som begravningsplatser och
              kyrkogårdar utgör.
            </seg>
            <seg n="7e139275">
              Jag känner mig trygg i förvissningen – det framgår av beskedet
              i regeringens skrivelse – att nivån är stabil och långsiktig.
              Jag är säker på att Svedberg och jag framgent kommer att tycka
              att det är alldeles utmärkt att vara förtroendevalda även i Svenska
              kyrkan.
            </seg>
          </u>
          <note type="speaker" n="342a706b">
            Anf. 102 LARS-AXEL NORDELL (KD):
          </note>
          <u who="lars-axel_nordell_883b98" xml:id="i-3fbe2f7be448e4de-0" n="1d186ad0">
            <seg n="c0ed06d8">
              Fru talman! I mars månad bad Helsingborgs Dagblad partiernas
              respektive talespersoner att komma in med linjeartiklar om deras
              syn på kulturpolitiken. Vad är kulturpolitikens syfte? Vad är,
              och bör vara, dess ingångsvärden?
            </seg>
            <seg n="aacd6e6e">
              I mitt eget bidrag, publicerat den 10 april, uttryckte jag mig
              så här: Kulturpolitikens syfte måste vara att värna den kultur
              som å ena sidan är att betrakta som ett allmänintresse och å andra
              sidan inte klarar att stå på egna ben endast med hjälp av marknadskrafterna.
            </seg>
            <seg n="7b634c1d">
              Vad är då ett kulturellt allmänintresse? Frågan är inte den enklaste
              att besvara. Men ett vet jag: Det kulturella allmänintresset tar
              sitt mest konkreta och praktiska uttryck i just kulturarvet.
            </seg>
            <seg n="1af0f8d9">
              Kulturarvsvården utgör den kulturpolitiska kärnuppgiften framför
              andra. Kulturarvet kan delas in ett icke-materiellt och ett materiellt
              arv. Det icke-materiella arvet, eller det immateriella som det
              också kallas, utgörs av ett för ögat osynligt arv – språk, dialekter,
              talesätt, traditioner, värderingar, sedvänjor och kulturella uttryck.
              Vårt materiella arv utgörs av den fasta delen av vårt kulturarv
              – kulturlandskapet, kulturhistoriskt värdefull bebyggelse, föremål
              etcetera.
            </seg>
            <seg n="a49a46bc">
              Det är alltid svårt att väga enheter ur kulturarvet mot varandra.
              Men det förefaller ändå rimligt att säga att våra kyrkobyggnader
              hör till de viktigaste beståndsdelarna i vårt materiella kulturarv.
            </seg>
            <seg n="85a7ed29">
              Fru talman! Under tusen år har kristendomen utgjort grunden för
              vårt samhälle. Vår moderna sekulära stat till trots är detta vår
              gemensamma historia, det som byggt vårt land starkt. Tidigare
              generationers gemensamma slit imponerar och reser sig ännu mot
              himlavalvet i form av kyrktorn.
            </seg>
            <seg n="4573664e">
              Mitt eget parti var tidigt ute och krävde en åtskillnad mellan
              Svenska kyrkan och svenska staten. När en majoritet i denna kammare
              instämde gjordes slutligen förändringen. Kyrkan och staten genomgick
              det som kallas relationsändringen vid millennieskiftet.
            </seg>
            <seg n="11d64ce8">
              Men åtskillnaden skedde inte utan reservationer, ömsesidiga förpliktelser
              och gemensamma ansvarstaganden. Begravningsfrågorna är en sådan
              sak, och den viktiga fråga vi samlats för diskutera i dag, de
              kyrkoantikvariska frågorna, är en annan sådan fråga som fanns
              med.
            </seg>
            <seg n="c95d9cd8">
              Vi har i kulturmiljölagen skrivit in att Svenska kyrkan har rätt
              till ersättning från staten för kulturhistoriskt motiverade kostnader
              i samband med vård och underhåll av de kyrkliga kulturminnena.
              Det är detta som benämns den kyrkoantikvariska ersättningen.
            </seg>
            <seg n="de9aee71">
              Fru talman! Att vi vidareutvecklar och bevakar det statliga stödet
              till kyrkans kulturminnesvård känns angeläget. Regeringen har
              i den skrivelse vi samlats här i dag för att diskutera klargjort
              hur den kyrkoantikvariska ersättningen använts under perioden
              2002–2012. Regeringen bedömer att ersättningen har fördelats på
              det sätt och enligt de principer som slogs fast i samband med
              att staten och kyrkan gjorde sin relationsändring. Jag finner
              ingen anledning att avvika från den slutsatsen.
            </seg>
            <seg n="401107d5">
              Samtidigt lyfter regeringen fram brister, inte i vården i sig,
              utan i kunskapen. Riksantikvarieämbetet har exempelvis anfört
              att det inte fullt ut går att bedöma huruvida vård och underhåll
              sker på ett ändamålsenligt sätt. Likaså verkar de långsiktiga
              förutsättningarna för Svenska kyrkan att ta hand om sina byggnader
              inte fullt ut presenterade. Svenska kyrkan konstaterar för sin
              del att de ekonomiska förutsättningarna för kyrkan successivt
              har försämrats efter relationsändringen mellan staten och kyrkan.
              Vad betyder det här ur ett längre perspektiv för de kyrkoantikvariska
              frågorna, och den kyrkoantikvariska ersättningen? Svaret är inte
              givet.
            </seg>
            <seg n="0644e370">
              För min egen del är jag inte främmande för att ett större statligt
              förvaltningsansvar kan bli aktuellt. Det är kanske inte en fråga
              som kommer att vara aktuell redan till nästa kontrollstation 2019,
              men att denna kammare kommer att behöva ta i frågan på allvar
              någon gång under 20-talet känns ofrånkomligt, förutsatt att Svenska
              kyrkans medlemstapp fortsätter i den utsträckning som sker i dag.
            </seg>
            <seg n="b30006f2">
              Den gångna helgen tillträdde Svenska kyrkans nya ärkebiskop Antje
              Jackelén. Vid Almedalsveckan i fjol hade jag nöjet att delta i
              en debatt i domkyrkan i Visby om just kulturarvet där bland andra
              Antje Jackelén deltog. Jag vill i detta sammanhang ta tillfället
              i akt att önska henne lycka till, inte minst rörande de utmaningar
              som finns beträffande kyrkans kulturarvsförvaltning.
            </seg>
            <seg n="e590b3f7">
              Fru talman! En populär historia förtäljer hur en brittisk marinofficer
              en gång ska ha klagat på för låga anslag till flottan och inför
              Winston Churchill föreslagit att man skulle kunna föra över medel
              från kulturen för att stärka sjöförsvaret. Winston Churchill ska
              då ha svarat Vad skall vi då försvara?.
            </seg>
            <seg n="7b740fc4">
              Historien autenticitet lämnat jag åt sidan, men den sätter ändå
              fingret på någonting viktigt. Vårt gemensamma kulturarv kan i
              någon mån beskrivas just så, som en av vårt folks, vårt lands
              och vår stats mest grundläggande förpliktelser såväl mot gångna
              generationer som gentemot kommande. Ja, jag vet, det låter lite
              högtravande. Men det är svårt att understryka frågans vikt med
              ett mer alldagligt språkbruk.
            </seg>
            <seg n="188f857f">
              Det kyrkliga kulturarvet tillhör oss alla, oavsett tro eller
              samfundstillhörighet. Det är förkroppsligandet av århundraden
              av våra förfäders slit och umbäranden.
            </seg>
          </u>
          <note n="f2ae7b84">
            Med de orden, fru talman, yrkar jag bifall till kulturutskottets
            förslag i betänkande nr 10.
          </note>
          <note type="speaker" n="61adc3f6">
            Anf. 103 Kultur- och idrottsminister LENA ADELSOHN LILJEROTH
            (M):
          </note>
          <u who="unknown" xml:id="i-90ce4d2068aeecec-5" n="56ecabc5">
            <seg n="ff43bc26">
              Fru talman! Precis som Lars-Axel Nordell sade alldeles nyss:
              Kyrkans kulturarv tillhör oss alla, oavsett trosuppfattning.
            </seg>
            <seg n="6ba3aaf2">
              Runt om i hela landet finns 3 400 kyrkor som både brukar och
              förvaltar många värdefulla delar av vår kulturhistoria. Det rör
              sig om kyrkobyggnader som rests från medeltiden ända fram till
              våra dagar.
            </seg>
            <seg n="e5796aea">
              Men det är också viktigt att komma ihåg de kyrkliga inventarierna,
              textilierna, kyrkogårdarna och de kyrkliga miljöerna, liksom den
              musik, hantverkstradition och litteratur som skapats och fortfarande
              skapas inom kyrkan och som gestaltar människors tro och tolkningar
              av livet genom tiderna.
            </seg>
            <seg n="e15ced49">
              Genom det kyrkliga kulturarvet kan vi skapa oss en tydligare
              bild av hur gårdagens samhälle såg ut, hur dagens samhälle har
              vuxit fram och hur människors uppfattningar och levnadsvillkor
              har förändrats under tusen år.
            </seg>
            <seg n="192ce465">
              Den lokala historien finns ofta bevarad och skildrad i våra kyrkor.
              Den hjälper oss att förstå tidigare generationers historia och
              minnen.
            </seg>
            <seg n="35afef3c">
              Det kyrkliga kulturarvet är därför en angelägenhet för alla och
              den kyrkoantikvariska ersättningen en viktig och central del av
              kulturpolitiken.
            </seg>
            <seg n="f81cfb02">
              Fru talman! I skrivelsen redovisas hur den kyrkoantikvariska
              ersättningen har använts under perioden 2002–2012. Skrivelsen
              behandlar också tillgängligheten till de kyrkliga kulturminnena,
              kompetens- och kunskapsfrågor liksom samarbetet mellan Svenska
              kyrkan och myndigheterna inom kulturmiljöområdet.
            </seg>
            <seg n="dc4e9969">
              När det gäller fördelningen av den kyrkoantikvariska ersättningen
              är regeringens uppfattning att den har skett i enlighet med de
              principer som slogs fast i samband med relationsändringen år 2000.
            </seg>
            <seg n="bf8ea620">
              Det underlag vi fått visar att den kyrkoantikvariska ersättningen
              också har haft en avgörande betydelse för att vård och underhåll
              som är nödvändig också har satts in och haft goda effekter.
            </seg>
            <seg n="d9bc86a3">
              Vården och underhållet har blivit mer långsiktigt, bland annat
              genom satsningen som har gjorts på vård- och underhållsplaner.
            </seg>
            <seg n="9be927d2">
              I enlighet med vad som beslutades i samband med stat–kyrka-reformen
              är Svenska kyrkan ansvarig för fördelningen av den kyrkoantikvariska
              ersättningen. Ett sådant system gör det också möjligt med långsiktiga
              prioriteringar i vården av det kyrkliga kulturarvet. Det är också
              en tydlig markering av att Svenska kyrkan har ett eget ansvar
              för de kyrkliga kulturminnena.
            </seg>
            <seg n="156e765c">
              I det ligger bland annat att säkra att ersättningen går till
              de insatser som har störst betydelse för det kyrkliga kulturarvet,
              oavsett var det ligger geografiskt.
            </seg>
            <seg n="08d6f7c1">
              De problem som vissa församlingar har haft med att finansiera
              den egna insatsen som krävs för att få del av den kyrkoantikvariska
              ersättningen finns kvar sedan förra kontrollstationen.
            </seg>
            <seg n="4fae1e54">
              Nu, liksom då, vill regeringen framhålla att Svenska kyrkan har
              ett eget ansvar för att göra det möjligt för enskilda församlingar
              att utnyttja den kyrkoantikvariska ersättningen. Ersättningen
              får inte bli en del av kyrkans utjämningssystem.
            </seg>
            <seg n="dd643971">
              Så, givet de utmaningar som sammantaget finns inom arbetet med
              den kyrkoantikvariska ersättningen, är det nödvändigt att formerna
              för fördelningen också utvecklas.
            </seg>
            <seg n="f6a6d373">
              Regeringen ser därför positivt på det arbete som Svenska kyrkan
              bedriver, liksom att Svenska kyrkan aktivt verkar för att minska
              de ekonomiska skillnader som finns mellan olika stift och församlingar.
            </seg>
            <seg n="c2009df6">
              Fru talman! Vi kan tyvärr konstatera att det har skett en viss
              minskning av kyrkornas öppethållande under perioden 2004–2012.
              Det handlar framför allt om kyrkor på landsbygden och i glesbygd,
              men det känns ändå uppmuntrande att minskningen verkar ha stannat
              upp under senare år.
            </seg>
            <seg n="7686ba54">
              Regeringens uppfattning är att utvecklingen när det gäller tillgänglighet
              sammantaget uppfyller de mål som sattes upp i överenskommelsen
              mellan staten och Svenska kyrkan. För att säkra en fortsatt god
              tillgänglighet till de kyrkliga kulturminnena bör dock tendenser
              till minskning av tillgängligheten inom vissa områden mötas med
              insatser.
            </seg>
            <seg n="9ead679c">
              Svenska kyrkan framhåller själv att det finns en stor outnyttjad
              potential för att, särskilt i glesbygd, i ökad utsträckning använda
              kyrkorummen för sammankomster också utanför kyrkans egen verksamhet,
              och flera talare här har också varit inne på detta. Även regeringen
              anser att det är angeläget att ta till vara de möjligheterna.
            </seg>
            <seg n="93c16c74">
              Regeringen ser också positivt på att Svenska kyrkan efter kontakter
              från vår sida har fortsatt att utveckla rutiner och strategier
              för att förhindra stölder i kyrkobyggnaderna. Stölder är illa
              nog, än värre när det drabbar våra kyrkor och deras ofta ovärderliga
              föremål.
            </seg>
            <seg n="286f5d5a">
              Så det är en grannlaga uppgift att anpassa de förebyggande insatserna,
              så att de inte mer än nödvändigt inskränker tillgängligheten till
              de kyrkliga kulturminnena.
            </seg>
            <seg n="1a65054e">
              När det gäller kunskaps- och kompetensfrågor konstaterar regeringen
              att Svenska kyrkan efter relationsändringen arbetat aktivt för
              att höja kompetensen. Det är positivt att tillgången till personal
              med kulturarvskompetens har ökat både på nationell nivå och hos
              stiften.
            </seg>
            <seg n="c4eb3a17">
              En central utgångspunkt är att det kyrkoantikvariska arbetet
              ska vila på en solid vetenskaplig grund. Genom projekt som Sveriges
              kyrkor och Sockenkyrkoprojektet har stor och mycket kvalificerad
              kunskap om det kyrkliga kulturarvet byggts upp under lång tid.
              Att den här kunskapen förvaltas och att det sker fortsatt utveckling
              på vetenskaplig grund är nödvändigt för att förvaltning av de
              kyrkliga kulturminnena ska vara långsiktig och hållbar. Myndigheterna
              inom kulturmiljöområdet har tillsammans med Svenska kyrkan, universitet,
              högskolor och länsmuseer ett stort ansvar för detta.
            </seg>
            <seg n="de27a7f0">
              Regeringens bedömning är att det nära samarbete som har etablerats
              mellan Svenska kyrkan och myndigheterna på kulturmiljöområdet
              har utvecklats positivt. Samrådsgrupperna är till exempel en bra
              form för att hantera komplexa frågor som rör de kyrkliga kulturminnena.
            </seg>
            <seg n="addd5966">
              Det är därför betydelsefullt att både Svenska kyrkans och de
              kulturmiljövårdande myndigheternas perspektiv och kunskaper tas
              till vara och att dialogen hålls levande.
            </seg>
            <seg n="8e3bd110">
              Det behöver också, fru talman, finnas en nära koppling mellan
              arbetet på nationell och på regional nivå. För att nationella,
              regionala och lokala perspektiv i större utsträckning ska kunna
              mötas och berika varandra anser regeringen att interaktionen mellan
              de nationella och de regionala samrådsgrupperna bör öka. Den aktiva
              och inkluderande syn på kulturarvet som Svenska kyrkan ger uttryck
              för är en god grund för det framtida arbetet.
            </seg>
            <seg n="2442e630">
              Systemet med den kyrkoantikvariska ersättningen är i sig ett
              uttryck för att det kyrkliga kulturarvet har betydelse för var
              och en och att hela samhället har ett ansvar för att de kyrkliga
              kulturminnena bevaras och vårdas.
            </seg>
            <seg n="fece1836">
              De samhällsförändringar som pågår kan innebära utmaningar för
              vården och bevarandet av de kyrkliga kulturminnena. Jag tänker
              bland annat på demografiska förändringar som kan föra med sig
              att vissa församlingar får svårare att sköta kyrkobyggnader på
              det sätt som man önskar. Också i framtiden kommer det att krävas
              att Svenska kyrkan, via utjämningssystem, gör det möjligt för
              dessa enheter att ta del av den kyrkoantikvariska ersättningen,
              bevara kulturarvet och hålla det tillgängligt.
            </seg>
            <seg n="644ee7cc">
              Vi är många som följer denna utveckling.
            </seg>
            <seg n="86845c0c">
              Avslutningsvis, fru talman! Inför kontrollstationen 2009 kompletterades
              Svenska kyrkans och Riksantikvarieämbetets rapporter av en granskning
              som genomfördes av Riksrevisionen. En sådan oberoende granskning
              och analys är ett värdefullt komplement.
            </seg>
            <seg n="85d7a972">
              Inför nästa kontrollstation år 2019 bedömer därför regeringen
              att en fördjupad utvärdering bör göras av den kyrkoantikvariska
              ersättningens användning och effekter. Regeringen har för avsikt
              att i budgetpropositionen för 2015 lämna förslag till riksdagen
              om den kyrkoantikvariska ersättningens långsiktiga nivå. I sammanhanget
              kan man konstatera att Svenska kyrkans underlag visar att behoven
              av insatser kommer att vara fortsatt stora under kommande år.
            </seg>
          </u>
          <note n="a0024107">
            I detta anförande instämde Peter Jutterström (M).
          </note>
          <note n="e75469de">
            Överläggningen var härmed avslutad.
          </note>
          <note n="3eb37b30">
            12 § Lättare att läsa
          </note>
          <note type="speaker" n="43ab8c88">
            Anf. 104 KERSTIN ENGLE (S):
          </note>
          <u who="kerstin_engle_4cda41" xml:id="i-0ee710cd209406a4-0" n="b25339c1">
            <seg n="a14451cb">
              Fru talman! Inledningsvis vill jag säga att vi socialdemokrater
              yrkar bifall till reservation nr 2. Vi står naturligtvis även
              bakom reservation 4, men för tids vinnande yrkar vi bifall bara
              till reservation 2. I övriga delar står vi bakom utskottsmajoritetens
              förslag.
            </seg>
            <seg n="62f58d75">
              I dag debatterar vi den förändring som föreslagits när det gäller
              möjligheten för alla att läsa och ta del av kultur, litteratur
              och samhällsinformation. Förslaget innebär att staten överför
              verksamheten från Stiftelsen Centrum för lättläst till Myndigheten
              för tillgängliga medier.
            </seg>
            <seg n="6b53cae3">
              När vi i kulturutskottet gjorde en uppföljning av tillgängligheten
              till kultur för funktionshindrade lärde vi oss att det finns fortfarande
              mer att göra för ökad tillgänglighet. Vi lärde oss också att brister
              i tillgänglighet leder till att funktionshindrade själva deltar
              som kulturutövare i mycket mindre omfattning än befolkningen i
              genomsnitt gör. Det är alltså en mycket allvarlig följd av bristande
              tillgänglighet. Bristande tillgänglighet till språk och läsning
              gör att du som samhällsmedborgare inte kan utöva dina demokratiska
              rättigheter och delta i samhällslivet på lika villkor. Det är
              en mycket allvarlig inskränkning i dina demokratiska rättigheter.
            </seg>
            <seg n="39730381">
              I propositionen föreslår regeringen att statens stöd till Stiftelsen
              för lättläst nyhetsinformation och litteratur, Centrum för lättläst,
              CLL, ska avvecklas samt att staten ska fortsätta att stödja utgivning
              och distribution av lättläst litteratur och nyhetsförmedling inom
              de områden där utbudet inte kan tillgodoses av marknaden. Myndigheten
              för tillgängliga medier, MTM, ska den 1 januari 2015 bli ett nationellt
              kunskapscenter för lättläst och övriga tillgängliga medier. Därmed
              skapas ett kunskapscenter som kan utveckla verksamheten på vetenskaplig
              grund med utgångspunkt i användarnas behov. Regeringen föreslår
              även att myndigheten bör stödja utgivning och distribution av
              den oberoende lättlästa nyhetstidningen 8 sidor.
            </seg>
            <seg n="84d1386b">
              Målgruppen för statens insatser för lättläst bör bestämmas utifrån
              behovsanalyser. Vi socialdemokrater har inget att invända mot
              förslaget att Centrum för lättläst avvecklas och förs in i Myndigheten
              för tillgängliga medier, MTM. Vi vill starkt betona vikten av
              att CLL:s erfarenheter tas till vara inom Myndigheten för tillgängliga
              medier. Därmed blir MTM ett gediget kompetenscentrum för lättläst,
              och ett vetenskapligt råd ska skapas.
            </seg>
            <seg n="2d150418">
              Vi har också vissa synpunkter avseende övergången till digital
              teknik. Vi motsätter oss att tidningen 8 sidor ska ägas av Myndigheten
              för tillgängliga medier och läggas ut på entreprenad. I stället
              bör tidningens organisatoriska status fortsatt utredas i syfte
              att tidningen ska få ett stärkt oberoende.
            </seg>
            <seg n="77a0b014">
              Stiftelsen för lättläst nyhetsinformation instiftades av riksdagen
              1986 för att ge ut den lättlästa nyhetstidningen 8 sidor som skulle
              stå fri från partipolitiska, religiösa och ekonomiska intressen.
              Tidningen har genom åren varit framgångsrik och har i dag 9 000
              prenumeranter och bedöms ha 90 000 läsare. Den används mycket
              i olika verksamheter, inte minst i sfi-undervisning.
            </seg>
            <seg n="23977f5a">
              Tidningen har hög kvalitet och är världsledande på området lättläst
              nyhetsinformation. Genom åren har stiftelsen gett ut tidningen
              men också arbetat med många viktiga tillgänglighetsfrågor för
              att öka tillgängligheten till det svenska språket.
            </seg>
            <seg n="c9dd55d9">
              Vi socialdemokrater är oroade över att läsningen och läsförmågan
              minskar i Sverige och har lagt fram flera förslag inom både kultur-
              och utbildningsområdet i syfte att vända den negativa trenden.
            </seg>
            <seg n="e98bd142">
              Även inom lättlästområdet är det viktigt att berörda grupper
              stimuleras till läsning av nyheter samt skön- och facklitteratur.
              Att kunna vara delaktig i samhällslivet är en demokratisk rättighet.
            </seg>
            <seg n="9231f987">
              Vi delar regeringens uppfattning att det är positivt att samla
              statens ansvar i en myndighet. Centrum för lättläst har gjort
              ett gediget och gott arbete under 25 år. Men ibland krävs förändringar
              när omvärld och förutsättningar ändras.
            </seg>
            <seg n="788e955d">
              MTM har mycket kompetens som nu kan föras samman med CLL:s kompetens.
              Det är naturligt att personal känner oro för att gå in i en myndighet.
              Men jag känner mig trygg med att det blir bra, och självklart
              är det viktigaste av allt att det ska bli bra för de berörda användarna.
              När CLL avvecklas och förs in i MTM är det ytterst viktigt att
              den erfarenhetsbas som upparbetats inom centret finns kvar och
              tillvaratas i myndighetens verksamhet.
            </seg>
            <seg n="516bb6fb">
              MTM har ingen styrelse men har ett uppdrag att samverka med dem
              som berörs av verksamheten, inte minst brukarna. För detta ändamål
              har MTM skaffat sig ett råd. Ett brukarråd för dialog mellan intresseorganisationer
              och målgrupper är av största vikt, och det nuvarande rådet kan
              och ska naturligtvis förändras och utvidgas med till exempel representant
              för FUB.
            </seg>
            <seg n="8bc38844">
              Verksamheten med läsombud är viktig att värna och utveckla, och
              vi välkomnar utvecklingen att lättlästverksamheten även i fortsättningen
              ska riktas till skolan.
            </seg>
            <seg n="7c3736c3">
              När det gäller Lättläst-tjänsten vill vi betona vikten av dess
              betydelse för berörda grupper. Vi delar flera remissinstansers
              uppfattning att det vore olyckligt med en avknoppning, och vi
              förutsätter att MTM tar ansvar för Lättläst-tjänsten och integrerar
              denna verksamhet i myndigheten. Vi anser att det är mycket viktigt,
              när nu staten samlar ansvaret för alla tillgängliga medier i en
              myndighet, att den erfarenhetsbas som har upparbetats inom CLL
              finns kvar.
            </seg>
            <seg n="66538204">
              När det gäller övergång från papper till digital teknik bör den
              ske i nära dialog med brukare av verksamheten. Några remissinstanser
              har uttryckt oro över att denna utveckling kan ske för snabbt
              och uttryckt att det är viktigt för vissa grupper att ha möjlighet
              att läsa tidningar och böcker på papper under lång tid framöver.
            </seg>
            <seg n="df7e6006">
              Gällande utgivningen av 8 sidor anser vi likt flera remissinstanser
              att denna nyhetsverksamhet bör stå oberoende i förhållande till
              offentliga och privata särintressen. Nyheter på lättläst svenska
              gör det möjligt för människor med särskilda behov att ta del av
              information och skapar förutsättningar för demokratisk delaktighet.
            </seg>
            <seg n="7a50421b">
              Tidningen riktar sig till en målgrupp med ett mycket begränsat
              utbud. Därför är det särskilt viktigt att nyhetsförmedlingen är
              fri och oberoende. En fri och oberoende press är en förutsättning
              för en väl fungerande demokrati.
            </seg>
            <seg n="8715c050">
              Vi ifrågasätter lämpligheten i att föra över det som i dag i
              huvudsak utgörs av fristående publicistisk verksamhet till en
              myndighet.
            </seg>
            <seg n="7a19dfe1">
              Utskottet anser att frågan om tidningens framtid inom ramen för
              ett public service-uppdrag måste utredas. Denna utredning bör
              genomföras skyndsamt, så att en övergång till en verksamhet inom
              till exempel public service ram skulle kunna ske från den 1 januari
              2015, då Stiftelsen för lättläst avvecklas. Om detta av tidsskäl
              inte är möjligt bör tidningen drivas vidare inom MTM. Tidningen
              bör alltså inte upphandlas, då detta omöjliggör andra alternativ
              för utgivningen.
            </seg>
          </u>
          <note type="speaker" n="dc9ecbb7">
            Anf. 105 PETER JUTTERSTRÖM (M):
          </note>
          <u who="peter_jutterstrom_121278" xml:id="i-819ceb6e6fc29845-1" n="c52a63ae">
            <seg n="909faf32">
              Herr talman! Demokratin inkluderar oss alla. Att man kan ta del
              av den offentliga debatten och det offentliga rummet är en demokratifråga.
              Det är därför den proposition som vi i dag diskuterar är så viktig.
              Den handlar om att inkludera människor som, precis som du och
              jag, herr talman, behöver få samhällsinformation men på ett lite
              lättare sätt.
            </seg>
            <seg n="38faf41c">
              I propositionen föreslås att statens stöd till Stiftelsen för
              lättläst nyhetsinformation och litteratur, alltså text och tidning
              för människor med begåvningshandikapp, ska läggas ned och att
              det i stället bör inordnas under Myndigheten för tillgängliga
              medier.
            </seg>
            <seg n="33e23e82">
              Frågan om tidningen 8 sidor är förstås en känslig fråga, men
              jag menar att regeringsförslaget ger en långsiktig stabilitet
              och en tryggare ekonomi än i dag. Dessutom ges goda förutsättningar
              för att ytterligare utveckla tidningen. Jag menar att man med
              den kunskap som redan finns hos myndigheten mycket väl kan vidareutveckla
              8 sidor när det exempelvis gäller olika typer av digital tillgänglighet.
              Vi har i utskottet hört såväl chefen för stiftelsen som generaldirektören.
              Vid dessa träffar skingrades i alla fall alla orosmoln som jag
              möjligen hade kring frågan.
            </seg>
            <seg n="0d21486b">
              Det är mot bakgrund av detta som vi i majoriteten menar att regeringsförslaget
              är väl underbyggt och borde klubbas igenom.
            </seg>
            <seg n="6602a9d7">
              Det finns också en tidsfaktor att ta hänsyn till. Målet har varit
              att läsarna av 8 sidor egentligen inte ska behöva märka av någonting,
              när det gäller huvudman, vid övergången vid årsskiftet.
            </seg>
            <seg n="e5e4b88e">
              Det som nu föreslås av Socialdemokraterna, Miljöpartiet, Vänsterpartiet
              och Sverigedemokraterna är att man ska utreda om public service-verksamheten,
              det vill säga radio och tv i allmänhetens tjänst, kan vara bättre
              skickad att hantera denna publikation.
            </seg>
            <seg n="6e18f579">
              Jag har för egen del en del invändningar mot detta. Jag noterar
              att man skriver att den här utredningen ska göras skyndsamt. Men
              det låter sig inte göras. Det här kommer att förhala och fördröja
              möjligheten att hitta en bra lösning. Detta skulle kräva en mycket
              långtgående och omfattande utredning. Detta är nämligen, i så
              fall, ett jättestort avsteg från det uppdrag som public service-bolagen
              har i dag. I dag är de avgiftsfinansierade. Hur ska man då hantera
              8 sidor?
            </seg>
            <seg n="7ccffbdd">
              Det finns en annan viktig fråga, tycker jag, om man vill glänta
              på dörren för att public service dessutom ska ägna sig åt tryckta
              medier. Vad säger tidningsutgivarna? Jag kan berätta att de, med
              de svårigheter de har att brottas med redan i dag, inte är roade
              av att den dörren öppnas.
            </seg>
            <seg n="5895eb06">
              En intressant fråga till Socialdemokraterna är: Har ni över huvud
              taget haft någon dialog med den till er närstående A-Pressen och
              hört vad de tycker om förslaget att public service ska jobba med
              textbaserad journalistik?
            </seg>
            <seg n="c2a49234">
              Ytterligare en fråga gäller licenssystemet. Redan i dag är licenssystemet
              för radio och tv under press och ifrågasatt. Hur blir det med
              förtroendefrågan om även 8 sidor skulle ingå i det uppdraget,
              även om man hittar särlösningar för finansiering?
            </seg>
            <seg n="6044b28d">
              Det är, som sagt, mycket som står på spel. Jag tycker att det
              vore olyckligt att inte godta Alliansens förslag.
            </seg>
          </u>
          <note n="71103801">
            Jag yrkar bifall till utskottets förslag med undantag för punkt
            3.
          </note>
          <note type="speaker" n="235e8ac7">
            Anf. 106 TINA EHN (MP):
          </note>
          <u who="tina_ehn_94fa72" xml:id="i-542026520de99229-0" n="9b4a6d1c" next="i-fcea6bdfa053426c-0">
            <seg n="a2cf7f90">
              Herr talman! Jag vill inleda med ett citat av förra årets nobelpristagare
              Alice Munro:
            </seg>
            <seg n="cfecdb3b">
              Under 20 år har jag inte haft en enda dag då jag inte behövt
              tänka på andras behov. Detta betyder att skrivandet har fått anpassa
              sig till det.
            </seg>
            <seg n="ed93c30d">
              Jag tycker att det passar att inleda med det citatet när det
              gäller betänkandet Lättare att läsa .
            </seg>
            <seg n="8e0ec203">
              Vi talar i dag om statens insatser för lättläst. Vi talar om
              de förändringar som alliansregeringen valt att gå fram med, som
              innebär att statens stöd till Stiftelsen för lättläst nyhetsinformation
              och litteratur ska avvecklas.
            </seg>
            <seg n="01fd153a">
              Det finns en historia om detta som börjar någonstans, och det
              finns många årtal.
            </seg>
            <seg n="05f86868">
              År 1968 startade arbetet med lättlästa böcker som ett experiment
              vid Skolöverstyrelsen.
            </seg>
            <seg n="9b808541">
              År 1984 fick den statliga taltidningskommittén i uppdrag att
              utreda hur nyhetsförmedling till begåvningshandikappade och vissa
              andra lässvaga skulle kunna ske.
            </seg>
            <seg n="5eb2941e">
              År 1984 gavs det första numret av tidningen 8 sidor ut på försök.
              Det pågick i ett par år. År 1987 beslöt man att den skulle fortsätta
              permanent. Lättläststiftelsen bildades av riksdagen för att ta
              hand om utgivningen. Regeringen fastställde stadgarna och utsåg
              styrelsen.
            </seg>
            <seg n="2e67c4f8">
              Så fortsätter det. År 1992 började läsombudsverksamhet på försök
              i några kommuner. År 1997 blev lättläststiftelsen Centrum för
              lättläst. Då startade man också Lättläst-tjänsten, som bearbetar
              samhällsinformation till lättläst svenska och ordnar kurser i
              att skriva lättläst.
            </seg>
            <seg n="06150427">
              År 2006 startar Centrum för lättläst ett tvärvetenskapligt forskningsnätverk.
              Sedan 2010 finns också ett vetenskapligt råd knutet till Centrum
              för lättläst.
            </seg>
            <seg n="c5915978">
              År 2007 fick Centrum för lättläst ett särskilt uppdrag att ge
              ut material för skolan. År 2009 började Läskraft, ett landsomfattande
              projekt för att få anhöriga och andra att läsa tillsammans med
              personer med demens. Detta var nedslag i historien fram till det
              som finns i dag och som nu regeringen vill förändra.
            </seg>
            <seg n="cb0cb31e">
              Inom Centrum för lättläst finns i dag 8 sidor – en nyhetstidning.
              Jag har tagit med mig ett exemplar av tidningen här i talarstolen.
              Jag tror att de flesta har stött på tidningen. Den används i skolor
              och på många andra ställen. Det är alltså fråga om nyhetsjournalistik.
            </seg>
            <seg n="16c98ed3">
              Lättlästförlaget producerar lättlästa böcker för unga och vuxna.
              Centrum för lättläst får i uppdrag att göra lättlästa bearbetningar
              av olika slags information och att utbilda personer i att skriva
              lättläst. Centrum för lättläst har läsombud, som ska inspirera
              till högläsning bland äldre och personer med funktionsnedsättningar.
              Vidare finns Lärarrummet för lättläst, som håller lektioner för
              och ger ut handledningar för pedagoger som använder lättlästa
              texter i undervisningen. Vidare finns en bibliotekswebb, som ska
              ge inspiration till bibliotek som vill nå ut till lässvaga och
              läsovana målgrupper.
            </seg>
            <seg n="3dc98785">
              Just nu har Centrum för lättläst engagerat sig i att det är valrörelseår.
              Man har lanserat en sajt som heter Alla Väljare, och man producerar
              valmaterial. Det är otroligt viktigt för demokratin att vi känner
              till att detta fungerar, pågår och utvecklas.
            </seg>
            <seg n="46047877">
              I oktober 2013 publicerade PIAAC en undersökning. Jag kan tyvärr
              inte läsa ut förkortningen riktigt eftersom jag inte har kunskap
              om exakt vad den står för. Det är en brist, kan jag erkänna. Det
              är en internationell studie som handlar om läsfärdighet bland
              den vuxna befolkningen mellan 16 och 65 år. Man jämför ett tjugotal
              länder. Det går att följa och se resultaten.
            </seg>
            <seg n="7be2f417">
              Undersökningen visar att drygt 13 procent av den vuxna befolkningen
              i Sverige, ca 800 000 personer, har en så låg läsförmåga att de
              enbart kan tillgodogöra sig mycket enkla texter. Undersökningen
              visar också på ett klart samband mellan låg läsförmåga och lågt
              deltagande i arbetsmarknad och samhällsliv.
            </seg>
            <seg n="2e950768">
              Det råder, herr talman, inget tvivel om att de politiska beslut
              som vi fattar i kammaren kommer att påverka alla människorna och
              ännu fler.
            </seg>
            <seg n="437ec8db">
              Miljöpartiet har väckt en motion med anledning av regeringens
              förslag om att lägga ned Centrum för lättläst. Vi tycker att propositionen
              bör avslås. Vi säger i vår motion att det viktigaste, självklart,
              är tillgången till lättläst text av god kvalitet och att en oberoende
              utgivning av nyheter på lättläst svenska kan garanteras.
            </seg>
            <seg n="6b8d61b4">
              Vi tror att Myndigheten för tillgängliga medier skulle kunna
              överta verksamheten, som nämns i propositionen. Vi kan se att
              det finns vissa fördelar. Men vi ser ändå inte en tydlig, tillräcklig
              anledning att förändra den verksamhet som Centrum för lättläst
              är i dag. Det är en väl fungerande verksamhet, och det är en ståndpunkt
              som stöds av flera remissinstanser, däribland Tidningsutgivarna,
              Journalistförbundet, FUB, det vill säga Riksförbundet för barn,
              unga och vuxna med utvecklingsstörning, samt Studieförbundet Vuxenskolan.
            </seg>
            <seg n="dbfcf7ab">
              Ekonomistyrningsverket har i sitt remissvar över förslaget som
              finns i den utredning som ligger till grund för propositionen
              konstaterat att kostnadsberäkningarna i utredningen är bristfälliga.
              Verket menar att det inte går att bedöma de ekonomiska konsekvenserna
              för staten om förslaget genomförs. Därmed faller den grund som
              propositionen vilar på, nämligen att det finns ekonomiska orsaker
              till att verksamheten måste upptas i Myndigheten för tillgängliga
              medier och att Centrum för lättläst måste läggas ned. Argumentationen
              är inte tillräcklig för att det ska vara möjligt att ta ställning
              till om det är lämpligt att omorganisera en väl fungerande verksamhet.
              Tyvärr nämns inte Ekonomistyrningsverkets remissvar i propositionen.
            </seg>
            <seg n="ba750561">
              Vi i Miljöpartiet säger nej till förslaget från regeringen om
              att Myndigheten för tillgängliga medier ska stödja utgivningen
              och distributionen av den oberoende lättlästa nyhetstidningen
              8 sidor. En nyhetstidning är en nyhetstidning, även om den görs
              lättläst. Det är en publicistisk produkt, och den kräver journalistik.
              Detta verkar regeringen ha totalt missat, och regeringspartierna,
              Moderaterna, Folkpartiet, Centerpartiet och Kristdemokraterna,
              föreslår att just tidningen ska upphandlas.
            </seg>
            <seg n="4fd9cf6a">
              Vi i Miljöpartiet har föreslagit att i så fall utreda framtiden
              för tidningen 8 sidor med möjlighet för public service-företagen
              att överta ansvaret. Den allvarligaste delen i regeringens proposition
              handlar om hanteringen av nyhetstidningen 8 sidor – den tidning
              jag tidigare visade för er här i talarstolen och som jag nu visar
              upp för er igen. Regeringen har kommit fram till att tidningen
              kan underordnas Myndigheten för tillgängliga medier.
            </seg>
            <seg n="a9c3f198">
              Vem som ska producera tidningen är egentligen oklart. Regeringen
              anser att tidningen 8 sidor, som nu ges ut av Centrum för lättläst,
              har hög kvalitet och i många avseenden får anses vara världsledande
              på området lättläst nyhetsinformation. Regeringen säger att tidningen
              får anses vara världsledande. Trots det vill man föreslå förändringar,
              och de är otydliga.
            </seg>
            <seg n="9b7b3e17">
              Vi i Miljöpartiet anser inte att förslaget i propositionen är
              en bra väg framåt. En fri och oberoende press är en förutsättning
              för en väl fungerande demokrati. 8 sidor riktar sig till en målgrupp
              med mycket begränsat utbud att välja bland. Därför är det extra
              viktigt att nyhetsförmedlingen fortsätter att vara fri och oberoende.
              Vi anser att om förslaget i propositionen genomförs är det avgörande
              att utreda framtiden för tidningen 8 sidor med möjlighet till
              ett tydligare public service-uppdrag.
            </seg>
            <seg n="b1c85ea5">
              Det är nu viktigt att mitt yrkande blir korrekt här i talarstolen.
              Det finns en reservation som jag vill yrka bifall till, nämligen
              reservation 1.
            </seg>
          </u>
          <note n="ce779179">
            Ajournering
          </note>
          <note n="ec8c8ab4">
            Kammaren beslutade kl. 15.17 på förslag av andre vice talmannen
            att ajournera förhandlingarna till kl. 15.30 då votering skulle
            äga rum.
          </note>
          <u who="tina_ehn_94fa72" xml:id="i-fcea6bdfa053426c-0" n="9b4a6d1c" prev="i-542026520de99229-0">
            <seg n="06cab706">
              Återupptagna förhandlingar
            </seg>
            <seg n="9b2f4c67">
              minst tre fjärdedelar
            </seg>
            <seg n="e46359fb">
              mer än hälften av riksdagens ledamöter
            </seg>
            <seg n="06cab706">
              Återupptagna förhandlingar
            </seg>
          </u>
          <note n="811f6f25">
            Förhandlingarna återupptogs kl. 15.30.
          </note>
          <note n="02f9937e">
            13 § Beslut om ärende som slutdebatterats den 12 juni
          </note>
          <note n="97d64803">
            Punkt 1
          </note>
          <note n="2d6ff96d">
            Punkt 2
          </note>
          <note n="4f84d23b">
            Punkt 3
          </note>
          <note n="fcd33456">
            Punkt 4
          </note>
          <note n="48d389d8">
            Punkt 5
          </note>
          <note n="2865c148">
            Punkt 6
          </note>
          <note n="d9ef5be4">
            Punkt 7
          </note>
          <note n="c166c632">
            14 § Beslut om ärenden som slutdebatterats den 16 juni
          </note>
          <note n="97d64803">
            Punkt 1
          </note>
          <note n="2d6ff96d">
            Punkt 2
          </note>
          <note n="4f84d23b">
            Punkt 3
          </note>
          <note n="97d64803">
            Punkt 1
          </note>
          <note n="2d6ff96d">
            Punkt 2
          </note>
          <note n="77ffc0ef">
            15 § Beslut om ärenden som slutdebatterats vid dagens sammanträde
          </note>
          <note n="97d64803">
            Punkt 1
          </note>
          <note n="362caa35">
            av de röstande och
          </note>
          <note n="4f84d23b">
            Punkt 3
          </note>
          <note n="161b3840">
            Övriga punkter
          </note>
          <note n="97d64803">
            Punkt 1
          </note>
          <note n="fcd33456">
            Punkt 4
          </note>
          <note n="8af2d7f4">
            Punkt 8
          </note>
          <note n="f222420e">
            Punkt 12
          </note>
          <note n="6a43447d">
            Punkt 14
          </note>
          <note n="2fda2d1d">
            Punkt 15
          </note>
          <note n="71b99544">
            Punkt 20
          </note>
          <note n="f63fc521">
            Punkt 23
          </note>
          <note n="80f58937">
            Punkt 25
          </note>
          <note n="5d1692bc">
            Punkt 26
          </note>
          <note n="161b3840">
            Övriga punkter
          </note>
          <note n="97d64803">
            Punkt 1
          </note>
          <note n="2903b641">
            Punkt 10
          </note>
          <note n="4356ad88">
            Punkt 11
          </note>
          <note n="161b3840">
            Övriga punkter
          </note>
          <note n="ce779179">
            Ajournering
          </note>
          <note n="e9117698">
            Kammaren beslutade kl. 16.03 på förslag av andre vice talmannen
            att ajournera förhandlingarna till kl. 18.00.
          </note>
          <note n="e87a6891">
            Förhandlingarna återupptogs kl. 18.00.
          </note>
          <note n="db6f9066">
            16 § (forts. från 12 §) Lättare att läsa (forts. KrU11)
          </note>
          <note type="speaker" n="af53e5ed">
            Anf. 107 ULF NILSSON (FP):
          </note>
          <u who="ulf_nilsson_b2871f" xml:id="i-ce2cfce801296785-1" n="df0e9c2c">
            <seg n="1f99ac21">
              Fru talman! Som vi har hört av tidigare talare har uppemot 13
              procent av alla människor i Sverige svårt att förstå skriven eller
              talad text. Orsakerna kan vara många. Det kan bero på syn- eller
              hörselnedsättning, utvecklingsstörning, dyslexi med mera.
            </seg>
            <seg n="1eb83ff0">
              Alla människor har rätt, eller borde ha rätt, att få tillgång
              till information, nyheter och upplevelser av litteratur oavsett
              funktionsnedsättning.
            </seg>
            <seg n="f0727acb">
              Det var den växande insikten om detta som bidrog till att stiftelsen
              Centrum för lättläst startades på 80-talet med bland annat uppdraget
              att utveckla en nyhetsförmedling på lätt svenska och stödja utgivning
              av lättlästa böcker.
            </seg>
            <seg n="3f83d68f">
              Det är ingen enkel uppgift att skriva lätt svenska. Det kräver
              stor kunskap om vilka lässvårigheter som kan finnas och hur människor
              av olika anledning kan missförstå ords betydelse och sammanhang.
              Det är inte så enkelt som att bara byta ut svåra ord mot lätta
              eller att skriva lite kortare meningar. En person som skriver
              lättförståelig svenska måste ha mycket väl utvecklad språklig
              förmåga och dessutom god kunskap om olika svårigheter att förstå
              skriven eller talad text.
            </seg>
            <seg n="9df86df9">
              Centrum för lättläst har utvecklat en god kompetens genom åren,
              och tidningen 8 sidor har uppenbarligen utvecklat en stor skicklighet
              i att förmedla seriösa nyheter om aktuella händelser i Sverige
              och världen.
            </seg>
            <seg n="e9d82660">
              På senare år har förutom stiftelsen Centrum för lättläst Myndigheten
              för tillgängliga medier kommit till. Denna myndighet har fått
              nya uppdrag att tillsammans med bland annat bibliotek tillgodose
              behovet av litteratur för människor med synnedsättning och andra
              läsnedsättningar.
            </seg>
            <seg n="61c884c6">
              Hos myndigheten finns en nämnd för punktskrift och taktil läsning,
              Punktskriftsnämnden. Det finns också ett särskilt beslutsorgan
              för radio och kassettidningar och andra taltidningar, Taltidningsnämnden.
            </seg>
            <seg n="428b1954">
              En stor och viktig del i myndighetens arbete utgörs av forskning
              och utveckling av ny teknik för läsning och produktion av litteratur.
              Ett särskilt uppdrag är att ge studerande på högskola tillgång
              till anpassad studielitteratur.
            </seg>
            <seg n="9d3b7a14">
              Myndigheten för tillgängliga medier har en viktig roll i det
              tekniska utvecklingsarbetet av tillgängliga medier och samarbetar
              också nära med många systerbibliotek runt om i världen.
            </seg>
            <seg n="d95aab0a">
              Regeringen har efter en utredning kommit fram till att myndigheten
              bör bli ett nationellt kunskapscenter för tillgängliga medier
              där lättläst svenska är en tung och viktig del. Tanken är verkligen
              inte att riva ned eller försvaga det som Centrum för lättläst
              har byggt upp. Nej, tanken är att ansvaret för samhällets insatser
              för lättläst bör ligga hos en myndighet, att myndigheten ska utveckla
              en bred kompetens om lättillgänglighet och att de olika sakkunskaperna
              ska samverka och stödja varandra. Till exempel ska läsombuden
              vara kvar i den nya organisationen.
            </seg>
            <seg n="ae20cd98">
              Utgångspunkten och målsättningen ska vara att alla ska ha tillgång
              till litteratur och samhällsinformation utifrån vars och ens förutsättningar,
              oavsett läsförmåga.
            </seg>
            <seg n="8857d6b4">
              Myndigheten för tillgängliga medier bör också ansvara för utgivning
              och distribution av lättläst litteratur om behoven inte kan tillgodoses
              på den kommersiella marknaden.
            </seg>
            <seg n="13053675">
              Det är viktigt att utveckla ett kunskapscenter som har ambitionen
              att inkludera hela områdets tillgängliga medier. Det erfarenhetsutbyte
              som möjliggörs i och med att kunskapscentret omfattar alla tillgängliga
              medier borde bidra till att utveckla och höja kvaliteten på det
              lättlästa materialet.
            </seg>
            <seg n="95dfb085">
              Fru talman! En nyhetstidning på lättläst svenska fyller en viktig
              funktion både ur ett demokratiskt och ur ett kulturellt perspektiv.
              Tidningen 8 sidor som ges ut av Centrum för lättläst får anses
              vara världsledande på området lättläst nyhetsinformation. Det
              är viktigt att denna kompetens och kvalitet upprätthålls i tidningens
              nya regi, vilket både regeringen och utskottet skriver i sina
              texter.
            </seg>
            <seg n="b301f5be">
              En majoritet i utskottet är för att lägga huvudansvaret för lättläst
              på Myndigheten för tillgängliga medier. Själva grundidén ställer
              alltså majoriteten av utskottet upp på. I sakfrågan om tidningen
              8 sidor har dock en majoritet av utskottet bestående av de rödgröna
              och Sverigedemokraterna tagit ställning för att sätta i gång en
              utredning om att public service ska få uppdraget att ge ut tidningen
              8 sidor.
            </seg>
            <seg n="f12ce3d5">
              Alliansen tror att det är helt orealistiskt att hastigt ge radio
              och tv ett helt nytt uppdrag. Vi ser också att villkoren för public
              service för tillfället inte innefattar utgivning av en tidning
              och att dessa villkor ska ses över först 2017.
            </seg>
            <seg n="c5feb0a4">
              För Alliansen är det viktigt att läsare av tidningen även framöver
              får en produkt som de känner igen. Vi anser också att det är viktigt
              att den kompetens och det varumärke Centrum för lättläst och tidningen
              8 sidor byggt upp inte går förlorade vid en verksamhetsövergång.
              Tidningens titel bör därför även fortsättningsvis vara 8 sidor.
            </seg>
            <seg n="aaa3b2ee">
              Utskottet understryker också vikten av att den kunskap och erfarenhet
              som i dag finns inom stiftelsen Centrum för lättläst tas till
              vara, och vi utgår från att så sker.
            </seg>
            <seg n="47722af2">
              Samtidigt betonar både regering och riksdag att det för lång
              tid framöver kommer att finnas behov av att fortsätta ge ut tidningen
              8 sidor i tryckt format, även om det givetvis också kan utvecklas
              digitala produkter. Vi ska vara noga med kontinuiteten för denna
              grupp av läsare.
            </seg>
            <seg n="16a96c67">
              Fru talman! Sammanfattningsvis innebär både regeringens proposition
              och betänkandet en ambitionshöjning när det gäller satsningar
              på lätt svenska. Vi skapar nu möjligheter till samarbete mellan
              olika experter på läsning, och vi för vidare kompetens som finns
              när det gäller nyhetsförmedling. Målet är att fler ska kunna ta
              del av och lyftas av den kraft som finns i språket och litteraturen.
            </seg>
          </u>
          <note n="bff997ba">
            Jag yrkar bifall till förslaget i betänkandet med undantag för
            punkt 3.
          </note>
          <note type="speaker" n="b4ddb5cf">
            Anf. 108 PER LODENIUS (C):
          </note>
          <u who="per_lodenius_87c57d" xml:id="i-49c682caea1c63ed-5" n="6245f4b1">
            <seg n="81987ebd">
              Fru talman! Efter en lång dag med många anföranden från talarstolen
              här i kammaren har vi fått upp lättläst på banan. Jag tror att
              de flesta förstod vad jag menade med vad jag nyss sade. Men var
              det egentligen självklart? Vad är en lång dag? Är den lång som
              en orm på marken eller som en person som står upp, och ska det
              då inte heta att det är en hög dag?
            </seg>
            <seg n="0b036467">
              Och vad är ett anförande eller en talarstol? Är det en stol som
              kan tala? Vad är kammaren för något? Om man dessutom själv skulle
              kunna läsa det talmanus jag har framför mig, vad menar man med
              fått upp lättläst på banan? Har man skrivit på bananen? Är det
              lättare att läsa en text som står på en banan? Eller finns det
              en bana här i riksdagshuset som det är lättläst skrivet på?
            </seg>
            <seg n="c6c04f4b">
              Ni har säkert alla någon gång råkat ut för att man har fått läsa
              om en text flera gånger innan man förstod det där ordet eller
              meningen som man hakade upp sig på. Minns ni hur frustrerande
              det var? Tänk då på hur frustrerande det kan vara om man känner
              så inför varje text man ska ta sig igenom.
            </seg>
            <seg n="15f2afed">
              Det finns många anledningar till att man kan ha svårt att tolka
              och läsa en text. Det kan ha att göra med att det är ett helt
              nytt och okänt område som texten handlar om. Det kan vara att
              man har ett annat modersmål och inte har lärt sig språket fullt
              ut. Man kanske har en funktionsnedsättning som gör det svårt att
              tolka texten. Orsakerna kan vara många.
            </seg>
            <seg n="094c7ab5">
              Fru talman! Konventionen om rättigheter för personer med funktionsnedsättning
              hävdar att alla samhällsinsatser ska syfta till att ge människor
              med funktionsnedsättning möjligheter till egenmakt. För att få
              egenmakt måste man kunna orientera och informera sig om samhället
              och alla dess funktioner. Man måste få information som man förstår
              och med hjälp av den informationen kunna hävda sina mänskliga
              rättigheter. Det är en demokratifråga.
            </seg>
            <seg n="ea1b2131">
              För mig och säkert för de flesta av oss som sitter här i kammaren
              i dag är det ganska enkelt och självklart att utnyttja och använda
              denna rättighet. Vi vet var vi kan söka information, och vet vi
              inte det så vet vi vart vi kan vända oss om vi har frågor.
            </seg>
            <seg n="580fd0f0">
              Vi kan ta till oss den information vi får skriftigt och muntligt.
              Då kan vi nå åtminstone någon form av förståelse av den information
              vi inhämtat, och sedan kan vi använda den. Det har till exempel
              alla vi som sitter här i riksdagens kammare gjort inför debatten.
              Vi har läst regeringens proposition, kulturutskottets betänkande,
              utredningar, remisser med mera, och sedan har vi använt detta
              för att dra slutsatser och presentera vår syn på de frågor vi
              har att fatta beslut om.
            </seg>
            <seg n="e3c8c00e">
              Men alla har inte förmågan eller möjligheten att ta till sig
              de texter vi har att ta ställning till. Det behöver heller inte
              vara en proposition eller ett utskottsbetänkande man inte förstår
              att läsa. Alla kan till exempel inte ta sig igenom en myndighetstext
              om något så enkelt som hur man röstar i våra allmänna val. Alla
              kan inte heller ta till sig den information partierna ger om sin
              politik. Det påverkar självklart möjligheten att kunna göra ett
              eget ställningstagande inför höstens val.
            </seg>
            <seg n="4b37e30b">
              Det kan lika gärna vara en vanlig tidningsartikel eller texten
              till tv-programmet man tittar på som det kan vara svårt att ta
              sig igenom eller förstå. Det finns som sagt många orsaker till
              att man inte kan ta till sig den skrivna informationen. En orsak
              kan vara att man har en kognitiv funktionsnedsättning.
            </seg>
            <seg n="58942a32">
              Slutsatsen blir entydig: Precis som det finns talböcker och taltidningar
              för den som behöver det måste det finnas lättläst information
              och nyheter för den som har svårt att läsa en vanlig text. Lättläst
              text är viktigt för att göra medier tillgängliga, precis som till
              exempel talböcker, taltidningar och punktskrift är.
            </seg>
            <seg n="8bd6bc8f">
              Alla har rätt till tillgång till litteratur och samhällsinformation
              utifrån sina egna förutsättningar, oavsett läsförmåga. Det är
              en demokratifråga.
            </seg>
            <seg n="29896202">
              Centrum för lättläst har under snart tre årtionden byggt upp
              en stor kunskap kring att skriva lättläst – en kunskap som måste
              följa med till Myndigheten för tillgängliga medier och där få
              fortsätta att utvecklas.
            </seg>
            <seg n="e0f120f2">
              Lättläst är inte en oföränderlig form av skriven text. Nej, hur
              man skriver lättläst utvecklas ständigt. Nya rön och ny kunskap
              om vad som gör en text lättläst har ständigt implementerats i
              Centrum för lättlästs verksamhet. Det är viktigt att denna kunskapsutveckling
              får fortsätta när verksamheten nu förs samman med Myndigheten
              för tillgängliga medier. Förutsättningarna för det är goda.
            </seg>
            <seg n="a3f472d7">
              Inom myndigheten finns bland annat en teknisk kunskap som kan
              bidra till fortsatt utveckling av den lättlästa texten och också
              möjligheter att genom olika kanaler sprida ny kunskap om vad som
              gör en text lättläst och hur man skriver lättläst.
            </seg>
            <seg n="098c2f8f">
              Det är viktigt att den kunskap och det kontaktnät som finns hos
              personalen på Centrum för lättläst i dag får utrymme och möjlighet
              att fortsätta verka och utvecklas vid verksamhetsövergången till
              Myndigheten för tillgängliga medier. Viktigt är också att läsombuden
              får fortsätta att sprida lättläst i hela Sverige.
            </seg>
            <seg n="745240f4">
              Fru talman! Centrum för lättläst har sitt ursprung i en försöksverksamhet
              med en lättläst oberoende nyhetstidning för personer med intellektuell
              funktionsnedsättning eller – som det benämndes på den tiden –
              begåvningshandikappade.
            </seg>
            <seg n="aaf3777e">
              Tidningen 8 sidor firar i år sitt 30-årsjubileum. Redan för 30
              år sedan såg man att det fanns fler som hade behov av en lättläst
              nyhetstidning varför man lade till samt vissa andra lässvaga grupper.
              Ett par år senare permanentades tidningens verksamhet, och Centrum
              för lättläst växte fram med fler uppdrag inom området lättläst.
            </seg>
            <seg n="99f8aa5f">
              Det är många som är beroende av tidningen 8 sidor när det gäller
              möjligheten att få nyheter presenterade på ett sätt man kan förstå.
              Jag har själv jobbat inom särskolan och använde där 8 sidor som
              ett viktigt pedagogiskt verktyg när det gällde omvärldsbevakning
              och samhällskunskap.
            </seg>
            <seg n="291ce560">
              Vi kan konstatera att 8 sidor fyller en viktig samhällsfunktion,
              inte minst i ljuset av att det finns undersökningar som visar
              att det kan vara så få som två av tio röstberättigade med intellektuell
              funktionsnedsättning som röstar i de allmänna valen. Det är alltså
              endast runt 20 procent av dem som har intellektuell funktionsnedsättning
              som röstar i de allmänna valen. Det är självklart helt oacceptabelt
              och en viktig signal om att behovet av en oberoende nyhetsförmedling
              för denna målgrupp är stort.
            </seg>
            <seg n="8d9a6dc3">
              Den oberoende tidningen 8 sidor fyller en viktig funktion både
              ur ett demokratiskt och ur ett kulturellt perspektiv. Man har
              genom åren skapat en trovärdighet och en kunskap som endast kan
              fås genom ett målmedvetet arbete över tid och i nära kontakt med
              sina läsare.
            </seg>
            <seg n="d509278c">
              Att skriva lättläst tar tid, som 8 sidors chefredaktör Malin
              Crona skriver i tidningens Hipp hurra-bilaga med anledning av
              30 årsjubileet. Att skriva lättläst tar som sagt tid och är inte
              lätt. Man måste välja exakt rätt ord samtidigt som det behöver
              vara lätta ord som alla kan förstå. Man behöver förklara enkelt
              och samtidigt skriva spännande, för att hålla kvar läsarens intresse.
            </seg>
            <seg n="dccf8eb8">
              Det här är en kunskap som man jobbat fram under de 30 år som
              tidningen funnits. Samtidigt är det en kunskap som ständigt utvecklas.
              Det är otroligt viktigt att de som i dag läser tidningen också
              i fortsättningen känner igen sig i den. Även små förändringar
              kan innebära svårigheter att ta till sig innehållet. Det handlar
              inte bara om själva texten utan lika mycket om layout, textstorlek,
              typsnitt med mera.
            </seg>
            <seg n="b9f769c2">
              Även i fortsättningen finns behovet av 8 sidor som både papperstidning
              och nättidning men också inläst som taltidning. Det handlar om
              att tidningen måste vara tillgänglig för läsarnas olika behov.
            </seg>
            <seg n="97b6a505">
              Fru talman! 8 sidor driver projektet Alla Väljare. Jag tror att
              Tina Ehn nämnde det tidigare. Jag vill rekommendera er alla att
              gå in på nätet och titta på allavaljare.se.
            </seg>
            <seg n="88ce1a4f">
              Som jag redan nämnt är valdeltagandet bland personer med intellektuell
              funktionsnedsättning oacceptabelt lågt. Det vill 8 sidor och Centrum
              för lättläst ändra på med hemsidan Alla Väljare. Där hittar man
              politiska nyheter, diskussioner och möjlighet för läsarna att
              ställa frågor till partierna – allt på lättläst svenska.
            </seg>
            <seg n="cbdb1d48">
              Projektet Alla Väljare är ett mycket viktigt demokratiprojekt
              som skapar möjlighet till engagemang och ställningstagande för
              en grupp medborgare som inte alltid getts den möjligheten tidigare.
              Min önskan är att Alla Väljare blir permanentat som en verksamhet
              som kan leva också mellan valen. Behovet av det är jättestort.
            </seg>
            <seg n="4f7bf55b">
              Vi ska komma ihåg, fru talman, att det bara är 25 år sedan som
              vi egentligen fick allmän rösträtt i Sverige. Det stämmer faktiskt.
              Det var nämligen 1989, för endast 25 år sedan, som omyndigförklaringen
              togs bort. Det gjorde bland annat att personer som blivit omyndigförklarade
              på grund av en intellektuell funktionsnedsättning fick rösträtt.
            </seg>
            <seg n="ce0b2952">
              Möjligheten att själv kunna ta till sig oberoende information
              och nyheter och utifrån det få kunskap och ta egen ställning blir
              självklart otroligt viktigt. För att få egenmakt måste man kunna
              orientera och informera sig om samhället och alla dess funktioner.
              Man måste få information som man förstår och med hjälp av den
              informationen kunna hävda sina mänskliga rättigheter.
            </seg>
            <seg n="59cbb1cd">
              Alla samhällsinsatser ska syfta till att ge människor med funktionsnedsättning
              möjligheter till egenmakt. Så står det i konventionen om rättigheter
              för personer med funktionsnedsättning. Det är en demokratifråga.
            </seg>
          </u>
          <note type="speaker" n="32bb8bea">
            Anf. 109 BENGT BERG (V):
          </note>
          <u who="bengt_berg_48756a" xml:id="i-6da1e21a4f8c7036-1" n="1bbfa498">
            <seg n="4e7f61dc">
              Fru talman! Det finns lite dilemman med att komma en bit ned
              på talarlistan. Ett dilemma är att mycket av det man har tänkt
              säga redan är sagt. Ett annat dilemma är att man blir så fascinerad
              av olika inlägg – även medståndarnas inlägg tycker jag väcker
              mycket eftertanke. Men jag ska försöka hålla ihop det manus jag
              visar upp här, som är allt annat än lättläst nu. Jag har försökt
              stryka sådant som är sagt. Dessutom har jag nyss genomgått en
              starroperation, så jag känner mig tillhöra målgruppen.
            </seg>
            <seg n="2e337d0d">
              I dag firar islänningarna sin nationaldag. Jag skulle vilja påstå
              att Island är ett av de mest språkmedvetna länderna, inte bara
              i Norden utan kanske i hela Europa. Jag fick en gång lära mig
              något. Det var en isländsk författare som sade: Tack vare att
              vi fick Nya testamentet översatt till isländska så tidigt kunde
              vi uppnå nationell självständighet. Inte vet jag hur det är med
              den saken, men Njáls saga och de andra traditionerna i sagolitteraturen
              tillhör världslitteraturen.
            </seg>
            <seg n="62760d8c">
              Jag tänker också på att det är stor skillnad mellan enkelhet
              och förenkling. Att förenkla språket är inte så svårt. Men att
              uttrycka sig på ett djuplodande sätt med hjälp av enkelhet är
              en konst.
            </seg>
            <seg n="fc1d4e4f">
              Fru talman! Goda språkliga kunskaper, den personliga utvecklingen,
              den sociala kontakten, den demokratiska delaktigheten i samhället
              och i förlängningen tillgång till arbetsmarknaden – allt detta
              är viktigt för alla medborgare i ett samhälle.
            </seg>
            <seg n="dc991e92">
              Centrum för lättläst har, såvitt kan förstå, gjort en god insats
              under de decennier som man har verkat, genom sin utgivning av
              en oberoende, lättläst nyhetstidning och genom böcker, vackert
              formgivna och fotografiskt bildsatta, på LL-förlaget, Läsa Lätt-förlaget.
              Det är en mångårig verksamhet och erfarenhet och en stor kompetens
              som riskerar att raseras i och med förslaget att lägga ned Centrum
              för lättläst och ersätta den med en myndighet, kallad MTM, Myndigheten
              för tillgängliga medier.
            </seg>
            <seg n="38e89f56">
              Alla människor har rätt till oberoende nyheter, bra litteratur
              och samhällsinformation utifrån sina egna villkor. Vänsterpartiet
              vill fortsatt stödja den aktiva och kvalitativa verksamhet som
              Centrum för lättläst har utvecklat genom åren. Om centrumets verksamheter
              splittras upp och läggs ut på entreprenad eller på kommersiella
              förlag kommer denna kompetens att knäckas, och den kontinuerliga
              kontakten med brukarna riskerar att förloras.
            </seg>
            <seg n="46b3f560">
              Rent konkret innebär regeringens förslag att färre personer kommer
              att arbeta med lättläst som speciell kompetens och att färre lättlästa
              böcker kommer att ges ut. Framtiden för papperstidningen 8 sidor
              är oviss.
            </seg>
            <seg n="f47593e9">
              Det är tydligt att regeringspropositionen Lättare att läsa sneglar
              åt teknikens allena saliggörande effekter, med nätet som lösning.
              När det gäller digitaliseringen menar vi att det inte finns någon
              motsättning gentemot fortsatt digitalisering av litterära verk
              och tidningar, men för just den grupp av människor som har dessa
              funktionsnedsättningar finns det en given fördel med att läsa
              på papper tryckta texter. Gruppen demensdrabbade till exempel
              kanske inte heller kan eller har tillgång till den nya tekniken.
              Ur jämlikhets- och demokratiperspektiv är det viktigt att produktionen
              av lättläst information och litteratur i tryckt form kan fortsätta.
            </seg>
            <seg n="329c190f">
              Vänsterpartiet anser inte att en myndighet är den mest lämpade
              aktören när det gäller att driva förlagsverksamhet. LL-förlagets
              utgivning måste kunna ske helt oberoende och utan några som helst
              hänsyn till myndigheten, regeringen eller staten.
            </seg>
            <seg n="df60c299">
              Förhållandet mellan statligt litteraturstöd och oberoende förlagsutgivning
              är en grannlaga avvägningsfråga. Det gäller också vid urvalet
              av den litteratur som ges ut, så att det inte blir kommersiella
              överväganden som styr och inte heller så att kontroversiella titlar
              sopas under mattan eller att litteratur som kräver rejält med
              tid för språklig bearbetning inte får sin plats och sitt utrymme
              på de lättlästa hyllorna.
            </seg>
            <seg n="ff82fa8a">
              LL-förlaget driver av hävd en kvalitetsmedveten utgivning i samarbete
              med nyskapande konstnärer, illustratörer, fotografer och formgivare
              – och förstås författare. Denna verksamhet vill Vänsterpartiet
              stödja även i framtiden.
            </seg>
            <seg n="d83dd435">
              I utredningen föreslås även att Myndigheten för tillgängliga
              medier ska ansvara för utgivningen av tidningen 8 sidor. Det är
              förstås djupt problematiskt ur ett oberoendeperspektiv. En fri
              press är en bärare av demokratin och har som en viktig uppgift
              att granska makten.
            </seg>
            <seg n="37a31544">
              Efter stark kritik från remissinstanserna har regeringen insett
              att detta kanske är orimligt, men deras alternativ är inte stort
              bättre. Regeringen föreslår nämligen att myndigheten ska stödja
              utgivningsverksamhet men att utgivningen ska ske enligt ett upphandlingsförfarande.
              Vänsterpartiet förordar även här att utgivningen ska skötas av
              Centrum för lättläst, som hittills.
            </seg>
            <seg n="0e191259">
              Stödet till Centrum för lättläst bör alltså finnas kvar, och
              verksamheten bör drivas vidare i stiftelseform med ett förstärkt
              uppdrag, gärna med kunskapscenter, brukarråd, bevakning av teknikutvecklingen
              och tillsyn av lättläst samhällsinformation. Stiftelseformen är
              mycket lämplig just med tanke på oberoendet. Som ett alternativ
              till stiftelseformen kan vi tänka oss att ge Centrum för lättläst
              ett public service-uppdrag, vilket tidigare har nämnts.
            </seg>
            <seg n="a04d3094">
              Vänsterpartiet anser att regeringens förslag att avveckla Centrum
              för lättläst är dåligt underbyggt, att man inte har lyssnat på
              brukargrupperna och att de ekonomiska konsekvenserna är dåligt
              utredda. Riksdagen bör därför avslå regeringens förslag och i
              stället skapa goda förutsättningar för Centrum för lättläst och
              dess målgrupper.
            </seg>
            <seg n="d38b1813">
              För att inte göra ett förödande misstag tycker Vänsterpartiet,
              precis som en majoritet i kulturutskottet, att en utredning bör
              göras angående framtiden för tidningen 8 sidor inom ramen för
              public service-uppdraget.
            </seg>
            <seg n="3751925d">
              Fru talman! Till sist yrkar jag bifall till reservation 1, och
              sedan tänkte jag avsluta med en liten dikt och samtidigt tacka
              för god match och tacka för möten med kulturministern – vi har
              bytt en del dikter genom åren i en sorts pingpongpoesi. Den här
              dikten håller sig till ämnet. Den är skriven av en flicka i tredje
              klass och lyder:
            </seg>
          </u>
          <note type="speaker" n="60125f19">
            Anf. 110 LARS-AXEL NORDELL (KD):
          </note>
          <u who="lars-axel_nordell_883b98" xml:id="i-3fbe2f7be448e4de-1" n="1d186ad0">
            <seg n="a4968d39">
              Fru talman, ledamöter! Det Bengt Berg sade sist, den dikt som
              han läste upp av en elev i tredje klass, och det han sade tidigare
              om att det är skillnad på att uttrycka sig förenklat och att uttrycka
              sig med enkelhet tycker jag var bra sagt.
            </seg>
            <seg n="ba13d7b5">
              Malin Crona, som är chefredaktör på tidningen 8 sidor, skriver:
              Att skriva lätt är svårt. Det tycker jag också är tänkvärt.
            </seg>
            <seg n="e419aa4e">
              Just att ha förmågan att läsa och förstå det man läser och att
              kunna tillgodogöra sig det man har läst är av avgörande betydelse
              för hur vi kan leva våra liv. Litteraturen och läsningen har ett
              värde i sig genom att förmedla upplevelser och känslor, hjälpa
              oss att förstå världen och oss själva och berika våra liv.
            </seg>
            <seg n="73739e78">
              Att ha tillgång till och kunna tillgodogöra sig litteratur och
              samhällsinformation är ytterst en fråga om demokrati.
            </seg>
            <seg n="fbf1264d">
              Många föräldrar blir oroliga när deras barn inte snabbt nog lär
              sig att läsa i skolan och jämför med klasskompisar som lär sig
              snabbare. Vi är nog många som har levt med detta. Man är mån om
              sina barn och om att de ska lära sig läsa. Det kan ta ett bra
              tag innan läshastigheten tränats upp för att man ska hinna med
              att läsa till exempel den svenska textningen av utländska filmer.
              Även för oss som har en hyfsad läshastighet kan det vara svårt
              att hinna med all information om vilka som har medverkat och som
              rullar fram efter en film.
            </seg>
            <seg n="5e34ea02">
              Dagens betänkande handlar om regeringens proposition Lättare
              att läsa . Den handlar om att staten ska fortsätta med att stödja
              utgivning och distribution av lättläst litteratur och nyhetsinformation,
              i den mån det inte kan tillgodoses av marknaden.
            </seg>
            <seg n="06612660">
              Självklart ska inte det offentliga agera på ett sådant sätt att
              man försvårar eller sätter käppar i hjulet för det privata näringslivet.
              Konkurrensneutraliteten är viktig. Men i detta fall är vi nog
              överens om att den kunskap och erfarenhet som under många år har
              byggts upp av Centrum för lättläst är både av hög kvalitet och
              helt unik. Det ska vi ta till vara. Detta gäller inte minst nyhetstidningen
              8 sidor som av många anses vara en världsunik produkt.
            </seg>
            <seg n="870fe74d">
              Fru talman! Regeringens förslag innebär att ansvaret för statens
              insatser för lättläst ska övergå från stiftelseform till myndighetsform,
              till Myndigheten för tillgängliga medier, MTM. De har hög teknisk
              kompetens och ligger i framkant inom utvecklingen av ny teknik
              för att öka tillgången till texter för personer med funktionsnedsättningar.
            </seg>
            <seg n="69591af1">
              Förslaget innebär att MTM blir ett nationellt kunskapscentrum
              för tillgängliga medier där lättläst blir en viktig del. Myndigheten
              ska sammanställa och sprida relevant forskning om lättläst och
              övriga tillgängliga medier och om deras målgrupper. Som stöd för
              detta arbete föreslås att ett vetenskapligt råd inrättas samt
              ett brukarråd som ska ha bra kontakter med målgrupper, intresseorganisationer
              och förmedlare.
            </seg>
            <seg n="b2200ee2">
              Frågan om läsombud har också lyfts fram. Förslaget innebär att
              dessa ska finnas kvar och utvecklas. Dessutom föreslås att MTM:s
              stöd för lättläst även bör riktas till skolan.
            </seg>
            <seg n="e2c5a15e">
              När det gäller vilken målgrupp man ska rikta sina insatser till
              föreslog utredningen att den skulle snävas in. Det har en majoritet
              av remissinstanserna reagerat mot och tyckt vara fel. Inte heller
              regeringen tycker att man ska göra några inskränkningar utan säger
              att de nuvarande målgrupperna för statens insatser för lättläst
              är personer med intellektuell funktionsnedsättning och vissa andra
              grupper med lässvårigheter och att de ska gälla även i fortsättningen.
              Regeringen menar att insatserna även fortsättningsvis ska bestämmas
              utifrån behov. Det är det som gäller.
            </seg>
            <seg n="5c71c99a">
              Målsättningen och utgångspunkten bör vara att alla ska ha tillgång
              till litteratur och nyhetsförmedling utifrån vars och ens förutsättningar
              oavsett läsförmåga. De nationella kulturpolitiska målen, de nationella
              målen för politiken för litteratur och läsfrämjande och de nationella
              funktionshinderpolitiska målen bör vara vägledande.
            </seg>
            <seg n="8d9d4608">
              Fru talman! Den tekniska utvecklingen går snabbt framåt. I dag
              ser vi e-böcker och e-tidningar och mycket annat som distribueras
              elektroniskt via internet. Det är ett sätt att göra materialet
              mer tillgängligt. Men det kan också vara precis tvärtom, alltså
              att det försvårar för människor om det enbart förmedlas elektroniskt.
              Det är utmärkt att även lättläst nyhetsinformation ska göras tillgänglig
              elektroniskt. MTM föreslår att tidningen 8 sidor efter en övergångsperiod
              på tre år ska ges ut enbart elektroniskt.
            </seg>
            <seg n="f9f77653">
              Regeringen håller inte med om det och vill inte sätta någon bortre
              parentes, vilket vi tycker är rätt tänkt. Vi vill inte sätta någon
              bortre parentes för hur länge tidningen 8 sidor ska finnas kvar
              i pappersform. Det ena utesluter inte det andra. Jag tror att
              båda behövs. Formen för nyhetstidningen ska på samma sätt som
              bokutgivningen göras utifrån hur behoven ser ut. Det tycker jag
              är en viktig sentens.
            </seg>
            <seg n="029e9b9b">
              Lättlästutredningen gör bedömningen att den privata marknaden
              inte har möjlighet att tillgodose behovet av lättläst litteratur
              till hela målgruppen. Därmed får MTM uppdraget att ansvara för
              att ge ut lättläst litteratur i den utsträckning behoven inte
              kan tillgodoses på den kommersiella marknaden. När det gäller
              frågan om en lättläst nyhetstidning föreslår regeringen i propositionen
              att MTM stöder utgivning och distribution av den oberoende lättlästa
              tidningen 8 sidor och att det ska ske genom upphandling.
            </seg>
            <seg n="329fff26">
              En nyhetstidning på lättläst svenska fyller en viktig funktion
              ur både ett demokratiskt och ett kulturellt perspektiv. Det är
              en fråga om allas möjligheter att delta i samhällslivet och i
              den pågående samhällsdebatten. Jag vill även här understryka den
              höga kvalitet och den världsledande ställning som 8 sidor har.
              Det är viktigt. Denna kompetens och kvalitet får inte gå förlorad
              i samband med en upphandling.
            </seg>
            <seg n="5ff85adc">
              Det är viktigt att tidningens läsare får en produkt som de känner
              igen och att den fortsatt ska ha namnet 8 sidor. Det är viktigt
              att det varumärke som man har byggt upp under många år kan upprätthållas
              även vid en verksamhetsövergång.
            </seg>
            <seg n="fa43bb87">
              Socialdemokraterna har tillsammans med Sverigedemokraterna, Vänsterpartiet
              och Miljöpartiet bildat majoritet för att utreda frågan om att
              låta tidningen 8 sidor ingå i ett åtagande för public service.
            </seg>
            <seg n="fc0295a5">
              Jag tycker att det hade varit intressant om utredningen hade
              analyserat ett sådant förslag och vilka konsekvenser det skulle
              få i relation till det uppdrag som public service har i dag när
              det gäller just etermedier, alltså att radio och tv tillhandahålls
              i allmänhetens tjänst.
            </seg>
            <seg n="5905897b">
              Nu har inte utredningen prövat den frågan. Bedömningen är att
              det kan vara svårt att forcera fram en snabbutredning med ett
              så förändrat åtagande fram till den 1 januari 2015.
            </seg>
          </u>
          <note type="speaker" n="667181fa">
            Anf. 111 MARGARETA LARSSON (SD):
          </note>
          <u who="margareta_larsson_fa13a4" xml:id="i-319c6f420a53b457-4" n="0a1b7fc3">
            <seg n="98992707">
              Fru talman! Vi vet alla att tidningen 8 sidor med sina lättlästa
              nyheter varje vecka når närmare 100 000 läsare. Det handlar om
              personer med lässvårigheter och funktionshinder. Det är en tidning
              som spelar en mycket stor roll, och det är vi alla överens om.
            </seg>
            <seg n="f8a20aee">
              8 sidor är ett angeläget nyhetskomplex för dessa grupper. Vi
              anser att det helst inte ska vara någon statlig styrning av den.
              På samma sätt som public service-bolag förväntas förmedla opartiska
              nyheter och även våga kritisera staten är det lika viktigt att
              dessa grupper får tillgång till de nyheter som de kan känna förtroende
              för och att man inte får uppfattningen eller misstanken att nyheterna
              vinklas.
            </seg>
            <seg n="21a9b915">
              Med detta vill jag inte beskylla Alliansen för att i sitt förslag
              mena att man inte vill ha objektiva nyheter, utan jag har enbart
              målgruppen framför mig och tänker på att de ska känna förtroende
              för att det inte är vinklat. Det är dem jag i första hand tänker
              på, inte skuldfrågan.
            </seg>
            <seg n="9e1f8a3a">
              Vi anser att det är ett public service-uppdrag att tillgängliggöra
              objektiva nyheter för den här gruppen. Ett antal remissinstanser
              har också framfört att public service skulle utgöra ett gott hem
              för tidningen. Sveriges Television arbetar redan i dag med tillgängliga
              medier och har ett uppdrag att förmedla information till alla
              delar av samhället.
            </seg>
            <seg n="68e6891b">
              Vi förväntar oss en snabb utredning nu när det har tydliggjorts
              hur riksdagen ser på saken. Att det skulle vara svårt med en snabbutredning,
              som föregående talare sade, tror jag inte riktigt att jag kan
              hålla med om. Nu vet nämligen utredarna hur riksdagen vill ha
              det, och då borde det gå ganska snabbt att göra en ny utredning.
            </seg>
            <seg n="bc40accd">
              Med detta sällar jag mig naturligtvis till majoritetens förslag
              om att det här ska utredas och ligga på public service.
            </seg>
          </u>
          <note type="speaker" n="812c964f">
            Anf. 112 Kultur- och idrottsminister LENA ADELSOHN LILJEROTH
            (M):
          </note>
          <u who="unknown" xml:id="i-90ce4d2068aeecec-6" n="56ecabc5">
            <seg n="067861ec">
              Fru talman! Först vill jag säga till Bengt Berg: Så bra, då fick
              jag chansen att fundera över om jag kunde komma med något bidrag
              till vår dikt-pingpong! Men det blir inte en dikt i det här fallet,
              utan det blir ett visdomsord. Det kommer från Cicero, som ju inte
              är med oss i dag utan levde för lite drygt två tusen år sedan.
              Han var talare, författare och politiker i det antika Rom och
              har sagt mycket klokt, bland annat det här: Mina böcker är aldrig
              upptagna; de har alltid tid för mig. Jag tycker att det är fint
              sagt.
            </seg>
            <seg n="d679743c">
              Fru talman! Förmågan och framför allt lusten att läsa är en förutsättning
              för att man ska kunna ta del av vår kultur och vara en aktiv medborgare.
              Den värld av kunskap, känslor, mänskliga öden och upplevelser
              som genom århundraden har gestaltats i litteraturen måste hållas
              öppen och locka även kommande generationer.
            </seg>
            <seg n="1c841ba4">
              Lättläst är ett område som spänner över flera politiska områden.
              De nationella målen för litteratur- och läsfrämjande, de nationella
              kulturpolitiska målen och de nationella funktionshinderspolitiska
              målen visar alla på vikten av att det ska finnas lättläst litteratur
              och nyhetsförmedling. De är också ett uttryck för riksdagens och
              regeringens målsättning att människor med olika former av handikapp
              som kan påverka läsförmågan eller människor som av andra skäl
              har problem med läsning ska ha samma tillgång till kultur, litteratur
              och nyheter.
            </seg>
            <seg n="25a6cff9">
              Tillgången till information på ett språk som alla förstår är
              som flera, för att inte säga alla, talare hittills har varit inne
              på en demokratifråga. Litteratur och nyhetsförmedling bidrar också
              till ett skapande Sverige där människor växer genom kulturupplevelser
              och bildning. Att kunna ta del av information och kultur är en
              rättighet, och att se till att så många som möjligt kan göra det
              är vår skyldighet.
            </seg>
            <seg n="4a253ee0">
              Fru talman! När regeringen för tre år sedan, 2011, tillsatte
              Litteraturutredningen var det för att få fram ett gediget kunskapsunderlag
              om litteraturens och läsandets ställning. Det fick vi också. Tidigare
              undersökningar pekade redan då på att det sedan 15–20 år tillbaka
              fanns en negativ utveckling när det gäller läsförståelse hos barn
              och unga. Så sent som för några månader sedan fick vi tyvärr detta
              bekräftat i den PISA-undersökning som publicerades. Svenska femtonåringars
              resultat i läsförmåga hade sjunkit ytterligare.
            </seg>
            <seg n="2f9f75d3">
              För mig är detta utan tvekan den mest prioriterade frågan. Det
              är också därför jag bär en brosch där det står Jag läser. Den
              kommer från biblioteket i Motala, som är ett av de många bibliotek
              som arbetar med just läsfrämjande. Det är grundläggande att i
              denna debatt inte glömma våra allra lässvagaste.
            </seg>
            <seg n="fcef668a">
              Regeringen har genomfört flera läsfrämjande insatser inom kulturområdet,
              och jag ska nämna några av dem.
            </seg>
            <seg n="5b4df4ad">
              Strax före årsskiftet presenterade regeringen flera nya satsningar
              i litteraturpropositionen Läsa för livet . Propositionen antogs
              av riksdagen och innebär ett ökat stöd till framför allt det läsfrämjande
              arbetet utanför skolan. Det satsades bland annat ytterligare 15
              miljoner kronor per år på läsfrämjande insatser av nationellt
              strategiskt intresse, vilka går till Kulturrådet. Därmed har Kulturrådets
              resurser för läsfrämjande inte bara fördubblats mellan 2006 och
              2010, utan från och med i år har vi fördubblat stödet ytterligare
              en gång.
            </seg>
            <seg n="659852a8">
              För att samla hela politiken och alla delar av samhället bakom
              tydliga målsättningar att öka läsförmågan har nya nationella mål
              antagits av riksdagen, som att alla i Sverige – oavsett bakgrund
              och med utgångspunkt i vars och ens särskilda förutsättningar
              – ska ges möjlighet att utveckla en god läsförmåga och ha tillgång
              till litteratur av hög kvalitet. Det är tydliga mål som förpliktar,
              och det är en grund för utbildning, bildning och delaktighet.
              Den lättlästa litteraturen och nyhetsförmedlingen har här en viktig
              roll.
            </seg>
            <seg n="7ab1b96e">
              I den nya bibliotekslag som trädde i kraft vid årsskiftet stärks
              bland annat folkbibliotekens uppgift att ägna särskild uppmärksamhet
              åt personer med funktionsnedsättning, vilket på sikt även bör
              stärka arbetet med lättläst litteratur och nyhetsförmedling. I
              den nya bibliotekslagen markeras dessutom bibliotekens samhällsuppdrag.
              Vi vill lyfta fram bibliotekens demokratiska betydelse och deras
              bidrag till kunskap, information och fri åsiktsbildning. Sedan
              2011, fru talman, är det också obligatoriskt enligt lag att elever
              ska ha tillgång till ett skolbibliotek.
            </seg>
            <seg n="85a840d1">
              I och med den nya bibliotekslagen och litteraturpropositionen
              Läsa för livet har vi lagt en grund för det läsfrämjande arbetet
              i Sverige. Men det har varit tydligt för oss att vi måste göra
              mer för våra allra svagaste läsare. Vi har sett ett behov av att
              samla statens insatser för tillgången till lättläst litteratur
              och nyhetsförmedling, och detta är anledningen till propositionen
              Lättare att läsa .
            </seg>
            <seg n="b2ab46ac">
              Regeringen skriver i propositionen att Myndigheten för tillgängliga
              medier bör överta det statliga ansvaret för lättläst litteratur
              och nyhetsförmedling. Till skillnad från Vänsterpartiet och Miljöpartiet
              anser vi att Myndigheten för tillgängliga medier är mycket lämpad
              att ta över verksamheten. Myndigheten bör även bli ett nationellt
              kunskapscenter för lättläst och tillgängliga medier, och som stöd
              för detta uppdrag bör den inrätta ett vetenskapligt råd och ett
              brukarråd.
            </seg>
            <seg n="c417eed7">
              Det gläder mig att flera av dem som har intresse i frågan, som
              Ann Katrin Agebäck, Roland Esaiasson och Malin Crona, är på plats
              på läktaren.
            </seg>
            <seg n="5a7fcfdc">
              Vi ser stora fördelar med det utbyte av erfarenheter och de synergieffekter
              som blir möjliga när det nationella kunskapscentret vid Myndigheten
              för tillgängliga medier omfattar alla tillgängliga medier. Skolan
              har en viktig förmedlande roll för att finna och framför allt
              stödja personer med nedsatt läsförmåga, fru talman. Regeringen
              anser därför att Myndigheten för tillgängliga mediers stöd för
              lättläst även bör riktas till skolan.
            </seg>
            <seg n="23d0fa57">
              När det gäller målgruppen för statens insatser för lättläst bör
              den bestämmas utifrån analyser av behoven. Målsättningen och utgångspunkten
              bör vara att alla ska ha tillgång till litteratur och samhällsinformation
              utifrån vars och ens förutsättningar, oavsett läsförmåga. Myndigheten
              bör ansvara för att ge ut och distribuera lättläst litteratur
              i den utsträckning behoven inte kan tillgodoses på marknaden.
            </seg>
            <seg n="6b30c960">
              Vi anser inte att staten bör störa den marknad som nu finns på
              det lättlästa området utan ska verka för en vital och kreativ
              tillgång till lättläst litteratur. Jag tycker att det är glädjande
              att det finns fler aktörer som är engagerade för lättläst litteratur.
            </seg>
            <seg n="94a1ce7b">
              Myndigheten för tillgängliga medier bör även stödja utgivning
              och distribution av den oberoende lättlästa nyhetstidningen 8
              sidor. För att tillgodose behovet av en oberoende ansvarig utgivare
              som är frikopplad från myndigheten har vi gjort bedömningen att
              produktionen av tidningen bör upphandlas. Där har vi dock sett
              att kulturutskottet har en annan uppfattning, och jag kommer att
              kommentera den om en liten stund.
            </seg>
            <seg n="c726870e">
              Genom att låta Myndigheten för tillgängliga medier ta över ansvaret
              för lättläst skapar vi nu goda förutsättningar för att fler människor,
              också de mest svaga läsarna, ska kunna ta del av litteratur och
              nyhetsförmedling. Det statliga stödet till lättläst ska inte minska,
              om nu någon hade trott detta, utan snarare öka. Det handlar om
              hur vi kan få mer och bättre lättläst litteratur och nyhetsförmedling.
            </seg>
            <seg n="5cbfbd62">
              Kulturutskottet föreslår nu att regeringen ska utreda frågan
              om 8 sidor kan bli en del av public service. Ur regeringens perspektiv
              är det här inte okomplicerat. Det är ingen som betvivlar att public
              service-bolagen, med sina långa och gedigna journalistiska traditioner
              och erfarenheter av tillgänglighet, skulle kunna framställa lättläst
              material av god kvalitet. Det kan de säkert. Det är dock inte
              samma sak som att det skulle vara lämpligt, eller ens möjligt,
              att regeringen lägger över ansvaret för 8 sidor på public service.
            </seg>
            <seg n="c0a9ef2e">
              För det första: Att finansiera 8 sidor genom tv-avgiften är tveksamt.
              Enligt lagen om finansiering av radio och tv i allmänhetens tjänst
              ska radio- och tv-avgiften användas till public service-bolagens
              kärnverksamhet, som är att producera och sända tv till allmänheten,
              samt viss kompletterande verksamhet som ska ha en tydlig koppling
              till kärnverksamheten.
            </seg>
            <seg n="21e6d47b">
              För det andra: En ändring av lagen och dessutom en ändring av
              bolagens uppdrag är en lång process som måste godkännas av riksdagen.
            </seg>
            <seg n="2fc7ecc1">
              Alternativet skulle då kunna vara att ett eget anslag till public
              service, öronmärkt för 8 sidor, inrättas i statsbudgeten – ett
              anslag som troligen skulle behöva omprövas varje år. Som vi ser
              det innebär en sådan lösning en mindre grad av oberoende för tidningen
              8 sidor än om tjänsten skulle upphandlas av Myndigheten för tillgängliga
              medier och även ett minskat oberoende jämfört med den situation
              som är i dag.
            </seg>
            <seg n="e2d90bb5">
              Vi tycker alltså att det är en bättre garanti för oberoende att
              vi håller oss till det förslag som finns i propositionen. Majoriteten
              av remissinstanserna har därtill betonat vikten av en oberoende
              nyhetstidning, vilket också har varit inriktningen i arbetet med
              propositionen.
            </seg>
            <seg n="c0aab7e0">
              Det pågår en ständig debatt om public service-bolagens verksamhet
              och dess påverkan på konkurrenssituationen på mediemarknaden.
              EU-kommissionen har nyligen ställt frågor om hur Sverige uppfyller
              reglerna om statsstöd till public service.
            </seg>
            <seg n="eb1f01cc">
              Regeringen har även gett Myndigheten för radio och tv i uppdrag
              att analysera hur verksamheterna i public service-företagen påverkar
              mediemarknaden.
            </seg>
            <seg n="6132268c">
              Mot den bakgrunden är det olämpligt, anser jag, att utöka public
              service-uppdraget till att också omfatta tryckta medier.
            </seg>
            <seg n="a8b4c3af">
              Avslutningsvis, fru talman, finns det dock ingenting som skulle
              hindra SVT från att inom ramen för sitt public service-uppdrag
              göra sina nyheter tillgängliga också på lätt svenska. Men det
              är en helt annan fråga.
            </seg>
          </u>
          <note n="a0024107">
            I detta anförande instämde Peter Jutterström (M).
          </note>
          <note type="speaker" n="fc129f25">
            Anf. 113 TINA EHN (MP) replik:
          </note>
          <u who="tina_ehn_94fa72" xml:id="i-bfeef793d678efc3-1" n="9b4a6d1c">
            <seg n="15a54e0f">
              Fru talman! I Miljöpartiets motion är vi tydliga med att Myndigheten
              för tillgängliga medier absolut skulle kunna överta de verksamheter
              som nämns i propositionen. Det är alltså inte så att vi misstror
              Myndigheten för tillgängliga medier.
            </seg>
            <seg n="c0d3a3ad">
              Jag var på studiebesök där för ett par år sedan och blev väldigt
              imponerad av deras verksamhet. De gör ett fantastiskt jobb. Vi
              har sagt i våra förslag att vi tycker att det är en väl fungerande
              verksamhet där i dag. Men vi har sett att man använder ekonomin
              som orsak till att verksamheten måste övertas av Myndigheten för
              tillgängliga medier, och vi tycker inte att det stämmer riktigt.
            </seg>
            <seg n="225ccbdd">
              Det allvarliga som vi diskuterar i den här debatten är nyhetstidningen
              8 sidor och det förslag från regeringen som jag upplever hänger
              väldigt mycket i luften. Det är som om man har kommit på att ojdå,
              det fanns visst en fantastisk tidning som anses vara världsledande
              och som måste omhändertas.
            </seg>
            <seg n="bafd4c10">
              Jag skulle vilja fråga kulturministern hur man ser på tidningens
              publicistiska uppdrag och den journalistik som tidningen ska producera.
              Ska man låta myndigheten göra det eller ska man lägga ut det för
              upphandling? Det låter väldigt osäkert.
            </seg>
          </u>
          <note type="speaker" n="2c47de3b">
            Anf. 114 Kultur- och idrottsminister LENA ADELSOHN LILJEROTH
            (M) replik:
          </note>
          <u who="unknown" xml:id="i-90ce4d2068aeecec-7" n="56ecabc5">
            <seg n="6e041266">
              Fru talman! Det är roligt att Tina Ehn för ett par år sedan har
              varit på besök på Myndigheten för tillgängliga medier. Jag kan
              lova Tina Ehn att om hon hade varit där nyligen skulle hon ha
              blivit ännu mer imponerad, i synnerhet som man nu också heter
              Myndigheten för tillgängliga medier och inte, som tidigare, Tal-
              och punktskriftsbiblioteket. Som flera har varit inne på är det
              en väldigt imponerande verksamhet med hög teknisk kompetens.
            </seg>
            <seg n="cee0a184">
              Nej, Tina Ehn, det är inte ekonomiska skäl som ligger bakom.
              Det handlar inte om någon form av besparing, om det var det som
              Tina Ehn menade. Om man läser propositionen, som jag hoppas och
              tror att Tina Ehn har gjort, ser man att det finns flera goda
              skäl till att göra den här förändringen. Ett är att det har varit
              en väldigt snabb teknisk utveckling. Det innebär att brukarna,
              som vi kallar dem här, frågar efter nya sätt att ta del av lättläst
              litteratur. Det kan vara i digital form, i pappersform eller uppläst,
              som tidigare. Distributionen ser helt enkelt annorlunda ut.
            </seg>
            <seg n="e75ca336">
              Marknaden har förändrats och vanorna har förändrats, här liksom
              på så många andra områden, när vi talar om litteratur och nyheter.
              Stiftelseformen har inte bara fördelar. Den har fler nackdelar
              i det här fallet. Riksdagen har dessutom fattat beslut om att
              statlig verksamhet i normalfallet ska bedrivas i myndighetsform.
              Därtill kommer att det finns flera statliga aktörer på området
              och att det är lite svårt att se var ansvarsgränserna går.
            </seg>
            <seg n="339c4bac">
              Det huvudsakliga skälet till att vi valt att lägga just verksamheten
              lättläst under Myndigheten för tillgängliga medier är att göra
              området betydligt starkare.
            </seg>
          </u>
          <note type="speaker" n="48b925a3">
            Anf. 115 TINA EHN (MP) replik:
          </note>
          <u who="tina_ehn_94fa72" xml:id="i-bfeef793d678efc3-2" n="9b4a6d1c">
            <seg n="0d2bbbed">
              Fru talman! Jag fick lite svar på en fråga i alla fall.
            </seg>
            <seg n="b99234dc">
              Vi har hört flera talare från regeringspartierna här, och de
              hade olika ingångar i synen på 8 sidors framtid. Ulf Nilsson från
              Folkpartiet tyckte att det skulle vara alldeles för tidigt att
              göra en utredning, som det finns ett majoritetsförslag om i kulturutskottet.
              Peter Jutterström raljerade nästan över att public service skulle
              kunna få ett sådant uppdrag. Per Lodenius talade om att 8 sidor
              är viktig och hänvisade till egen erfarenhet av arbete i särskola.
              Lars-Axel Nordell påpekade att det hade varit intressant om det
              som står i betänkandet hade funnits med i utredningen från början,
              medan kulturministern säger att det inte hade varit möjligt, att
              det inte skulle fungera och så vidare.
            </seg>
            <seg n="c6b2c03c">
              Det finns många olika spretiga ställningstaganden runt den omöjliga
              sak som vi i kulturutskottets majoritetstext ändå anser är möjlig.
            </seg>
            <seg n="23eb6964">
              Om vi ska prata om olika sätt att styra mediepolitiken kan jag
              säga att regeringen precis har lagt ned Riksdag &amp; Departement.
              Man kan inte styra vissa saker, som när det gäller om TV4 ska
              finnas kvar eller inte. Det finns mycket man kan fundera på runt
              regeringens mediepolitik och vad som är möjligt och inte möjligt.
              Att utreda brukar aldrig vara omöjligt.
            </seg>
          </u>
          <note type="speaker" n="122acc2c">
            Anf. 116 Kultur- och idrottsminister LENA ADELSOHN LILJEROTH
            (M) replik:
          </note>
          <u who="unknown" xml:id="i-90ce4d2068aeecec-8" n="56ecabc5">
            <seg n="e489f935">
              Fru talman! Det blir mycket på en gång. Jag kan tala om att TV4:s
              beslut inte är en del av regeringens mediepolitik.
            </seg>
            <seg n="bd130a07">
              Jag uppfattar, till skillnad från Tina Ehn, mina allianskollegers
              inlägg som sakliga och insiktsfulla, absolut inte som raljerande,
              i synnerhet inte inlägget från Per, som talade om att han arbetat
              på en särskola. Snarare handlar det om hans egna erfarenheter.
            </seg>
            <seg n="b4b84638">
              Men tillbaka till 8 sidor. Det framgår tydligt i propositionen
              att vi sätter stort värde på att det finns en sådan nyhetstidning
              med denna kvalitet. Alla som varit uppe i debatten har också betonat
              det. Vi värnar den, men vi ser också vikten av att tidningen ska
              vara oberoende, precis som andra medier. Det finns ingen anledning
              till att det skulle vara annorlunda för dem som har svårare att
              läsa vanliga tidningar. Det är för att värna oberoendet och trygga
              tidningen som vi har föreslagit att den ska upphandlas och att
              det ska finnas medel för den. På ungefär samma sätt har vi upphandlat
              Sidas tidning Omvärlden. Sida svarar för att den finns, men lägger
              sig inte i materialet, utan tidningen är självständig. Samma frihet
              och framtid ser vi för tidningen 8 sidor.
            </seg>
            <seg n="5bc20c97">
              Eftersom det här är mitt sista replikskifte med Tina Ehn vill
              jag gärna ge en sommarpresent, som vi brukar här i riksdagen.
              Det är en bok som jag hoppas ska glädja henne.
            </seg>
          </u>
          <note type="speaker" n="d92276c9">
            Anf. 117 KERSTIN ENGLE (S) replik:
          </note>
          <u who="kerstin_engle_4cda41" xml:id="i-0ee710cd209406a4-1" n="b25339c1">
            <seg n="9c5f7348">
              Fru talman! Det har uttryckts en del dikter och talesätt här.
              Jag brukar säga att det bästa sättet att lära känna sina medmänniskor
              är att läsa böcker.
            </seg>
            <seg n="3330c8cf">
              Vi är överens om väldigt mycket när det gäller det här betänkandet.
              Nu är det flera timmar sedan jag höll mitt anförande, men jag
              hoppas att det framgick tydligt att vi uppskattar det kunnande
              och den kompetens som finns inom Centrum för lättläst och som
              ska föras in i Myndigheten för tillgängliga medier. Det är väldigt
              viktigt för oss att den kompetensen bevaras och tas till vara.
            </seg>
            <seg n="4c17c160">
              Men jag hade naturligtvis tänkt prata om tidningen, som vi självklart
              värnar om. Den målgrupp som tidningen vänder sig till har väldigt
              lite tidningar att välja på. Då är det oerhört viktigt att man
              har en tidning som är neutral. Det har kommit fram i en del remissvar
              att man skulle kunna tänka sig ett annat sätt än upphandling.
              Vi i majoriteten har nog inte riktigt förstått varför det skulle
              vara så svårt att göra en utredning. En utredning är aldrig något
              farligt att tillsätta, även om man naturligtvis vill ha en ambition
              med en utredning. Vi tycker nog att det skulle vara en intressant
              fråga. Det är ändå politiken som styr. Någon har nämnt att vi
              har en uppföljning av public service 2017, men det är ändå vi
              politiker som bestämmer om public service ska ha nya uppdrag.
            </seg>
          </u>
          <note type="speaker" n="940e6f41">
            Anf. 118 Kultur- och idrottsminister LENA ADELSOHN LILJEROTH
            (M) replik:
          </note>
          <u who="unknown" xml:id="i-90ce4d2068aeecec-9" n="56ecabc5">
            <seg n="12df047b">
              Fru talman! Det gläder mig att höra att även Kerstin Engle delar
              Alliansens uppfattning att det är en bra lösning att verksamheten
              från Centrum för lättläst förs över till Myndigheten för tillgängliga
              medier. Det kommer att stärka arbetet, inte minst om man också
              vill ha ett vetenskapligt råd, ett brukarråd och evidensbaserad
              verksamhet. Som flera varit inne på kommer den tekniska utvecklingen
              och de möjligheter som finns att underlätta för många grupper,
              inte bara för dem som har svårt att läsa därför att de är födda
              med ett handikapp. Det kan också vara så att man drabbas av demens
              på äldre dagar, kommer till Sverige och behöver ta del av lättläst
              svenska eller har andra skäl.
            </seg>
            <seg n="5f0249ff">
              Vi tycker nog ändå att vi har gjort en ordentlig utredning, nämligen
              den som propositionen vilar på. Som jag sade till Tina Ehn nyss
              tycker vi att det är viktigt att det finns en oberoende nyhetstidning
              med lättläst information. Jag skulle gärna se att det fanns flera
              sådana, att det skulle komma andra intressenter som ville ge ut
              lättläst nyhetsmaterial. Men nu har vi 8 sidor. Den tidningen
              är uppskattad och når många. Oberoendet är viktigt. Det är också
              därför vi har tagit fasta på remissinstansernas synpunkt att det
              inte är lämpligt att tidningen ges ut direkt av en myndighet.
              Däremot kan man värna oberoendet genom en upphandling. Det finns
              flera goda exempel på det, och det är också den modellen vi har
              förordat.
            </seg>
          </u>
          <note type="speaker" n="395b680c">
            Anf. 119 KERSTIN ENGLE (S) replik:
          </note>
          <u who="kerstin_engle_4cda41" xml:id="i-0ee710cd209406a4-2" n="b25339c1">
            <seg n="3adb5226">
              Fru talman! Dess värre finns det inget som talar för ett minskat
              behov av tidningen. Tvärtom kanske vi får ett ökat behov, med
              hänsyn till det som ministern nämnde med sjukdomar och annat som
              man kan drabbas av. Det är fantastiskt bra att vi har den här
              tidningen, som håller god kvalitet.
            </seg>
            <seg n="66115c1f">
              Vi har inte sagt att tidningen ska finansieras genom tv-avgiften.
              Ministern uttryckte farhågor kring om den skulle finansieras via
              budgetanslag. Men jag kan se liknande farhågor redan nu i så fall.
              Myndigheten kommer att få en budget, och myndigheten måste hela
              tiden prioritera. Då får inte tidningen bli bortprioriterad. När
              det gäller budgetfrågorna kan man inte känna sig tryggare vad
              gäller tidningen med det här upplägget.
            </seg>
            <seg n="01717b6b">
              Ministern nämnde att EU skulle ha någonting emot budgetstöd,
              och det har EU många gånger. Men det här är ändå ett specialområde.
              Det vänder sig inte till hela befolkningen, utan till en särskild
              målgrupp. Det får man väl också hantera i en utredning. Att den
              ursprungliga utredningen för sammanslagningen inte tog upp det
              och inte hade med det i sitt utredningsmaterial får man inte ta
              till intäkt för att vi inte kan göra det nu.
            </seg>
          </u>
          <note type="speaker" n="40b008fa">
            Anf. 120 Kultur- och idrottsminister LENA ADELSOHN LILJEROTH
            (M) replik:
          </note>
          <u who="unknown" xml:id="i-90ce4d2068aeecec-10" n="56ecabc5">
            <seg n="735d25d4">
              Fru talman! Här går våra uppfattningar isär. Det handlar inte
              i första hand om pengar, som jag ser det, utan om vad som är kärnuppdraget
              för public service. Jag tror inte att Kerstin Engle är omedveten
              om den oro som finns inom stora delar av dagspressen över den
              konkurrens som man upplever att man blir utsatt för från public
              services sida, i synnerhet som vi nu ser en situation där många
              tidningar, inte bara i storstäderna utan också i landsorten, har
              problem att överleva och i många fall kanske också tvingas lägga
              ned, bland annat därför att människor uppfattar att det kan tänkas
              vara enklare, billigare och lättare att ta del av material som
              finns på webben via public service. Att då lägga ytterligare ett
              material, i det här fallet 8 sidor, på public service tror jag
              skulle väcka väldigt starka reaktioner, säkert också hos många
              som står Kerstin Engle och Socialdemokraterna nära. Därför tror
              jag, med omsorg om tidningen och den oberoende nyhetsrapporteringen,
              att det är betydligt bättre att göra som regeringen föreslår i
              propositionen: upphandla produktionen av 8 sidor och låta den
              förbli oberoende.
            </seg>
            <seg n="5eeec7ec">
              Även till Kerstin Engle har jag en sommarpresent.
            </seg>
          </u>
          <note n="e75469de">
            Överläggningen var härmed avslutad.
          </note>
          <note n="d0e8a664">
            17 § Fristående skolor samt tillsyn och information om skolan
          </note>
          <note type="speaker" n="76d3e032">
            Anf. 121 IBRAHIM BAYLAN (S):
          </note>
          <u who="ibrahim_baylan_5ff931" xml:id="i-6572938979b8d1fa-0" n="b3dd36be">
            <seg n="097248c9">
              Fru talman! Den här debatten ska handla om en proposition om
              en skärpning av regelverket för de fristående skolorna. Den kommer
              efter många års debatt och diskussion om det ohållbara och orimliga
              i att leka marknad i vårt skolsystem. Systemet har ca 20 år på
              nacken. Under de 20 åren har det varit politiskt kontroversiellt
              hur detta ska se ut.
            </seg>
            <seg n="0c1096d8">
              Från Socialdemokraterna har vi under alla år drivit att vi ska
              ha stor valfrihet och mångfald men att det inte är rimligt att
              vi har ett skolsystem där det är helt öppet både för seriösa och
              för oseriösa huvudmän att kunna starta och driva skolor.
            </seg>
            <seg n="a4e8395a">
              Från borgerligt håll har man motsatt sig skärpningar så till
              den milda grad att riksdagen de senaste 15 åren har varit låst
              när det handlat om det här systemet. Moderaterna, Folkpartiet,
              Kristdemokraterna och Centern, tyvärr tillsammans med Miljöpartiet,
              har under lång tid motsatt sig alla former av skärpningar. Resultatet
              ser vi i dag med ett system som helt uppenbart har stora bekymmer.
              Låt mig ta upp några av dem.
            </seg>
            <seg n="8a9d58aa">
              Elever i Sverige kan i dag få höra från en dag till en annan
              att deras skola inte finns kvar. På frågan vad de ska göra säger
              huvudmannen, ägaren av friskolan: Det är inte mitt ansvar. Ni
              får vända er till den kommun där ni bor. Det är inte rimligt.
              Vi måste kunna garantera att elever i vårt land inte bara får
              starta en skolgång utan också slutföra den. Därför måste vi ställa
              krav som gör det möjligt för oss att inte bara säga det, inte
              bara skriva det i en skollag utan också i praktisk handling se
              till att det blir så.
            </seg>
            <seg n="0752de86">
              Det är heller inte ovanligt i dag att vi får rapporter om de
              företag som driver fristående skolor, och som uteslutande lever
              på skattemedel. Det är så i skolan i dag, och ska också vara så,
              att man inte får ta ut avgifter av föräldrar eller elever. Det
              handlar om att de företagen gör sitt yttersta för att slippa betala
              skatt i Sverige genom orimliga räntesnurror och att förlägga en
              del av sin organisation i så kallade skatteparadis. Det måste
              bli slut med det.
            </seg>
            <seg n="bba12db4">
              Det är dags för ordning och reda i vårt skolsystem. Skolan ska
              inte vara en marknad. Skolan ska inte vara en lekplats för den
              riskkapitalist som vill förränta sitt kapital. Skolan har en enda
              och mycket viktig uppgift. Det är att se till att alla barn och
              ungdomar i vårt land får den utbildning de har rätt till.
            </seg>
            <seg n="84937a6f">
              Fru talman! Det är därför glädjande att vi har lyckats komma
              överens på några punkter. Vi har kunnat komma överens om att det
              måste vara en betydligt hårdare kontroll av vilka som får starta
              fristående skolor, en betydligt hårdare kontroll av vad våra pengar
              används till och att vi kan följa vad skolpengarna går till på
              varje enhet.
            </seg>
            <seg n="64da2ace">
              Det är glädjande att vi kan vara överens om att riskkapitalbolagen
              inte har någonting att göra i vårt skolsystem och att vi kan ställa
              krav på att det är en långsiktig ägare. Det är också glädjande
              att vi har kunnat komma överens om att dagens system med konkurrens
              inte är bra och att vi skulle behöva mer av samarbete.
            </seg>
            <seg n="3b6f62c5">
              Fru talman! Det som är mindre glädjande är att ingenting av detta
              märks i den proposition som regeringen lägger fram till riksdagen.
              Av den uppgörelse som vi kom överens om förra sommaren – Socialdemokraterna,
              Miljöpartiet och de fyra borgerliga partierna – går man nu fram
              bara med några smärre frågor. De stora tunga frågorna skjuter
              man i stället framför sig i utredningar som i allra högsta grad
              lever ett osäkert liv.
            </seg>
            <seg n="5da2f50b">
              Fru talman! Jag är väldigt glad att Miljöpartiet har omvärderat
              sin politik. Man har till och med bett om ursäkt för sin roll
              i att se till att vårt skolsystem har kommit dit det har kommit.
              Det drabbar elever och föräldrar och elevernas rätt till en bra
              utbildning.
            </seg>
            <seg n="4e5bc4b3">
              Min fråga till de fyra borgerliga partierna är: När tänker ni
              be om ursäkt för att ni har sett till att vårt skolsystem är där
              det är? När tänker ni be de elever och föräldrar som i dag drabbas
              av världens mest marknadsliberala system om ursäkt för att vi
              är där vi är? Det vore klädsamt, och jag välkomnar verkligen att
              Miljöpartiet omvärderat sin hållning. När ska de borgerliga omvärdera
              och förändra sin hållning?
            </seg>
            <seg n="5142426d">
              Fru talman! Jag vill yrka bifall till reservation nr 2 som behandlas
              i betänkandet. Det gäller en av de punkter där jag tror att vi
              skulle behöva se förändringar för att se till att kunna garantera
              att det inte bara startas skolor, att man inte bara som förälder
              och elev har rätt att välja skola utan också att eleven ska kunna
              fortsätta på den skola som man väljer.
            </seg>
            <seg n="273bfbd3">
              Det handlar om att vi vill förändra systemet. Vi vill se till
              att försäkra oss om att de pengar som vi satsar på skolan verkligen
              går till det. Vi vill ha mer av samarbete och samverkan i vårt
              skolsystem så att man kan ställa krav på den huvudman som vill
              starta skola i en kommun att den har ett samarbetsavtal innan
              Skolinspektionen beviljar tillstånd.
            </seg>
            <seg n="df218468">
              Den etableringsfrihet som nu i praktiken har rått under 20 års
              tid har lett till en situation där det har startats väldigt många
              skolor. De kommuner som alltid har ansvaret har inte haft något
              större inflytande över hur man organiserar skolorna. Resultatet
              har vi sett i till exempel JB-konkursen. Man kan som elev få höra
              från en dag till en annan att man inte har någon skola att gå
              i till hösten.
            </seg>
            <seg n="3cf565cc">
              Därför föreslår vi socialdemokrater att det ska kunna vara fortsatt
              möjligt att starta fristående skolor i framtiden. Men det ska
              finnas ganska hårda krav på vilka det är som startar skolor, att
              det är långsiktiga ägare och att de pengar som vi satsar och investerar
              i elevernas utbildning också går till det.
            </seg>
            <seg n="d6a271b2">
              Vi kan ställa krav på att det finns lärare anställda i skolan
              men också att den som startar en skola har ett samarbetsavtal
              med den kommun där den startar. I det samarbetsavtalet ska man
              kunna komma överens om vad som händer om huvudmannen i fråga inte
              vill eller kan driva skolan vidare. Man ska komma överens om var
              skolan ska förläggas så att den inte bidrar till ökad segregation,
              som vi också sett som en effekt av systemet.
            </seg>
            <seg n="ba09ef2e">
              Tyvärr har vi inte kunnat komma överens om detta med regeringens
              fyra partier. Tyvärr har de en fortsatt övertro på marknadsmekanismer
              och tror att det är konkurrensen som kommer att frälsa skolan
              fastän vi har prövat detta i 20 års tid och det inte fungerar.
              Vi tror mer på samverkan.
            </seg>
            <seg n="0114f75d">
              Det är därför vi menar att det inte räcker med att skriva att
              man ska ha samråd med kommunen där man ska starta. Vad betyder
              det egentligen? Det betyder att man måste gå dit och prata, men
              det finns inga förpliktelser eller skyldigheter. Det blir i praktiken
              en till intet förpliktande fikastund. Framför allt kommer det
              inte att förbättra situationen för elever och föräldrar att kunna
              förutse hur det ska gå med barnens skola.
            </seg>
            <seg n="160ea57b">
              Det är därför jag yrkar bifall till reservation nr 2. Med ett
              sådant avtal skulle det i praktiken vara så att vi tar bort den
              fria etableringsrätten. Det skulle bli mycket mer stabilt och
              mycket lättare att kunna organisera och förutsäga hur det ska
              gå i vårt skolsystem. Det är därför viktigt att vi kommer att
              genomföra det.
            </seg>
            <seg n="f7b3673a">
              Om vi inte får göra det i denna riksdag kommer Socialdemokraterna
              att driva detta i den kommande valrörelsen. Jag tror att svenska
              folket, Sveriges föräldrar och Sveriges elever har fått nog av
              detta marknadsexperiment. Det är dags att vi tar ett gemensamt
              tag och ett gemensamt ansvar för den svenska skolan. Då är kravet
              på samarbetsavtal i allra högsta grad rimligt.
            </seg>
            <seg n="309c11f5">
              Fru talman! Avslutningsvis vill jag säga att en del av de steg
              som tas med propositionen är bra. Men det är ganska små steg.
            </seg>
            <seg n="92adc4ad">
              Jag förutsätter att de partier som ingick i överenskommelsen
              tar den på samma allvar som vi socialdemokrater gör och att de
              tunga förslag som finns i överenskommelsen nu tas fram i form
              av propositioner. Jag förutsätter att man inte bara skjuter det
              hela framför sig i form av utredningar och att de uppenbara åsiktsskillnader
              som finns i den borgerliga alliansen inte förhindrar att man kommer
              fram med förslag som i praktiken förbjuder riskkapitalbolag att
              verka i skolan. Jag förutsätter att man kommer fram med förslag
              som öppnar upp skolan så att vi som föräldrar, medier och medborgare
              kan följa vad som händer med de pengar som vi satsar på skolan
              och på elevernas utbildning. Jag förutsätter att det inte fortsätter
              som i dag, då pengarna hamnar på avvägar i skatteparadis.
            </seg>
            <seg n="4d70214d">
              Jag förutsätter att vi med rak rygg och utan tvekan ska kunna
              säga till landets elever att det inte bara handlar om skolplikt
              och rätt att välja skola, utan att de också har rätt att få gå
              i en skola som håller hög kvalitet och där man inte bara kan börja
              utan också avsluta sin skolgång. Den skyldigheten har vi.
            </seg>
            <seg n="54499944">
              I dag är det inte så. Det är därför Socialdemokraterna nu lägger
              fram en rad förslag för att förändra systemet. Vi säger ja till
              valfrihet, och vi säger ja till mångfald. Men vi vill förändra
              systemet så att vi också gemensamt kan garantera alla barn i vårt
              land en bra skolgång oavsett vilken skola deras föräldrar väljer.
            </seg>
          </u>
          <note type="speaker" n="c1b57b96">
            Anf. 122 JABAR AMIN (MP):
          </note>
          <u who="jabar_amin_a483d5" xml:id="i-e3f244ef8cd922c4-0" n="3f517adf">
            <seg n="ee590fd5">
              Fru talman! Den nu aktuella propositionen handlar om en del av
              det regelverk för fristående skolor som behöver uppdateras.
            </seg>
            <seg n="48ab5ef5">
              Flera viktiga frågor har hänskjutits till den pågående Ägarprövningsutredningen,
              bland annat frågan om syftet med verksamheten och möjligheten
              att ha som huvudregel att ekonomiskt överskott ska återinvesteras
              i verksamheten. Jag menar att dessa delar är viktiga för att skapa
              ett långsiktigt, fungerande regelverk för fristående skolor i
              Sverige och därmed återupprätta förtroendet för skolväsendet som
              helhet. Det är därför vi vill fortsätta att tala om de här frågorna.
            </seg>
            <seg n="d62f5b83">
              Fru talman! Skolvalet är ett av de viktigaste val vi gör som
              unga. Det är i skolan vi träffar en del av våra vänner, och det
              är där vi formas som individer och finner intressen som kommer
              att följa med oss under resten av livet.
            </seg>
            <seg n="628c85b7">
              Därför har Miljöpartiet alltid värnat om en mångfald av aktörer
              och pedagogiska inriktningar i skolan. Vi tror på en pedagogisk
              mångfald, och vill att de som bedriver skola ska göra det av passion
              för utbildningsuppdraget. I det fyller friskolorna i en viktig
              roll.
            </seg>
            <seg n="7aab2c9a">
              I olika delar av Sverige finns i dag fristående skolor där vinstintresset
              går före intresset av att ge våra barn och ungdomar en god skolgång.
              I stället för öppna dörrar och en god undervisning har tusentals
              elever ibland mötts av besked om att skolan de valt har gått i
              konkurs. Vi har sett exempel på skolor där pengar som skulle gå
              till elevernas skolgång i stället har gått till vinstutdelning
              till aktieägarna. Vi har till och med sett exempel där ekonomin
              misskötts så att skolan har gått i konkurs.
            </seg>
            <seg n="0c335dca">
              Låt oss vara tydliga: Miljöpartiet vill att skolpengen ska gå
              till eleverna, lärarna och utvecklingen av skolan. Skolpengen
              ska inte hamna hos riskkapitalister. Skolverksamhet ska inte drivas
              med vinst som syfte. Vi vill stödja idéburen skolverksamhet. Alla
              aktörer har rätt att få tillbaka investerat kapital.
            </seg>
            <seg n="e99337ac">
              Fru talman! Vi i Miljöpartiet anser att det är upp till varje
              aktör själv att bestämma vilken form av bolag – aktiebolag, ekonomisk
              förening, enskild firma eller någonting annat – man vill ha. Det
              vi vill är att de medel som är avsedda för skolans verksamhet
              ska stanna i skolan. I den uppfattningen har vi en betryggande
              majoritet av det svenska folket med oss. De aktiebolag som vill
              fortsätta driva skolverksamhet kan ändra i bolagsordningen och
              ange att vinstutdelning till aktieägarna inte är syftet med skolverksamheten.
              Det är därför inget problem alls att bibehålla aktiebolagsformen
              om en lagändring skulle bli verklighet.
            </seg>
            <seg n="16403ddc">
              Efter åtta år med Alliansen där skattesänkningar har gått före
              satsningar på skolan går vi nu till val på att säkerställa kvaliteten
              i skolan och säkerställa att skolans medel går till våra barns
              och ungdomars framtid. Vi står upp för att det aldrig ska vara
              okej att spara in pengar på skolbiblioteken, skolmaten, läroböckerna,
              lärartätheten, skolkuratorerna eller någonting annat i skolan
              för att göra så stora vinstutdelningar som möjligt till aktieägarna.
            </seg>
            <seg n="74309d63">
              Fru talman! Efter de usla resultat Moderaterna nyligen fick av
              väljarna i EU-valet försöker Moderaterna och deras stödpartier
              och stödorganisationer i desperation sprida rykten om vad vår
              politik skulle leda till. Dess värre har Moderaterna och de andra
              allianspartierna genom ryktesspridningen helt obefogat skrämt
              föräldrar och elever. Det tycker vi är oansvarigt. Jag är dock
              glad över att svenska folket och skolans folk har genomskådat
              Alliansens skrämselpropaganda och gett flera av allianspartierna
              bottenbetyg medan vi i Miljöpartiet har fått stort förtroende.
            </seg>
            <seg n="5ffb119e">
              I tidningen Skolvärlden från förra veckan noterar vi en undersökning
              där vi ser att medan förtroendet för Miljöpartiet bland lärarna
              är mycket stort – det största bland de största partierna – når
              Moderaterna tillsammans med Centern och Kristdemokraterna drygt
              hälften av det stöd som Miljöpartiet får. Det är betyget för er
              politik av lärarna, Alliansen! Det är det betyg som lärarna ger
              er. De vet att er politik inte är bra, och det är därför ni inte
              får förtroendet.
            </seg>
            <seg n="a1765304">
              Låt mig sammanfatta vårt ställningstagande när det gäller vinst
              i skolor, fru talman: Skolans pengar ska hamna i skolan och inte
              gå till aktieutdelning till olika ägare. Eventuella överskott
              ska återinvesteras i skolverksamheten. Den uppfattning som vi
              har, och där vi som jag nämnde har en majoritet av svenska folket
              bakom oss, är vi trygga med.
            </seg>
            <seg n="01417272">
              Avslutningsvis ska jag ge en kommentar till det som Socialdemokraterna
              och Ibrahim Baylan sade här nyss. Vi har inte bett om ursäkt för
              vad vi har orsakat den svenska skolan. Det är inte detta det gäller,
              Ibrahim Baylan. Vi talar om vinst i skolan. Den svenska skolan
              under de senaste åtta åren är en produkt av Alliansens politik,
              och dessförinnan är den en produkt av er politik. Tack och lov
              har ni omvärderat politiken på många punkter, och det är vi glada
              för. Vår inställning nu är klar: Vinst ska stanna i skolan.
            </seg>
          </u>
          <note n="53dfe82e">
            Fru talman! Jag yrkar bifall till reservation 5.
          </note>
          <note type="speaker" n="8aaa517b">
            Anf. 123 CARINA HERRSTEDT (SD):
          </note>
          <u who="carina_herrstedt_8950a1" xml:id="i-43eb808f912b0144-0" n="af2bddd3">
            <seg n="101b84dd">
              Fru talman! Så här i studenttider är det många som utbrister:
              Äntligen! Som vi har väntat! Trots att jag själv inte tar studenten
              just nu kan jag också bara säga: Äntligen har regeringen förstått
              att friskolereformen har allvarliga brister.
            </seg>
            <seg n="c7b85a9a">
              Dessa nu uppenbara brister var såklart inte lika tydliga när
              det inte fanns så många friskolor eller när de allra flesta elever
              gick i kommunala skolor. När sedan friskolesektorn blev en näringsgren
              bland alla andra, som skolföretag, märktes däremot bristerna ännu
              tydligare.
            </seg>
            <seg n="00047636">
              Det kommande valet närmar sig med stormsteg, och när regeringen
              med fuktat finger i luften känner av opinionsvindarna inser man
              såklart att man måste göra någonting åt även friskolorna, inte
              minst efter att John Bauer-koncernen gick i konkurs. Björklund
              har till och med själv erkänt att reformens utformning från början
              var naiv, vilket nog får betraktas som ett stort steg för en sittande
              minister.
            </seg>
            <seg n="f51eb230">
              Friskolereformen och friskolor är någonting som vi ofta har debatterat
              här i kammaren, och i dag debatterar vi alltså ett förslag från
              regeringen om att skärpa och förändra reformen.
            </seg>
            <seg n="3debfbc2">
              Det handlar bland annat om
            </seg>
            <seg n="e2dfe5cf">
              Detta är några av förslagen i korthet.
            </seg>
            <seg n="d2e08936">
              Fru talman! Att regeringen tar initiativ i frågan är självfallet
              bra. Jag personligen tycker såklart att det borde ha kommit för
              länge sedan. Däremot anser jag att regeringens förslag inte är
              tillräckligt skarpt, som en del andra här också har sagt, just
              för att få ordning på friskolesektorn.
            </seg>
            <seg n="2ff6b243">
              Regeringens förslag om samråd mellan kommunen och den påtänkta
              huvudmannen är bra, men jag tycker inte att det är tillräckligt.
              Om man ska ha ett samråd ska det givetvis ha ett givet innehåll
              – vad tjänar det annars till?
            </seg>
            <seg n="fda8b159">
              Naturliga och viktiga frågor att behandla, som jag tycker, är
              lärartäthet, hur elevunderlaget ser ut i den aktuella kommunen
              med mera.
            </seg>
            <seg n="c32e7242">
              Som förslaget nu ser ut ska lärarresurserna vid skolenheten analyseras
              om Skolinspektionen konstaterar återkommande brister som påtagligt
              påverkar förutsättningarna för eleverna att nå målen för utbildningen.
            </seg>
            <seg n="06be2666">
              Det handlar alltså om återkommande brister och en påtaglig risk.
              Det räcker således inte att konstatera att det finns en brist
              i lärarresurserna eller att någon elev riskerar att inte nå målen,
              utan det måste vara återkommande och påtagliga brister för att
              lärarresurserna ens ska analyseras. Varför inte säkerställa detta
              redan från första början, i den mån det går naturligtvis?
            </seg>
            <seg n="6b858244">
              Att ha samråd är ju fint, men vi menar att kommunen i slutändan
              måste ha någon form av vetorätt när man pratar om elevunderlag
              och kommunens hela planering kan ställas på ända. Vi menar att
              kommunen då måste ha någon form av vetorätt. Enligt regeringens
              förslag ska Skolinspektionen genomföra en etableringskontroll.
              Vi menar att det är bra, men som regeringens förslag nu ser ut
              måste man skärpa ramarna kring detta samråd.
            </seg>
            <seg n="20288937">
              Till syvende och sist är det kommunen som har det slutgiltiga
              och absoluta ansvaret för alla elevers rätt till skolgång. Där
              skiljer sig kommunens ansvar markant från friskolornas ansvar.
              Det verkar inte som att regeringen direkt har tagit fasta på detta
              i sitt förslag.
            </seg>
            <seg n="056db3e3">
              Fru talman! Så kommer vi till den inför valet kanske mest brännande
              punkten: att ta ut vinster i friskolor. Vi närmar oss valet, med
              det uppskruvade tonläge som hör valrörelsen till. Frågan om att
              ta ut vinster från friskolor hör väl till de frågor som kanske
              skulle kunna få en dominerande ställning i valdebatten. Låt mig
              först bara klargöra en vanlig missuppfattning som ofta hörs i
              denna debatt.
            </seg>
            <seg n="f1106e91">
              Många vinstförespråkare jämför vinstuttag från undervisning av
              skolelever med vinstuttag från till exempel företag som förser
              skolan med möbler. Det är att blanda ihop korten rejält. Undervisningen
              finansieras till hundra procent av skattemedel för att utbilda
              den uppväxande generationen, till skillnad från till exempel ett
              möbelföretag. Undervisningen är ett rent samhällsuppdrag, till
              gagn för både samhället och de enskilda eleverna, i motsats då
              till ett vanligt möbelföretag.
            </seg>
            <seg n="314a8d8d">
              Det finns flera viktiga skillnader när man pratar om företag,
              och jag tycker att vi framöver måste hålla begreppen isär. Jag
              tror nog att ni förstår vad jag menar med min jämförelse. Alla
              svenska medborgare är med och finansierar skolan genom skattsedeln,
              oavsett om man har barn eller inte. Detta gör man för att säkerställa
              landets tillväxt genom god kompetens, inte för att vissa ska plocka
              ut vinster och placera dem i något skatteparadis.
            </seg>
            <seg n="09b33639">
              Fru talman! Regeringen har stegvis backat från den naivt planerade
              friskolereform som genomfördes för runt 20 år sedan. Varför inte
              ta steget fullt ut och förbjuda vinstuttag från friskolor direkt,
              i stället för att stegvis backa dit i alla fall till slut, kanske
              tvingad av en frustrerad opinion?
            </seg>
            <seg n="4b48d0c5">
              Vi vill erbjuda alla våra elever den bästa utbildning de kan
              få. Vi vill att de ska kunna både börja och avsluta en utbildning.
              Vi vill att de ska ha en bra skolgång för våra skattepengar. Till
              det behövs det bra lärare, och det behövs acceptabla löner för
              våra lärare. Våra skattepengar ska gå till lärarnas löner och
              inte försvinna i skatteparadisen. Hur det än är med friskolekoncernernas
              vinster måste lärarnas löner finansieras krona för krona av just
              skattemedel.
            </seg>
            <seg n="1d364999">
              Fru talman! Jag yrkar bifall till samtliga våra reservationer,
              som i detta fall är 3, 6 och 8.
            </seg>
          </u>
          <note type="speaker" n="365a0d91">
            Anf. 124 ROSSANA DINAMARCA (V):
          </note>
          <u who="rossana_dinamarca_e992cf" xml:id="i-a6593074f84336bb-0" n="f3e6dcd2">
            <seg n="e078c867">
              Fru talman! Skolans mål ska vara att ge alla elever samma rätt
              till kunskap, lärande och utveckling oavsett bakgrund och förutsättningar
              – inte att generera vinst till privata bolag.
            </seg>
            <seg n="36b9325b">
              Inför höstens val är en av de viktigaste frågorna huruvida välfärden,
              däribland skolor, ska få drivas med vinstintresse eller inte.
              Frågan engagerar väldigt många, och flera olika undersökningar
              visar att mellan 60 och 80 procent av svenska folket vill helt
              stoppa eller begränsa vinstutdelning inom skattefinansierad vård,
              skola och omsorg.
            </seg>
            <seg n="0b7362b9">
              Det är mot bakgrund av denna debatt och de friskoleskandaler
              som har uppdagats i medierna som man ska se de förslag som regeringen
              nu kommer med. En hårt pressad regering har, efter att under lång
              tid ha begravt frågorna i Friskolekommittén, kommit med vissa
              förslag till mindre justeringar av lagstiftningen som gäller tillståndsgivning
              och granskning av fristående skolor. Även om det till stor del
              handlar om skärpningar som vi inte kan säga nej till, och inte
              vill säga nej till, kan vi konstatera att förändringarna är av
              marginell betydelse. Regeringen föreslår också vissa förbättringar
              i insynen i friskolor, något som självklart är nödvändigt.
            </seg>
            <seg n="28013cac">
              Men regeringens förslag tar knappast itu med de problem som vinstdriften
              av skolor ställer till med. Det är möjligheten att driva skolor
              med vinstintresse som orsakar besparingar som leder till den lägre
              lärartätheten i fristående skolor, att elever med stora stödbehov
              nekas plats och att skolor plötsligt går i konkurs, trots att
              ägarna fortsätter att fylla fickorna med våra gemensamma skattemedel,
              som var tänkta att gå till en god utbildning för eleverna. Därtill
              ökar kostnaderna ständigt för den byråkrati som sätts in för att
              försöka stävja de negativa effekterna av detta system.
            </seg>
            <seg n="cf2b9c7a">
              Vänsterpartiet vill stoppa vinstintresset inom skolan. Skattemedel
              avsedda för skolan och eleverna ska inte användas till något annat
              än just det. Vi har föreslagit att de aktörer som finns och drivs
              av aktiebolag ska ombilda sig till så kallade SVB-bolag, det vill
              säga aktiebolag med särskild vinstutdelningsbegränsning. Det skulle
              garantera att elevernas pengar inte kan hamna i fickorna på aktieägare
              eller riskkapitalister.
            </seg>
            <seg n="9da94917">
              Fru talman! Den etableringsfrihet som råder på skolans område
              ställer till problem för kommunernas planering av skolan och uppdraget
              att säkra en likvärdig utbildning för alla elever. Kommunerna
              är skyldiga att betala ut pengar till fristående skolor oavsett
              om dessa skolor bidrar med ett positivt alternativ eller inte.
              Kommunerna kan aldrig heller frånhända sig det grundläggande ansvaret
              för barnens skolgång. Många har därför med rätta menat att kommunerna
              måste få ett större inflytande över friskoleetableringarna.
            </seg>
            <seg n="5e5e3616">
              Det samråd med kommunerna som regeringen föreslår i propositionen
              syftar dock inte det minsta till att avgöra om det är lämpligt
              att en viss friskola startar eller inte. Samrådet kan till och
              med äga rum när en friskola redan har fått tillstånd från Skolinspektionen
              att starta.
            </seg>
            <seg n="54b67ed8">
              Vänsterpartiet föreslår i stället att kommunen ska ha rätt att
              besluta när och var icke-offentliga aktörer får etablera skolor.
              Demokratiska beslut och noggranna bedömningar av behoven ska vara
              en förutsättning för att ge skattepengar till nya välfärdsverksamheter.
              Fristående aktörer ska inte själva, eller i samråd med kommunen,
              kunna bestämma var de ska få driva skattefinansierad verksamhet.
              Kommunerna bör i praktiken få vetorätt vid etablering av en friskola
              inom kommunen.
            </seg>
            <seg n="9d26ceed">
              Fru talman! Regeringen bedömer i propositionen, precis som majoriteten
              i Friskolekommittén gjorde, att ägarprövning bör införas för att
              granska skolföretags seriositet och långsiktighet. Något konkret
              förslag finns dock inte i propositionen utan regeringen hänvisar
              till den så kallade Ägarprövningsutredningen, som lägligt nog
              ska vara klar först efter valet i höst.
            </seg>
            <seg n="c4284a12">
              Även om det än så länge är oklart exakt hur denna prövning ska
              utformas är det flera remissinstanser som har reagerat. Bland
              annat Skolverket och Lärarnas Riksförbund anser att förslaget
              är otydligt och begreppet långsiktighet måste klargöras. Institutet
              för arbetsmarknads- och utbildningspolitisk utvärdering pekar
              på svårigheter i bedömningen och ifrågasätter om detta verkligen
              kan fångas upp av den typ av dokumentation som har lyfts fram
              som vägledande, exempelvis i bolagsordning, affärsplan och prospekt.
              Till och med Almega har avstyrkt förslaget eftersom det inte kommer
              att betyda något i praktiken på grund av gränsdragnings- och definitionsproblem.
            </seg>
            <seg n="34d0b6b6">
              Vänsterpartiet anser att förslaget om ägarprövning är tandlöst.
              Att på förhand garantera en ägares långsiktighet är en omöjlig
              uppgift, inte minst då det fortfarande inte ska finnas några restriktioner
              när det gäller vilka bolagsformer som ska tillåtas. Alla ägare,
              även riskkapitalbolag, kommer naturligtvis att uppge att de är
              långsiktiga och seriösa. Den ägarprövning som regeringen tänker
              sig kommer därför inte att ha någon nämnvärd effekt.
            </seg>
            <seg n="d94dee4d">
              Så länge vinstdrivande företag fortsätter att vara en godtagen
              modell för att driva skolor kommer elever och skolpersonal att
              hamna i kläm. Vänsterpartiet föreslår därför i stället att aktiebolag
              som ansöker om att starta friskolor ska vara aktiebolag med särskild
              vinstutdelningsbegränsning. Genom att införa detta krav sållas
              olämpliga och kortsiktiga vinstsyftande företag bort från friskolesektorn.
              De bolag som i dag är verksamma inom utbildningsväsendet bör inom
              en övergångsperiod ges möjlighet att omvandlas till SVB-bolag.
              För dem som väljer att inte göra så, ska tillståndet dras in.
              Vi tycker att riskkapitalbolag, vars poäng är att verka kortsiktigt,
              inte ska få driva skolor alls.
            </seg>
            <seg n="a5d1c98d">
              Det är bra att Skolinspektionen får stärkta befogenheter genom
              vitesföreläggande. Vi menar dock att det finns anledning att stärka
              Skolinspektionens befogenheter ytterligare. När det finns allvarliga
              brister vid en fristående skola kan Skolinspektionen i dag återkalla
              skolans tillstånd. Om skolan överklagar Skolinspektionens beslut
              kan den däremot fortsätta verksamheten med dessa allvarliga brister
              under hela rättsprocessen, som oftast är väldigt utdragen. Detta
              är ett tydligt exempel på att lagstiftningen inte tar hänsyn till
              elevernas rätt till kunskap och en bra utbildning, utan den tar
              skolhuvudmannens parti. Skollagen bör därför ändras så att Skolinspektionen
              får möjlighet att omedelbart stänga en skola som har allvarliga
              brister. Skolan ska givetvis, precis som nu, kunna överklaga Skolinspektionens
              beslut, men den ska förbli stängd under hela rättsprocessen.
            </seg>
            <seg n="6b4ebb16">
              Regeringen föreslår i propositionen att kommunerna ska vara skyldiga
              att informera om alla förskolor, grundskolor, grundsärskolor,
              gymnasieskolor och gymnasiesärskolor som erbjuds inom kommunen
              samt om riksrekryterande utbildningar.
            </seg>
            <seg n="310d1c13">
              Kommunerna ska därmed få en utökad skyldighet att informera om
              verksamhet som konkurrerar med kommunens egen verksamhet. Även
              om denna uppgift i sig inte är särskilt betungande för kommunerna
              är det ändå ytterligare en uppgift och en kostnad som läggs på
              dem och som friskolorna inte har. Vi anser att om konkurrens på
              skolmarknaden ska råda bör de olika aktörerna ha ansvaret för
              att informera om sin egen verksamhet.
            </seg>
            <seg n="e0ae265f">
              Förslaget har också avstyrkts av Skolverket, som menar att den
              information om och möjlighet till jämförelse av skolor som regeringen
              vill uppnå redan tillgodoses genom den information som Skolverket
              tillhandahåller och kommer att utveckla i enlighet med Friskolekommitténs
              förslag om ett nytt nationellt informationssystem.
            </seg>
            <seg n="97054503">
              Fru talman! Slutligen: Det är välkommet att regeringen föreslår
              ökad insyn i de fristående skolorna så att kommunerna ska kunna
              fullgöra sina skyldigheter enligt skollagen och för att tillgodose
              allmänhetens behov av insyn. Detta får man väl säga är ett minimikrav
              när det handlar om offentligt finansierad verksamhet, som man
              borde ha lagstiftat om för länge sedan.
            </seg>
            <seg n="d96f2cb4">
              Vi anser dock att kommunernas rätt till insyn borde sträcka sig
              längre än vad regeringen föreslår. Kommunerna bör även ges rätt
              till insyn i fristående skolors ekonomiska förhållanden, något
              som regeringen aktivt tar ställning emot. Detta är ett rimligt
              krav att ställa på friskolorna, då de bedriver myndighetsutövning
              och finansieras genom skattemedel. Det är då fullt rimligt att
              kommunerna, som utbetalare av bidragen till friskolorna och de
              som ytterst har ansvar för elevernas skolgång, har rätt att granska
              hanteringen av pengarna.
            </seg>
            <seg n="e9cb1ba5">
              Med detta vill jag yrka bifall till reservationerna 4 och 7.
            </seg>
          </u>
          <note type="speaker" n="e1a45fb2">
            Anf. 125 CAMILLA WALTERSSON GRÖNVALL (M):
          </note>
          <u who="camilla_waltersson_gronvall_e3fb3f" xml:id="i-aa67ca22b15e8025-0" n="92013eb5">
            <seg n="290abd84">
              Fru talman! Nya moderaterna och Alliansen tar ansvar för svensk
              skola. Under de senaste åtta åren har regeringen genomfört den
              största omläggningen av svensk skolpolitik på över hundra år.
              Vi har prioriterat tidigare och tydligare kunskapsuppföljning
              för att stärka elevernas kunskapsresultat, och vi har inrättat
              en ny lärarutbildning och karriärtjänster för att stärka läraryrkets
              status. Det kommer att ta tid innan reformerna får effekt, men
              vi är på rätt väg.
            </seg>
            <seg n="39079d78">
              I dag debatterar vi i kammaren en skärpning av reglerna för Sveriges
              friskolor. Detta är ytterligare ett steg i rätt riktning för att
              alla elever ska få en bra start i livet, oavsett bakgrund.
            </seg>
            <seg n="a10475ba">
              Redan 2008 inrättade regeringen Skolinspektionen för att ge staten
              en tydligare roll när det gällde att följa upp svenska skolors
              kvalitet. Vi menar att alla skolor ska hålla hög kvalitet, oavsett
              huvudman.
            </seg>
            <seg n="76cc830e">
              Friskolekommitténs överenskommelse är historisk. Den innebär
              ett brett parlamentariskt stöd för friskolor som en naturlig del
              av svenskt utbildningsväsen. Sex av riksdagens åtta partier är
              överens om detta.
            </seg>
            <seg n="a8f42c6c">
              Friskolereformen var viktig när den kom. Den har betytt mycket
              för valfriheten och mångfalden i Sverige och för svenska elever.
              Innovationskraften i detta har varit viktig, och jag har på mina
              många resor och studiebesök fått uppleva detta.
            </seg>
            <seg n="17982a89">
              På både kommunala och fristående skolor finns det oerhört många
              elever och lärare som gör ett fantastiskt jobb. Både kommunala
              och fristående skolor förtjänar att lyftas fram för detta.
            </seg>
            <seg n="9ffe4d2e">
              Vi vill se seriösa aktörer och långsiktigt ägande, och vi är
              lika negativa som någon annan till de oseriösa aktörer som vi
              tyvärr har tvingats bevittna. Därför tillsattes också Friskolekommittén,
              och vi vill se moderna och långsiktiga spelregler för friskolor.
            </seg>
            <seg n="6891ca4e">
              Fru talman! Nya moderaterna menar att de skärpningar som vi nu
              debatterar är efterfrågade och möter de krav och behov som har
              uttalats. Det handlar om formerna för etablering, vilken insyn
              som ska finnas i den skolverksamhet som drivs av fristående aktörer,
              konsekvenserna vid brister i verksamheten och vem som har ansvaret
              för att informera om vilka utbildningar som erbjuds.
            </seg>
            <seg n="f1c4a170">
              1. Innan en friskola etablerar sig i en kommun ska den som ska
              driva skolan samråda med kommunen. Om Skolinspektionen har godkänt
              den som ska driva skolan ska Skolinspektionen göra en kontroll
              av verksamheten innan utbildningen startar.
            </seg>
            <seg n="d3613abd">
              Myndigheten kan ta tillbaka sitt godkännande om den som ska driva
              skolan inte kan visa att den gjort tillräckligt för att ett samråd
              med kommunen ska kunna äga rum.
            </seg>
            <seg n="824b0183">
              2. En kommun har rätt till insyn i verksamheten hos de friskolor
              som ligger i kommunen. Kommunen ska kunna fullgöra sina skyldigheter
              enligt skollagen och se till att allmänhetens behov av insyn uppfylls.
            </seg>
            <seg n="24f44a93">
              3. Om en skola inte åtgärdar brister som allvarligt försvårar
              för eleverna att nå målen med utbildningen ska Skolinspektionen
              kunna besluta om vite, det vill säga ett straffbelopp. Denna möjlighet
              har funnits men använts i en alltför liten utsträckning, men nu
              markeras det att vite ska användas när man försvårar i den här
              delen.
            </seg>
            <seg n="c89cb09f">
              4. Kommunen måste informera elever och deras föräldrar om utbildningar
              som erbjuds i eller av kommunen och om utbildningar som tar in
              elever från hela landet. För att tillgodose allmänhetens behov
              av insyn ska den som driver en skola lämna uppgifter om verksamhetens
              organisation och ekonomi till Skolverket.
            </seg>
            <seg n="42d4e02f">
              I alltför många kommuner har informationen varit bristfällig
              och till och med obefintlig. En politisk agenda från politiker
              och faktiskt till och med en förvaltning som aktivt motarbetat
              friskolor har tyvärr varit inslag i det kommunala landskapet.
            </seg>
            <seg n="67a7001f">
              Fru talman! Nya moderaterna välkomnar de här regelskärpningarna.
              De ger oss verktygen för att möta de huvudmän som inte tar ansvar
              för att skolverksamheten håller hög kvalitet. Samtidigt är det
              viktigt för oss att lyfta fram alla de positiva delarna som friskolor
              för med sig.
            </seg>
            <seg n="78a4593e">
              Utan friskolor skulle det fria skolvalet förlora en del av sitt
              innehåll. Friskolor erbjuder elever andra pedagogiska former än
              vad de oftast möter i kommunala skolor. Det innebär att elever
              kan byta skola för att hitta den undervisningsform som passar
              dem bäst. Det innebär också att elever som mobbas eller inte trivs
              på sin skola kan byta till en annan, om de så önskar.
            </seg>
            <seg n="1e98c10a">
              Det är även viktigt att påminna om den tillgängliga forskningen
              om friskolor. Enligt IFAU finns det inget som tyder på att valfrihet
              eller fler friskolor skulle innebära sämre kunskapsresultat, snarare
              tvärtom. I en forskningsrapport från IFAU framhålls att niondeklassares
              resultat, mätt både på nationella prov och i betyg, har utvecklats
              bättre i kommuner med större konkurrens mellan skolor. Då hänvisar
              jag till IFAU:s rapport 17 från 2012.
            </seg>
            <seg n="f2588950">
              I en annan IFAU-rapport konstateras: För elevernas grundskolebetyg
              ser vi vissa tecken på en positiv påverkan av möjligheten att
              välja skola, men effekten är både osäker och liten. Det var i
              rapport 17 från 2013.
            </seg>
            <seg n="6ddc2591">
              Fru talman! En stor majoritet i riksdagen står bakom de föreslag
              som vi nu debatterar. Sveriges friskolor har, tror jag, kommit
              för att stanna. Låt oss därför lämna debatten om huruvida dessa
              skolor över huvud taget ska få finnas och i stället koncentrera
              oss på hur vi kan stärka alla Sveriges skolor.
            </seg>
            <seg n="2333aa43">
              Nya moderaterna och Alliansen har utökat resurserna till svensk
              skola och utbildning med 7 miljarder jämfört med 2006. Gemensamt
              har vi nu gett besked om att investera ytterligare nästan 7 miljarder
              i skola och utbildning under den kommande mandatperioden.
            </seg>
            <seg n="eb03b700">
              Vi vill fortsätta att upprätta kunskapsskolan. Därför föreslår
              vi 2 miljarder kronor för att minska klasstorlekarna under de
              kommande fyra åren. Vi vill att alla elever som behöver det ska
              få tillgång till läxhjälp och sommarskola, och vi utökar undervisningstiden
              i matematik i grundskolan. Vi vill dessutom att var sjätte lärare
              ska ha möjlighet till en karriärtjänst.
            </seg>
            <seg n="4c112d28">
              Detta är reformer som stärker svensk skola och svensk arbetskraft.
              Vi menar att detta är vägen framåt för att öka antalet sysselsatta
              i Sverige och nå vårt mål om fem miljoner i arbete senast 2020.
            </seg>
            <seg n="77699c07">
              Sex av riksdagens åtta partier ställer sig bakom Friskolekommitténs
              överenskommelse. Sverigedemokraterna och Vänsterpartiet ställer
              sig utanför. Jag undrar därför när det gäller Vänsterpartiet:
              Vilka krav och villkor kommer ni att ställa när det gäller friskolor
              för att ingå i ett eventuellt regeringssamarbete? Hur många av
              de 300 000 barn och elever som i dag går i fristående skola kommer
              att skickas till sin närmaste skola redan i höst om ni får bestämma?
            </seg>
            <seg n="af0813df">
              Ibrahim Baylan talar om friskolor som om dessa positiva exempel
              när det gäller friskolor inte fanns. Det är respektlöst. Jag har
              sett vilket fantastiskt arbete det sker i väldigt många friskolor.
              Att tala om friskolor på ett sådant sätt att man inte ser det
              positiva och att inte nämna det tycker jag är respektlöst.
            </seg>
            <seg n="62ae028a">
              Jag vill väldigt tydligt markera att de dåliga exemplen och de
              oseriösa aktörerna vill vi inte se. Ibrahim Baylan glömmer det
              faktum att under tolv av de år som han tyckte var så bekymmersamma
              hade vi ett S-styre med möjlighet att påverka. Det är till och
              med så att Ibrahim Baylan själv var ansvarig minister under ett
              antal av dessa år. Vad hände då när det gäller friskolesfären?
            </seg>
            <seg n="682acae4">
              Fru talman! Många bra och klargörande saker fastställs i regeringens
              proposition och i det här betänkandet från utbildningsutskottet
              om friskolor och deras situation. Samråd mellan en ny fristående
              aktör och kommunen inför en nyetablering, etableringskontroll
              innan verksamheten påbörjats, rätten till insyn hos de fristående
              aktörerna i kommunerna och rätten att använda vite om verksamheten
              inte innebär ett seriöst arbete så att eleverna når kunskapsmålen
              är några av de viktiga punkterna.
            </seg>
            <seg n="0ee0f092">
              Samarbetet och överenskommelsen från Friskolekommittén är bra
              och viktigt. Vi behöver nu gå vidare på den vägen och där ta avstamp
              i bland annat den pågående Ägarprövningsutredningen. Vi vill se
              ett långsiktigt och seriöst ägande i våra friskolor, och vi vill
              ha hög kvalitet i både fristående och kommunala skolor. Låt oss
              fortsätta fokusera på detta.
            </seg>
          </u>
          <note n="a758e0b7">
            Jag yrkar bifall till förslaget i betänkandet och avslag på reservationerna.
          </note>
          <note type="speaker" n="8193001d">
            Anf. 126 IBRAHIM BAYLAN (S) replik:
          </note>
          <u who="ibrahim_baylan_5ff931" xml:id="i-6572938979b8d1fa-1" n="b3dd36be">
            <seg n="1aa0d217">
              Fru talman! Camilla Waltersson Grönvall frågar varför det inte
              hände någonting när vi var i regeringsställning. Svaret på den
              frågan är mycket enkel, Camilla Waltersson Grönvall. Majoriteten
              i Sveriges riksdag bestående av de fyra borgerliga partierna och
              Miljöpartiet motsatte sig alla former av uppskärpning när det
              gäller det här systemet.
            </seg>
            <seg n="885b8e7e">
              Jabar Amin klargjorde vad ursäkten från Miljöpartiet handlade
              om, nämligen om att ha möjliggjort för vinstdrivande företag att
              härja fritt i friskolesektorn. Detta har Miljöpartiet bett om
              ursäkt för, och det välkomnar jag. Miljöpartiet och Socialdemokraterna
              har i dag en ganska likartad syn, och vi hade dessutom gemensamma
              reservationer i Friskolekommittén som du hänvisar till, Camilla.
              Det bådar gott för framtiden. Det bådar gott för att vi ska kunna
              få till stånd verkliga förändringar för att få ordning i det här
              systemet.
            </seg>
            <seg n="87637108">
              Min fråga kvarstår till Moderaterna: Är ni beredda att be om
              ursäkt för er roll i de misshälligheter som vi nu ser i vårt skolsystem?
              Jag fick inte svar på den frågan, men jag tycker att den förtjänar
              att besvaras.
            </seg>
            <seg n="5aaa4fa8">
              Camilla Waltersson Grönvall påstår att utredningen tillsattes
              därför att regeringen helt plötsligt kom på att det fanns problem
              i systemet. Sanningen är att den tillkom efter krav från Miljöpartiet
              och Socialdemokraterna gentemot utbildningsminister Jan Björklund.
            </seg>
            <seg n="22075ad5">
              Jag vill ta upp ytterligare en fråga, och den handlar om det
              kommunala samrådet. Vi står bakom stora delar av Friskolekommitténs
              uppgörelse, men just på denna punkt är vi oense. Vad har ni emot
              samarbetsavtal? Varför vill ni inte ha mer samarbete mellan kommuner
              och fristående skolor? Vad ska ert samråd utmynna i? Som det låter
              nu är det bara en fikastund.
            </seg>
          </u>
          <note type="speaker" n="529f658e">
            Anf. 127 CAMILLA WALTERSSON GRÖNVALL (M) replik:
          </note>
          <u who="camilla_waltersson_gronvall_e3fb3f" xml:id="i-aa67ca22b15e8025-1" n="92013eb5">
            <seg n="57b60b93">
              Fru talman! Att Socialdemokraterna tillsammans med Miljöpartiet
              tog ett stort ansvar för att gemensamt med de fyra allianspartierna
              få till en överenskommelse om de fristående skolarna var bra och
              något som vi välkomnade.
            </seg>
            <seg n="f3e549f2">
              Mycket har hänt sedan friskolereformen kom, och jag tror inte
              att någon av oss, varken jag eller före detta skolminister Ibrahim
              Baylan, kunde förutse den utveckling som blev. Skolan är inget
              statiskt system, och det ska den inte heller vara. Jag tror att
              vi även i framtiden får finna oss i att vi måste fortsätta följa
              utvecklingen och vara beredda att när så behövs göra förändringar
              som bättre svarar mot den denna utveckling.
            </seg>
            <seg n="9fde9cff">
              Regeringen säger också att den har för avsikt att återkomma i
              ett antal frågor som berör fristående skolor då flera saker är
              under utredning eller avses utredas enligt den proposition vi
              diskuterar.
            </seg>
            <seg n="8affe663">
              Vad är ditt besked till väljarna, Ibrahim Baylan? På vilka områden
              kommer du att släppa din politik för att släppa in Vänsterpartiet?
              Vad är egentligen din politik? Hur hotat är det fria skolvalet
              i Sverige när både Vänsterpartiet och en växande andel av ditt
              eget parti kräver att det avskaffas? Hur nära är det att alla
              våra fantastiska och väl fungerande friskolor får stänga ned efter
              en rödgrön valseger?
            </seg>
            <seg n="fdd19a43">
              Är inte det samarbetsavtal som du talar om, Ibrahim Baylan, i
              själva verket ett kommunalt veto som gör att inga barn i sossestyrda
              kommuner med en gammalsocialistisk syn på friskolor kommer att
              få gå i friskolor? I röda kommuner blir det enbart kommunala skolor
              medan det i alliansstyrda kommuner kommer att finnas fortsatt
              valfrihet och möjlighet att utveckla nya spännande områden.
            </seg>
            <seg n="51e25642">
              Vill Ibrahim Baylan bli skolministern som gick till historien
              för att han under sin första period inte uträttade något och när
              han fick ett andra försök plockade bort de svenska barnfamiljernas
              valfrihet? Det skulle jag vilja ha svar på.
            </seg>
          </u>
          <note type="speaker" n="47bec96e">
            Anf. 128 IBRAHIM BAYLAN (S) replik:
          </note>
          <u who="ibrahim_baylan_5ff931" xml:id="i-6572938979b8d1fa-2" n="b3dd36be">
            <seg n="5f4940c1">
              Herr talman! Åtta års regerande och åtta års misslyckande försöker
              ni nu skylla ifrån er genom att säga: Titta på de andra.
            </seg>
            <seg n="726d7447">
              Svaret på din fråga är mycket enkelt, och till skillnad från
              dig tänker jag svara på den fråga jag fick. Vi är ett samarbetsparti.
              Det visade vi inte minst i friskoleuppgörelsen. Vi är beredda
              att samarbeta med de flesta partier i Sveriges riksdag för att
              åstadkomma förändringar i verkligheten.
            </seg>
            <seg n="349b310b">
              Det visade vi i Friskolekommittén tillsammans med Miljöpartiet,
              både i de frågor där vi var överens med de fyra borgerliga partierna
              och i de frågor där vi inte kom överens, till exempel när det
              gäller vinstsyfte och det vi debatterar nu, det kommunala inflytandet.
            </seg>
            <seg n="90b4254b">
              Vi är ett samarbetsparti, och vi kommer också i framtiden att
              söka breda lösningar. Vi tror inte att Sverige blir bättre av
              att leka blockpolitik.
            </seg>
            <seg n="c5e858c3">
              Tyvärr verkar det vara det enda som Moderaterna har kvar. Verkligheten
              talar emot. Skolresultaten faller snabbare än i någon annan del
              av OECD. Arbetslösheten, som var paradgrenen för Alliansen 2006,
              är betydligt högre i dag än den var då. Men Moderaterna och de
              andra borgerliga partierna vill inte tala om detta, utan de vill
              tala om vem som tar vem.
            </seg>
            <seg n="0e041033">
              Svaret på den frågan är enkelt. Socialdemokraterna är ett samarbetsparti.
              Vi kommer att fortsätta söka breda lösningar, också på de många
              svåra frågor som skolan står inför.
            </seg>
            <seg n="eadbf017">
              Jag har fortfarande inte fått svar på mina frågor. Är Moderaterna
              beredda att be om ursäkt för sin roll i att vi har den situation
              vi har i dag där skolföretag gör vad de kan för att inte betala
              skatt i Sverige och där elever från en dag till en annan inte
              vet om de har en skola att gå till?
            </seg>
            <seg n="b41cbd2f">
              Miljöpartiet har fört fram sina synpunkter. Det är starkt. Men
              vad är Moderaternas syn på det hela?
            </seg>
            <seg n="6c06f9cd">
              Sist men inte minst: Vad ska det kommunala samrådet utmynna i?
              Vad ska det vara till för, Camilla Waltersson Grönvall?
            </seg>
          </u>
          <note type="speaker" n="31e6d0bf">
            Anf. 129 CAMILLA WALTERSSON GRÖNVALL (M) replik:
          </note>
          <u who="camilla_waltersson_gronvall_e3fb3f" xml:id="i-aa67ca22b15e8025-2" n="92013eb5">
            <seg n="1343f08e">
              Herr talman! Jag har varit med om samråd. Under min tid som ordförande
              i utbildningsnämnden där hemma hade vi samråd. Som jag ser det
              känns det naturligt att ha samråd och diskutera förutsättningarna
              och samarbetet när en fristående skola ska etableras.
            </seg>
            <seg n="938428af">
              I min värld är det våra barn i en kommun. Det är inte friskolornas
              och de kommunala skolornas barn. Vi behöver ha en syn på våra
              barn och på skolan där vi tänker bort huvudmän och fokuserar på
              kvalitet.
            </seg>
            <seg n="dd87ecca">
              Jag har sett många exempel på detta i kommuner. Jag kan inte
              låta bli att nämna Nacka där man samarbetar och inte gör skillnad
              på vilka skolor som är fristående respektive kommunala. Här har
              man nått stor framgång.
            </seg>
            <seg n="ecbcf655">
              Kan vi komma överens i samråd leder det till framgång. Jag har
              själv få se detta i handling när man samarbetar inom kommunen
              och inte bygger upp en massa murar mellan kommunen och de fristående
              verksamheterna.
            </seg>
            <seg n="20eae400">
              Ett antal utredningar ligger framför oss. Ägarprövningsutredningen
              är kanske den mest centrala. Den lämnar sitt förslag den 1 november
              2014. För mig är det varken lämpligt eller ens möjligt att föregripa
              de utredningar som ska göras. De ska ge oss genomtänkta belysta
              förslag som vi sedan får ta ställning till. Det gäller på en rad
              områden.
            </seg>
            <seg n="2fbe691e">
              Vad gäller att be om ursäkt tror jag på att ta ansvar och försöka
              göra skillnad så att vi får bra förslag och förutsättningar. Att
              be om ursäkt må vara en del i en politisk retorik, men jag tror
              som sagt på att ta ansvar och se till att vi får långsiktiga förutsättningar
              för alla Sveriges elever, såväl på fristående som på kommunala
              skolor.
            </seg>
          </u>
          <note type="speaker" n="98e1a181">
            Anf. 130 ROSSANA DINAMARCA (V) replik:
          </note>
          <u who="rossana_dinamarca_e992cf" xml:id="i-a6593074f84336bb-1" n="f3e6dcd2">
            <seg n="e360fa91">
              Herr talman! Förra året gjordes en sammanlagd privat vinst på
              9,2 miljarder inom välfärden. Det är pengar som har tagits från
              elever, gamla och sjuka. Det har gjort att lärarna har fått större
              klasser och undersköterskorna och sjuksköterskorna färre arbetskamrater
              och sämre villkor.
            </seg>
            <seg n="3c199159">
              På det svarar Camilla Waltersson Grönvall att friskolorna är
              här för att stanna trots att till och med majoriteten av Moderaternas
              väljare vill stoppa vinster.
            </seg>
            <seg n="87b6d45a">
              Tycker du att det är rimligt att skattemedel som är ämnade för
              skolan används på detta sätt och hamnar i aktieägarnas fickor,
              Camilla Waltersson Grönvall?
            </seg>
            <seg n="281cabf2">
              Låt mig bemöta det Camilla Waltersson Grönvall sade i talarstolen.
              Vi har inte sagt att skolor ska stängas ned. Det vi säger är att
              det får vara slut på stölden av elevernas pengar. Som jag sade
              i mitt anförande har de aktiebolag som i dag äger skolor möjlighet
              att omvandla sig till SVB-bolag. På det sättet kan man garantera
              att skattemedel aldrig blir vinstutdelning.
            </seg>
          </u>
          <note type="speaker" n="0e5dee90">
            Anf. 131 CAMILLA WALTERSSON GRÖNVALL (M) replik:
          </note>
          <u who="camilla_waltersson_gronvall_e3fb3f" xml:id="i-aa67ca22b15e8025-3" n="92013eb5">
            <seg n="329c6a47">
              Herr talman! Jag sade att jag är övertygad om att friskolorna
              är här för att stanna. Jag talade inte om vinster.
            </seg>
            <seg n="cc50ea5c">
              Jag sade också att i ett skollandskap som aldrig är statiskt
              kommer vi alltid att få följa upp, följa med, modernisera, anpassa
              och vara på alerten från politiskt håll inför de förutsättningar
              och förändringar som finns.
            </seg>
            <seg n="c066266b">
              Till grund för dagens debatt ligger en överenskommelse mellan
              sex partier i den så kallade Friskolekommittén. I denna överenskommelse
              ingår inte Vänsterpartiet som här företräds av Rossana Dinamarca.
              Är det förvånande? Nej, givetvis inte.
            </seg>
            <seg n="a0ff8a98">
              Vänsterpartiet är motståndare till allt vad valfrihet och mångfald
              heter. Ni har aldrig trott på att enskilda individer eller barn
              tillsammans med mammor och pappor kan fatta egna beslut som påverkar
              deras framtid och som fungerar för dem med de önskemål, förutsättningar
              och förväntningar de har.
            </seg>
            <seg n="34396d0e">
              Vänsterpartiet vill inte ens att man ska få välja en annan kommunal
              skola, så varför skulle man få välja en friskola? Om Vänsterpartiet
              får bestämma ska dessa skolor försvinna.
            </seg>
            <seg n="1246804c">
              Förnekar du detta, Rossana Dinamarca? Har all retorik om skolvalet
              varit bara just politisk retorik? Är det inget ni står för i dag?
            </seg>
          </u>
          <note type="speaker" n="83eacfff">
            Anf. 132 ROSSANA DINAMARCA (V) replik:
          </note>
          <u who="rossana_dinamarca_e992cf" xml:id="i-a6593074f84336bb-2" n="f3e6dcd2">
            <seg n="71f2baa4">
              Herr talman! Jag noterar att Camilla Waltersson Grönvall inte
              svarade på min fråga om hon tycker att det är rimligt att skattemedel
              betalas ut i vinst och att 9,2 miljarder går från välfärden ned
              i aktieägarnas fickor eller hamnar i skatteparadis. För att ge
              en bild av vad det handlar om för summor skulle det motsvara 18
              000–19 000 lärare eller sjuksköterskor.
            </seg>
            <seg n="92b11f0a">
              Tycker Camilla Waltersson Grönvall att det är rimligt att 9,2
              miljarder av våra skattepengar, som var ämnade för de gamla, de
              sjuka, eleverna, lärarna, sjuksköterskorna, vårdbiträdena och
              så vidare, hamnar i aktieägares fickor? Jag vill ha svar på den
              frågan.
            </seg>
          </u>
          <note type="speaker" n="e0ecdc90">
            Anf. 133 CAMILLA WALTERSSON GRÖNVALL (M) replik:
          </note>
          <u who="camilla_waltersson_gronvall_e3fb3f" xml:id="i-aa67ca22b15e8025-4" n="92013eb5">
            <seg n="a8309f0e">
              Herr talman! Jag tror att det är jätteviktigt att Rossana Dinamarca
              börjar läsa på och titta igenom sina siffror, för när man går
              igenom dem ser man att inget av de 50 största företagen inom skolan
              hade någon utdelning det senaste året.
            </seg>
            <seg n="5f3671a9">
              Ni blandar ofta ihop överskott och vinstutdelning. Om det är
              något vi har haft bekymmer med under ganska många år i den kommunala
              skolan är det bristande överskott. Det har ständigt varit underskott,
              och det har skolan och eleverna fått betala.
            </seg>
            <seg n="bc75cb07">
              Ibland önskar jag att vi också kunde diskutera bekymren med minus,
              för de har också ställt till med oerhört stora problem för våra
              skolor. Att det finns överskott i både kommunala och fristående
              skolor som återinvesteras i skolor, innovationer och hjälpmedel
              för elever ser inte jag som något bekymmer. Det förmodar jag att
              inte heller Rossana Dinamarca gör.
            </seg>
            <seg n="0383eff3">
              Många av de frågor hon pekar på i dag är frågor som vi kommer
              att återkomma med och som bland annat den så kallade Ägarprövningsutredningen
              ska titta på och återkomma om. Därför kommer vi att komma tillbaka
              till denna diskussion när vi har ett underlag som bygger på detta.
            </seg>
            <seg n="9d309b88">
              Mina frågor till Rossana Dinamarca är fortfarande: Hur många
              skarpa förslag är Vänsterpartiet berett att kompromissa bort för
              att få komma i regeringsställning? Är det mest slag i luften och
              hårda ord som man hellre kompromissar bort än försvarar för att
              få en plats i en rödgrön regering? Det skulle jag vilja veta.
            </seg>
            <seg n="c5e6b11f">
              Ska Sverige få se en krympande eller till och med döende friskolesektor
              om Vänsterpartiet kommer i maktposition? Är det inte ärligt att
              berätta detta när det är några få månader kvar till valet?
            </seg>
          </u>
          <note type="speaker" n="731cd1fc">
            Anf. 134 TINA ACKETOFT (FP):
          </note>
          <u who="tina_acketoft_a2726b" xml:id="i-5fa2d0632b2110c5-0" n="901b5be1">
            <seg n="f61fe82f">
              Herr talman! En vanlig dag när det inte är sommarlov går drygt
              1,4 miljoner barn och ungdomar till skolan i Sverige. Av dem har
              ungefär 211 000 valt en fristående grund- eller gymnasieskola.
            </seg>
            <seg n="bb8a2403">
              16 procent av landets grundskolor och 34 procent av gymnasieskolorna
              är fristående skolor. Skälen till att man som förälder eller elev
              väljer en friskola är många. Det kan vara allt från att man vill
              ha en särskild pedagog som man inte kan hitta inom den kommunala
              skolan till att man upplever att en viss friskola har högre kvalitet
              än en annan skola, att kompisarna går där eller att man har en
              personlig anknytning till skolan.
            </seg>
            <seg n="33bb59b7">
              Få människor väljer skola beroende på huvudmannaskapet. Det är
              en fråga som är ganska irrelevant för de flesta elever och föräldrar.
              Det man bryr sig om är att hitta en bra skola som passar en själv.
              Vi är alla olika, och då måste det finnas olika alternativ att
              välja mellan. Friskolereformen var en mycket uppskattad reform
              och är det fortfarande. Det är få som verkligen kan tänka sig
              att gå tillbaka till ett skolsystem utan alternativ och valmöjligheter.
            </seg>
            <seg n="4ca1c3bb">
              Just därför – för att garantera att friskolorna ska finnas kvar
              – var den nya skollagen, med sina skärpningar och sitt tydliggörande
              av ett regelverk där friskolor och kommunala skolor i princip
              jämställdes med varandra, så viktig när den kom 2010. Där förtydligades
              till exempel att det ska finnas tillgång till elevhälsa, idrottsundervisning
              och skolbibliotek – oavsett huvudman.
            </seg>
            <seg n="c73408fe">
              Samma krav på verksamheterna ska i princip gälla, och för att
              säkerställa att skolorna håller en god kvalitet fick Skolinspektionen
              utökade resurser, befogenheter och verktyg.
            </seg>
            <seg n="b73cb5ce">
              Men det svenska skollandskapet förändrades snabbt, mycket snabbt.
              Fler och fler valde att gå till friskolorna, som växte i både
              storlek och antal. Ägarbilden hade också förändrats snabbt på
              senare år, och vi insåg alla att det behövdes en rejäl översyn
              och en gemensam överenskommelse för skolornas fortsatta förutsättningar
              och för de regelverk som ska säkerställa kvalitet, kontroll och
              jämförbarhet.
            </seg>
            <seg n="1f188eee">
              Därför tillsattes Friskolekommittén, och i augusti 2013 överlämnade
              sex mycket eniga partier – i alla fall på ytan – sitt betänkande.
              Vänsterpartiet och Sverigedemokraterna valde att stå utanför.
              Det är alltså till stor del resultatet av Friskolekommitténs arbete
              som vi behandlar här och nu.
            </seg>
            <seg n="41230a18">
              Låt mig vara alldeles tydlig med att Folkpartiet gillar bra friskolor.
              Friskolorna utgör en nyttig konkurrent och ett välkommet komplement
              till den kommunala skolan. Konkurrens höjer kvaliteten, även i
              den kommunala skolan.
            </seg>
            <seg n="94dc6c80">
              Men vi som tror på valfrihet är också starka kritiker av dåliga
              friskolor och dåliga skolor över huvud taget. Därför vill Folkpartiet
              tydliggöra och skärpa reglerna ytterligare. Vi vill ställa krav
              på att ägarna till friskolor måste ta ett långsiktigt ägaransvar
              och att Skolinspektionen ska kunna stoppa vinstutdelning hos skolor
              som inte upprätthåller kvaliteten. Förslagen till skärpningar
              i skollagen i dagens betänkande är helt i linje med den politiken.
            </seg>
            <seg n="962c7d9b">
              Därför yrkar jag bifall till att Skolinspektionen nu ska kontrollera
              friskolorna också innan en skola etableras. Skolinspektionen ska
              utdöma vite om skolan inte levererar kvalitet som säkerställer
              att eleverna får en god utbildning. I värsta fall ska skolan kunna
              stängas ned.
            </seg>
            <seg n="fdbd18ff">
              Skolorna ska leverera information till Skolverket som gör att
              vi får en insyn i verksamheten, och Skolverket ska sammanställa
              denna information på ett lätt och överskådligt sätt så att vi
              i framtiden vet vad vi väljer när vi väljer.
            </seg>
            <seg n="671196f3">
              Kommunernas insynsrätt i friskolorna ska förtydligas så att kommunerna
              kan tillgodose allmänhetens insyn i verksamheten. När en friskola
              vill etablera sig på en ort ska den söka samråd med kommunen för
              att etablera en kontakt och dialog. Men notera att detta innebär
              en diskussion och ett samråd mellan kommunen och friskolan. Det
              är inte ett kommunalt veto utan ett samråd.
            </seg>
            <seg n="85ec3570">
              Utan att sticka ut hakan för mycket dristar jag mig att gissa
              att om det till exempel skulle vara upp till Malmö att bestämma
              om en friskola får etablera sig eller inte hade vi inte haft en
              enda friskola i hela Malmö. Det kan jag lova. Då hade det inte
              funnits alternativ till den kommunala skolan, varken i det blommande
              Limhamn eller i det annars så blommande Rosengård.
            </seg>
            <seg n="9fe4737d">
              S i Skåne vill till och med förbjuda det fria skolvalet. Hur
              tror ni att en fråga om en friskolas etablering hade landat i
              det politiska klimatet? Och vem hade vunnit på det? Kommunerna
              har redan i dag inflytande inför ett etableringstillstånd, om
              de vill det. Men det är Skolinspektionen som avgör om en etablering
              kan innebära påtagliga negativa följder för kommunen, och de kan
              då avslå ansökan.
            </seg>
            <seg n="466346e0">
              Vidare yrkar jag bifall till att Skolinspektionen vid prövningen
              av tillstånd för att starta en friskola inte bara ska se på frågor
              som rör lokaler, lärverktyg, rektor, lärare och elevunderlag utan
              också pröva huvudmannens personliga och ekonomiska lämplighet,
              något som inte gjorts tidigare.
            </seg>
            <seg n="dc7dfded">
              Men flera frågor som är viktiga för området utreds fortfarande
              eftersom det inte är helt enkelt – det får vi inse – att hitta
              balansen mellan allmänhetens behov av kontroll och insyn och de
              fristående skolornas rätt och möjlighet att bedriva en egen och
              unik verksamhet.
            </seg>
            <seg n="c3d06dab">
              Frågan om exakt utformning av lämplighetsprövningen är en av
              de frågor som fortfarande utreds liksom vad ett långsiktigt ägande
              faktiskt är. Dessutom utreds den heta frågan om hur ett annat,
              utökat syfte för aktiebolag inom skolverksamheten skulle påverka
              verksamheten och om det kan vara en metod för att säkerställa
              att vi kan stoppa vinstutdelning hos friskolor som tummar på kvaliteten.
              Återigen: Vi ska ha bra friskolor, inte dåliga. Vi ska inte ha
              dåliga skolor över huvud taget.
            </seg>
            <seg n="bb47e170">
              Upprepning är alltings moder, herr talman. Jag upprepar igen
              att för Folkpartiet är det uppenbart att friskolorna utgör ett
              viktigt komplement till den kommunala skolan. Men det ska ske
              på lika villkor oavsett huvudman.
            </seg>
            <seg n="08c9ae4b">
              Det ska gå att jämföra verksamheterna på verkliga meriter. Ägandet
              ska vara långsiktigt. Man ska inte kunna ta ut vinst ur en verksamhet
              som inte levererar kvalitet åt eleverna. Regeringen kommer att
              återkomma om den exakta lösningen för detta.
            </seg>
            <seg n="32c9af53">
              Men, herr talman, detta är Alliansens löfte till väljarna: Med
              en alliansregering efter detta val kommer ni att fortsatt kunna
              välja skola fritt, kommunal eller fristående. Ni kommer att kunna
              välja en skola som är anpassad efter just era behov. Men vi ska
              också se till att alla skolor håller hög kvalitet, att ägandet
              är långsiktigt och att i alla de fall då skolor inte bedriver
              god verksamhet – och skälet till detta är att man har snålat in
              till förmån för aktieutdelningar – ska Skolinspektionen kunna
              agera kraftfullt och förhindra vinstutdelning, så att medlen återinvesteras
              i skolan.
            </seg>
            <seg n="bb9f408f">
              Det kan vara intressant, precis som min kollega Camilla Waltersson
              Grönvall just sade, att notera att överskott inte är detsamma
              som vinstutdelning. Underskott är ett gigantiskt problem.
            </seg>
            <seg n="e51f76ee">
              Svenska friskolor i aktiebolagsform går i snitt med 3 procent
              i vinst, varav det mesta redan återinvesteras i skolan. Vari består
              problemet?
            </seg>
            <seg n="0909efef">
              Slutligen, herr talman, måste jag rikta en fråga till oppositionen.
              Jag har deklarerat vad Alliansens löfte till väljarna är: fortsatt
              valfrihet, en bra skola för alla. Men vad är de rödgrönas löfte
              till väljarna?
            </seg>
            <seg n="79202362">
              Nyligen presenterade Miljöpartiet sitt valmanifest, där de slår
              fast att inga skolor ska få drivas med vinst. Aktörer med vinstsyfte
              ska inte få driva skolor. Det betyder i praktiken att alla skolor
              som drivs i aktiebolagsform inte ska finnas kvar. Det rimmar i
              och för sig väl med deras andra dräpande beslut om att de inte
              vill ha någon tillväxt över huvud taget.
            </seg>
            <seg n="1fe6a173">
              Men att förbjuda vinster rakt av skulle stänga ned skolor för
              163 000 elever och 33 500 lärare. Det skulle vara helt förödande
              för mångfalden och innebära att elever och föräldrar inte längre
              skulle kunna välja den skola som de tycker är bäst.
            </seg>
            <seg n="f33cc0e1">
              Miljöpartiet ansluter sig därmed till Vänsterpartiets politik
              och väljer att helt och hållet bortse från vilken kvalitet skolorna
              har eller hur populära de är bland föräldrar och elever. Vinst
              är fult. Överskott är fult. Och tillväxt är skamligt.
            </seg>
            <seg n="3be7e2c9">
              Men att ta bort individers frihet att välja skola och i stället
              ge den makten till kommunpolitikerna, det är tydligen fint, för
              vi vet ju alltid bäst, vi som är kommunala politiker.
            </seg>
            <seg n="aa120a51">
              Då återstår frågan: Vad vill Socialdemokraterna? Stöder ni Miljöpartiets
              och Vänsterpartiets valfrihetsfientliga politik? Vilka är era
              besked till de 163 000 elever som i vanliga fall varje dag går
              till sin friskola och till de 33 500 lärare som gör det? Vilket
              är ert besked? På vilket sätt får alla barn och ungdomar en ärlig
              chans till en skola som passar dem om deras skolor läggs ned och
              valfriheten stryps? Hur kommer egentligen skolpolitiken att se
              ut med en rödgrön församling?
            </seg>
            <seg n="1a147b7c">
              Vi har några månader kvar till valet. Det är hög tid att ni står
              till svars för vilken skolpolitik ni vill driva i framtiden tillsammans.
              Det förtjänar väljarna, och det förtjänar definitivt Sveriges
              elever och lärare som i dag verkar i friskolan.
            </seg>
            <seg n="b62f1f15">
              Därmed vill jag yrka bifall till utskottets förslag och avslag
              på motionerna. Jag vill också säga tack för denna mandatperiod.
              Vi har haft oerhört mycket roliga debatter, diskussioner och sammankomster
              i utskottet. Det är en spännande tid som vi går till mötes. Jag
              hoppas att många av oss kan mötas här i höst igen men att vi då
              definitivt har säkrat friskolornas vara i Sverige.
            </seg>
          </u>
          <note type="speaker" n="6c674eb1">
            Anf. 135 ROSSANA DINAMARCA (V) replik:
          </note>
          <u who="rossana_dinamarca_e992cf" xml:id="i-a6593074f84336bb-3" n="f3e6dcd2">
            <seg n="38af40d7">
              Herr talman! Det kanske skulle vara lägligt att göra en summering
              av vad som har hänt under de åtta borgerliga åren. Det har inte
              sett så ljust ut för regeringen. Det visar inte minst mätningar
              som PISA eller de årliga lägesrapporterna från Skolverket. Det
              är inte något att vara så jättenöjd över, Tina Acketoft.
            </seg>
            <seg n="a354269c">
              Däremot har det gått bra för dem som tjänar pengar på skolan.
              För dem har det gått bättre och bättre år för år med en borgerlig
              regering, och de har fått hålla på utan att någon lägger sig i
              över huvud taget.
            </seg>
            <seg n="9549f49d">
              Tina Acketoft säger att pengarna återinvesteras. Hur vet du det?
              Det är knappt att man kan följa pengarna i aktiebolagen, än mindre
              i riskkapitalbolagen. Hur vet du att de återinvesteras?
            </seg>
            <seg n="1d5cdcd9">
              Vi kan se att de försvinner bort någon annanstans, bortom insyn.
              Det är det som har varit ett av de stora problemen. Det är inte
              bara det att man gör stora vinster, utan man försöker dessutom
              på alla sätt att betala så lite skatt som möjligt. Är det rimligt?
              Förvisso är Folkpartiets väljare lite mer positiva än de övriga
              borgerliga väljarna till vinster i fristående skolor – men inte
              särskilt mycket.
            </seg>
            <seg n="9a030583">
              När det gäller etablering och vetorätt: Det är inte något som
              bara vänsterpartister ute i landet skulle tycka var en bra idé,
              utan även Folkpartiets kommunalråd och kommunpolitiker tycker
              att det vore rimligt. Eftersom det är de som har ansvaret för
              skolorna bör det också vara de som har ansvaret för att bestämma
              hur många skolor man ska ha i kommunen. Men resultatet, när Skolinspektionen
              bara har sagt ja, har varit att man i vissa kommuner har tvingats
              lägga ned kommunala skolor.
            </seg>
          </u>
          <note type="speaker" n="1d214255">
            Anf. 136 TINA ACKETOFT (FP) replik:
          </note>
          <u who="tina_acketoft_a2726b" xml:id="i-5fa2d0632b2110c5-1" n="901b5be1">
            <seg n="cd148395">
              Herr talman! Jag är inte nöjd, Rossana Dinamarca, och jag tror
              att det är ganska tydligt i den politik som Folkpartiet och alliansregeringen
              har bedrivit. Vi är inte nöjda med den svenska skolan. Det är
              därför vi har gjort alla dessa reformer, eftersom vi inte är nöjda
              utan tycker att det är så otroligt viktigt att varenda elev har
              möjlighet att lyfta sig, har möjlighet att gå i en skola där man
              får en undervisning som gör att man kan ta sig vidare i livet
              på ett bra sätt.
            </seg>
            <seg n="26feaa0d">
              Vi ser inte att problemet är att det finns många olika aktörer
              på marknaden, för det är inte något problem. Problemet har varit
              att vi alla gemensamt lät det gå för långt, när det tog fart och
              det inte längre var de lite mindre, kooperativa friskolorna, utan
              det kom in större ägare.
            </seg>
            <seg n="d1eb0bb9">
              Det var därför Friskoleutredningen tillsattes. Det var för att
              vi skulle se hur vi kan säkra upp ett system runt omkring de olika
              aktörerna, när vi hade en ny marknad. Hur skulle vi säkra upp
              det? Vi tycker ju att det är viktigt att det finns många olika
              aktörer för de 163 000 elevernas skull, de som har gjort ett aktiv
              val av en friskola. Vi tycker att det är viktigt för deras skull.
              Vi tycker att friskolorna är viktiga för att höja kvaliteten generellt,
              för de påverkar också de kommunala skolorna.
            </seg>
            <seg n="c811014c">
              Problemet är inte friskolor, utan problemet är att regelverket
              inte var tillräckligt starkt. Det är det vi med bland annat detta
              betänkande ska stärka upp. Det är inte okej att man tar ut vinst
              när man inte levererar kvalitet. Men problemet är inte friskolorna
              som sådana, utan problemet är att vi måste se till att stärka
              upp regelverket. Det gör vi med detta.
            </seg>
          </u>
          <note type="speaker" n="7493e8a3">
            Anf. 137 ROSSANA DINAMARCA (V) replik:
          </note>
          <u who="rossana_dinamarca_e992cf" xml:id="i-a6593074f84336bb-4" n="f3e6dcd2">
            <seg n="bfa1e8d9">
              Herr talman! Det är ingen som tror på att man, hur mycket man
              än reglerar, kommer att kunna ha ett regelverk som täcker allt.
              Vi gick igenom detta i Friskolekommittén, där alla inbjudna specialister
              sade: Det blir orimligt att sätta upp en hel kravlista. Du kommer
              inte att få med allt som måste sättas upp för att man ska kunna
              ge garantier.
            </seg>
            <seg n="60ef1bb6">
              Det är tur att du inte är nöjd, Tina Acketoft – det hade inte
              heller jag varit. Men gör rätt reformer! Ni har ägnat er åt att
              bara hålla på med att det ska mätas mer. Men inget pekar på att
              mätningen kommer att leda till mer kunskaper eller kommer att
              leda till minskade klasser. Det handlar om resurser, att se till
              att lärarna har möjlighet att vara lärare och att inte aktieägare
              kan pumpa ut pengar från skolan och stoppa i egna fickor.
            </seg>
            <seg n="aa229950">
              Det är 9,2 miljarder som välfärdsföretagen har gjort i vinst.
              De pengarna hade gjort betydligt större nytta i skolan, för upprustning
              av skolor, fler lärare och mer av annan personal i skolan. Där
              hade pengarna gjort nytta – inte i aktieägarnas fickor.
            </seg>
            <seg n="8a82b60a">
              Ni är svaret skyldiga. Det handlar inte om friskolornas vara
              eller icke vara. Det ni har att svara på är: Tycker du att det
              är rimligt att skattemedel används på detta sätt? Om inte borde
              ni ha gjort något åt det. Men det finns inget sådant förslag,
              utan det är business as usual för de här aktieägarna och riskkapitalbolagen.
            </seg>
          </u>
          <note type="speaker" n="280906d8">
            Anf. 138 TINA ACKETOFT (FP) replik:
          </note>
          <u who="tina_acketoft_a2726b" xml:id="i-a56e2a00f58c4db3-0" n="901b5be1" next="i-622dc497823556a3-0">
            <seg n="6e8b9c86">
              Herr talman! Då tar vi grundkursen i företagsekonomi. Vi talar
              om överskott, inte om vinst. När Rossana Dinamarca nämner sina
              siffror talar hon om överskottet. Det är inte detsamma som att
              det har gått ned i någons fickor som vinstutdelning vind för våg.
              Det är inte samma sak.
            </seg>
            <seg n="fe8bbbc7">
              Nej, jag är inte nöjd vare sig med den svenska skolans resultat
              eller med de fall där skolor har kunnat leverera undermålig kvalitet
              och kunnat använda aktieutdelning för det. Det är därför som vi
              står här och debatterar detta betänkande, och det är därför som
              vi hade Friskoleutredningen.
            </seg>
            <seg n="0dee209b">
              Nu finns det frågor som vi var tvungna att skjuta över till Ägarprövningsutredningen
              för att vi ska hitta en modell där vi kan säkerställa kvalitet
              i svensk skola oavsett huvudmannaskap. Detta redogjorde jag mycket
              tydligt för.
            </seg>
            <seg n="cd23ec3b">
              För mig är inte vinsterna problemet så länge man levererar kvalitet
              till våra elever. Men när man inte gör det ska man inte kunna
              ta ut någon som helst aktieutdelning. Det är min bestämda uppfattning.
            </seg>
            <seg n="869524ad">
              Det blir väldigt tydligt att det finns stora ideologiska skillnader
              i fråga om detta. Jag tycker att det är viktigt att vi som individer
              har möjlighet att göra tydliga och kloka val. Jag tycker att det
              är mycket viktigare än att vi ska ha kommunpolitiker som bestämmer
              vilka skolor som mina eller dina barn ska gå i.
            </seg>
          </u>
          <note n="4f3f46b9">
            Anf. 139 ULRIKA CARLSSON i Skövde (C):
          </note>
          <u who="tina_acketoft_a2726b" xml:id="i-622dc497823556a3-0" n="901b5be1" prev="i-a56e2a00f58c4db3-0">
            <seg n="fc5e3361">
              Herr talman! Detta blir på något sätt ett delmål när det gäller
              arbetet med möjligheterna för friskolor i Sverige. Friskolorna
              har funnits i över 20 år. Jag har gjort många besök i verksamheten,
              och det vet jag att mina kolleger i utbildningsutskottet också
              har gjort. Jag har sett både små och större skolor inom förskola,
              grundskola och gymnasieskola som gör ett fantastiskt arbete. Det
              viktiga är att vi har bra skolor i Sverige. Driftsformen spelar
              faktiskt betydligt mindre roll än kvaliteten i skolan. Det är
              det vi måste premiera på olika sätt.
            </seg>
            <seg n="72db7b59">
              Mina kolleger i allianspartierna har på ett förtjänstfullt sätt
              berättat om vad denna proposition handlar om. Jag ska därför inte
              gå in alltför mycket i detaljerna. Men jag vill ändå markera att
              vi också från Centerpartiets sida är mycket noggranna med att
              både följa utvecklingen och vara med och påverka den, så att vi
              på många olika sätt stärker kvaliteten.
            </seg>
            <seg n="56386035">
              Det är viktigt med självbestämmande för elever och för föräldrar
              – att ha möjlighet att välja skola. Ibland blandar man ihop frågorna.
              Man talar om det fria skolvalet när man talar om friskolor och
              så vidare. Men det är oerhört viktigt att kunna hitta en skola
              som också ger det som man önskar, om det så är en alternativ pedagogik,
              en mindre enhet där det kanske är färre barn i varje klass eller
              en lite större enhet med olika profiler och så vidare. Det är
              viktigt att det finns ett utbud. Men att kalla det för att leka
              marknad, som Ibrahim Baylan gör i debatten, tycker jag är mycket
              synd. Det är att förenkla frågan över huvud taget.
            </seg>
            <seg n="cf63e709">
              De flesta friskoleaktörer jag känner till är oerhört seriösa.
              De går in och arbetar för att göra en skola av mycket bra kvalitet.
              Oavsett om det är fråga om Engelska Skolan, IT-Gymnasiet eller
              någon annan del är de friskoleaktörer som jag har sett oerhört
              seriösa på många olika sätt.
            </seg>
            <seg n="8442ce71">
              När vi nu har funnits med i arbetet med Friskolekommittén, som
              det fattades beslut om redan 2011 och som 2013 lämnade sitt betänkande,
              har vi haft all anledning att verkliga fördjupa oss i dessa frågor
              och verkligen begrunda dem på olika sätt. Och det är inte så enkelt.
              Det är klart att det kan bli enkelt om man som Sverigedemokraterna
              eller Vänsterpartiet vill förbjuda rakt av. Då kanske det inte
              är så svårt.
            </seg>
            <seg n="67c82e3d">
              Men om man ändå vill öppna möjligheter för en mångfald av utförare
              i skolsektorn handlar det inte om att leka marknad, utan det handlar
              om att ge människor möjligheter till självbestämmande och valfrihet.
              Det vill de allra flesta människor i Sverige ha kvar. Men de vill
              kunna lita på att vi har bra kvalitet i våra skolor. Därför har
              Skolinspektionen fått ett utvidgat uppdrag, och därför har man
              fått mer resurser för att kunna bedriva denna tillsyn. Samrådet,
              som har häcklats lite grann i debatten, tror jag är en jätteviktig
              del. Det är just att samråda man gör.
            </seg>
            <seg n="4569d32c">
              Det är klart att friskolor råkar ut för kommuner som av ideologiska
              skäl helst skulle vilja att de begav sig någon helt annanstans.
              Men det är då oerhört viktigt att det görs en bedömning från Skolinspektionens
              sida om möjligheten att etablera en friskola i en viss kommun.
              Då tar man också hänsyn till vad kommunen svarar. Det finns ett
              antal exempel där man inte har gett möjligheter att öppna en friskola
              utifrån att kommunens svar har varit en del när det handlar om
              den långsiktiga planeringen.
            </seg>
            <seg n="33e6079a">
              Samtidigt har vi haft en elevutveckling där elevkullarna växte
              under många av de år då antalet friskolor verkligen ökade. Jag
              kan tänka mig att ganska många kommunpolitiker tyckte att det
              var ganska skönt att en friskola ville öppna, vilket också löste
              en del av problematiken när det gällde att slippa tunga och dyra
              investeringar i nya skolor. I stället kunde man i kommunerna öppna
              för större valmöjligheter för eleverna samtidigt som man inte
              behövde ta hela denna tunga investering. Samrådet är alltså en
              viktig del.
            </seg>
            <seg n="d3567ee1">
              Det sprids många olika bilder i debatten, vilket jag tycker är
              synd eftersom det är viktigt att man inte blandar äpplen och päron
              i detta sammanhang.
            </seg>
            <seg n="6f47b270">
              Tina Acketoft redogjorde förtjänstfullt för skillnaden mellan
              vinstutdelning och överskott. Därför ska jag inte ge mig in i
              den delen just nu.
            </seg>
            <seg n="c7aa22f4">
              Men det är klart att man blir fundersam när politiker så klart
              ger uttryck för att kommunpolitiker vet bäst. Jag tror att det
              är viktigt att se att det är människor som gör val som faktiskt
              fattar besluten för sina barns skull.
            </seg>
            <seg n="0f0a55a1">
              När det gäller att Vänsterpartiet tillsammans med andra aktörer
              i debattartiklar skriver att problemet är att föräldrar är nöjda
              med att de får välja själva skulle jag önska att vi på olika sätt
              kunde diskutera det lite mer utan att vi hemfaller åt att slå
              på varandra i debatten.
            </seg>
            <seg n="e24ec7de">
              Jabar Amin från Miljöpartiet var mycket glad för det stora stöd
              som han har fått från skolorna och lärarna. Det är väl bra att
              man känner att man har ett stöd. Men det är också viktigt att
              man granskar vad politiken faktiskt består av. När man tittar
              på de beslut som har fattats är det många som känner en stor oro
              över vad den politiken skulle innebära om den fick genomslag i
              verkligheten. Vad innebär en politik utan tillväxt? Vad innebär
              en politik som faktiskt gör det mycket svårare för friskolor att
              bedriva sin verksamhet? Det är kanske en del av det som förvånar
              mest när det gäller förflyttningar mellan de politiska partierna,
              att Miljöpartiet så tydligt har tagit ett steg åt vänster när
              det handlar om att man vill begränsa och förbjuda i stället för
              att utveckla mångfald och olika pedagogiska inriktningar. Det
              är lite synd att vi inte får mer av den diskussionen i debatten,
              Jabar Amin.
            </seg>
            <seg n="5eadaf0a">
              Friskolornas riksförbund har på olika sätt granskat dessa olika
              delar. De har också ifrågasatt det stora oppositionspartiets retorik.
              De skrev att de tyckte att det var ohederligt av Andersson och
              Baylan att så kraftfullt tala om vinstutdelning och så vidare
              när man ser, precis som Camilla Waltersson Grönvall nämnde tidigare
              i debatten, att 50 av de största friskoleföretagen faktiskt inte
              har haft någon vinstutdelning. Det är inte en lekskola och en
              marknad, och det plockas inte ut pengar hej vilt som skulle ha
              gått till eleverna. Friskoleaktörerna är seriösa företagare som
              på olika sätt vill bedriva en bra verksamhet.
            </seg>
            <seg n="1bf53e49">
              Tvärtemot vad som har framförts i debatten finns det exempel
              på att friskolor faktiskt har en högre lärartäthet. När Sverigedemokraterna
              deltog i debatten tidigare under kvällen nämnde de att Skolinspektionen
              kunde titta på lärarresurserna först efter ett antal incidenter.
              Men redan i dag kan man i en del av de större kommunerna i Sverige
              se att friskolorna faktiskt har en högre lärartäthet. Det handlar
              också om vad man gör med de resurser som man faktiskt har.
            </seg>
            <seg n="3a5bd46f">
              Det är ibland lätt att diskutera vad överskottet, eller vinsten,
              på ca 3 procent kunde ha använts till i stället. Men det är de
              97 procent som går till att skapa en riktigt bra skola som blir
              oerhört viktiga att diskutera.
            </seg>
            <seg n="887af267">
              Att det får växa fram en mångfald av utbildningsaktörer tror
              jag är oerhört viktigt, men precis som Friskolekommittén och allianspartierna
              har lyft fram är det ett antal delar vi på olika sätt behöver
              förtydliga. Det gjordes i lagstiftningen i och med den nya skollagen
              2010, men det kommer också i den här propositionen. Där lyfter
              vi fram ett antal punkter som handlar om tillsyn, information
              av skolan och så vidare.
            </seg>
            <seg n="949b08b5">
              Det fria skolvalet och friskolorna är något oerhört positivt
              för Sveriges elever. Det har redan framförts i debatten att IFAU
              har gjort ett antal utvärderingar som visar på att friskolorna
              har lett till ökad kvalitet, och det finns även andra utvärderingar
              som visar detta. Det vore ju hemskt att fundera på vad som hade
              hänt om det inte hade varit möjligt att bedriva friskolor.
            </seg>
            <seg n="d98869c5">
              Jag tror att det är oerhört viktigt att markera att alla skolor
              som finns i Sverige ska vara bra skolor. Skolvalet, att kunna
              välja skola, ska handla om att välja mellan bra skolor och inte
              om att välja bort någonting som skulle vara dåligt. Att prata
              om att friskolor så kraftfullt skulle leda till en ökad segregation
              har ju också visat sig vara fel. Det är andra delar som bidrar
              till en sämre likvärdighet i den svenska skolan.
            </seg>
            <seg n="4fefaac1">
              Jag vill avsluta med att yrka bifall till förslaget i betänkandet,
              herr talman. Jag vill också än en gång poängtera att det för Centerpartiets
              del är oerhört viktigt att det fria skolvalet finns kvar och att
              det finns möjlighet till en mångfald av utförare inom hela utbildningssektorn.
              Friskolorna är en mycket viktig del av Skolsverige.
            </seg>
            <seg n="8f473bd1">
              Dessutom vill jag tacka för debatterna i utskottet under mandatperioden
              och önska både herr talmannen och utskottet en riktigt skön sommar
              innan valarbetet drar i gång.
            </seg>
            <seg n="a4ac9f44">
              (Applåder)
            </seg>
          </u>
          <note type="speaker" n="5ce001c9">
            Anf. 140 ANNIKA ECLUND (KD):
          </note>
          <u who="annika_eclund_8435c4" xml:id="i-e185667a97bf95fb-0" n="805638f0">
            <seg n="3df80daf">
              Herr talman! De viktigaste besluten i en människas liv ska tas
              av den som är berörd av dem. Det gäller inte minst när det kommer
              till valet av skola och utbildning.
            </seg>
            <seg n="8d1c06e0">
              Kristdemokraternas utgångspunkt är att föräldrar och elever har
              en grundläggande rätt att välja skola. Vi anser att det offentliga
              ska erbjuda föräldrar och elever möjlighet att fritt välja den
              skola som passar bäst eller välja bort den skola som inte fungerar,
              oavsett om skälet bakom valet är skolans kvalitet, mobbning, pedagogisk
              inriktning, lärarnas bemötande eller något annat.
            </seg>
            <seg n="34d082b5">
              Ett skolsystem som medger valfrihet och mångfald kan under rätt
              förutsättningar vara kvalitetsdrivande. Det finns också starka
              rättviseargument för fritt skolval: Det är betydligt lättare för
              ekonomiskt svagare familjer att välja en skola än att köpa en
              bostad i det område där den bra skolan ligger.
            </seg>
            <seg n="778dfd0a">
              En förutsättning för det fria skolvalet är rätten att etablera
              skolor. Utan rätten att etablera blir det fria skolvalet bara
              en chimär. Alla skolor som uppfyller de uppställda kraven vad
              gäller pedagogisk kvalitet ska ha rätt att starta verksamhet,
              och en stor öppenhet ska finnas för olika skolor. Om de är privata
              aktiebolag, idéburna, kooperativ eller offentligt drivna är inte
              det intressanta, utan det väsentliga är kvaliteten i verksamheten
              och hur de olika skolorna bidrar till att ge eleverna en bra utbildning
              och en trygg och positiv skolgång.
            </seg>
            <seg n="1dddff93">
              Lika villkor för olika driftsformer bör så långt som möjligt
              eftersträvas. Friskolor ska inte betraktas som komplement till
              den kommunala skolan – de är kort och gott skolor. Friskolor är
              den grundläggande förutsättningen för att föräldrar ska kunna
              välja en skola som passar dem och deras barn.
            </seg>
            <seg n="c657d1bd">
              Kristdemokraterna strävar inte efter att friskolorna ska uppnå
              en viss andel av skolorna eller att en viss andel elever ska gå
              i en skola med fristående eller offentlig huvudman. Hur många
              skolor av den ena eller den andra sorten det finns ska styras
              av föräldrarnas och elevernas val. För att uppnå detta krävs att
              alla skolor möter lika villkor och krav samt att föräldrar och
              elever kan göra informerade val baserade på korrekt information
              om skolornas inriktning, resultat och kvalitet.
            </seg>
            <seg n="8e771b18">
              Herr talman! Vi kristdemokrater vill ha en skola där ingen hålls
              tillbaka och ingen lämnas efter. För oss handlar det om att höja
              kvaliteten i skolan. Vi har ett klassiskt bildningsideal och tror
              på kunskapens egenvärde. För att ta till sig kunskap och bilda
              sig – för att lära sig allt det andra i skolan – är språket en
              nyckel. Vi kämpar för fler lärarledda undervisningstimmar med
              fokus på läsning, och vi vill inrätta en särskild vidareutbildning
              för de lärare som saknar utbildning i läsinlärning. Vi vill också
              ha ett ökat fokus på att tidigt upptäcka läs- och skrivsvårigheter,
              och vi vill ha ett särskilt speciallärarlyft för lärare som vill
              utbilda sig till speciallärare. Det här är frågor som är avgörande
              för om elever ska lyckas med sin utbildning – oavsett vem som
              driver skolan.
            </seg>
            <seg n="c288a943">
              Herr talman! Det fria skolvalet är centralt för oss kristdemokrater,
              och det råder en stor och bred enighet om det inom Alliansen.
              Rätten att välja skola och utbildning slås också fast i Europakonventionen.
            </seg>
            <seg n="bc46cf6d">
              Givetvis ska skolor med stora brister i verksamheten stängas,
              oavsett om det rör sig om kommunala skolor eller friskolor. Vi
              kristdemokrater är dessutom övertygade om att det vore bra för
              skolornas kvalitetsutveckling att vidga Skolinspektionens uppdrag
              så att den inte enbart söker avvikelser och brister utan också
              lyfter fram goda exempel och ger vägledning i hur kvalitetsbrister
              ska kunna åtgärdas.
            </seg>
            <seg n="8fed30e7">
              Herr talman! Vi kommer att fortsätta driva på för att förbättra
              skolan och stärka kvaliteten och resultaten. I det arbetet är
              det fria skolvalet en möjlighet, inte ett hinder. Jag yrkar bifall
              till förslaget i betänkandet och avslag på reservationerna.
            </seg>
            <seg n="a4ac9f44">
              (Applåder)
            </seg>
          </u>
          <note n="e75469de">
            Överläggningen var härmed avslutad.
          </note>
          <note n="dab01133">
            18 § Bordläggning och beslut om förlängd motionstid
          </note>
          <note n="3c35eaa7">
            Följande dokument anmäldes och bordlades:
          </note>
          <note n="8dd44b4b">
            Kammaren biföll talmannens förslag att motionstiden för ovanstående
            proposition och skrivelse skulle förlängas till och med måndagen
            den 6 oktober 2014 .
          </note>
          <note n="6e576966">
            19 § Anmälan om frågor för skriftliga svar
          </note>
          <note n="06e0fbc2">
            Följande frågor för skriftliga svar hade framställts:
          </note>
          <note n="82004449">
            den 16 juni
          </note>
          <note n="ab22d493">
            Christina Höj Larsen
          </note>
          <note n="e0d3abfd">
            Agneta Gille
          </note>
          <note n="7f07523a">
            20 § Kammaren åtskildes kl. 20.47.
          </note>
          <note n="eab3f613">
            Förhandlingarna leddes
          </note>
          <note n="35c9cc91">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
