<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2013</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2013</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201314--93</head>
          <docDate when="2013-04-01">2013-04-01</docDate>
        </div>
      </front>
      <body>
        <div>
          <note n="d81ca6a4">
            ﻿
          </note>
          <note n="efe5fe52">
            Riksdagens protokoll
          </note>
          <note n="d25e317e">
            2013/14:93
          </note>
          <note type="date" n="88875e45">
            Tisdagen den 1 april
          </note>
          <note n="a3ce273b">
            Kl. 13:00 - 19:13
          </note>
          <note n="6a6105ed">
            1 § Justering av protokoll
          </note>
          <note n="866560a3">
            Protokollen för den 25 och 26 mars justerades.
          </note>
          <note n="3fdf5a28">
            2 § Meddelande om ändring i kammarens sammanträdesplan
          </note>
          <note n="f552484c">
            Förste vice talmannen meddelade att val av riksrevisor skulle
            tillkomma onsdagen den 2 april kl. 16.00. Därefter skulle votering
            äga rum.
          </note>
          <note n="d33d89ac">
            3 § Meddelande om frågestund
          </note>
          <note n="7d0daa12">
            Förste vice talmannen meddelade att vid frågestunden torsdagen
            den 3 april kl. 14.00 skulle följande statsråd närvara:
          </note>
          <note n="73db48a0">
            Utbildningsminister Jan Björklund (FP), statsrådet Ewa Björling
            (M), statsrådet Hillevi Engström (M), statsrådet Catharina Elmsäter-Svärd
            (M) och statsrådet Erik Ullenhag (FP).
          </note>
          <note n="501af4a7">
            4 § Anmälan om fördröjda svar på interpellationer
          </note>
          <note n="88b7775e">
            Följande skrivelser hade kommit in:
          </note>
          <note n="d65e7cad">
            Interpellation 2013/14:367
          </note>
          <note n="af707234">
            Interpellation 2013/14:367 Livssituationen för äldre kvinnor
            i Sverige
          </note>
          <note n="85e686f3">
            Interpellationen kommer att besvaras tisdagen den 6 maj 2014.
          </note>
          <note n="0100f4ee">
            Skälet till dröjsmålet är redan inplanerade aktiviteter.
          </note>
          <note n="b6ae8ae7">
            Marianne Jenryd
          </note>
          <note n="9c5edb8e">
            Interpellation 2013/14:379
          </note>
          <note n="232d69ac">
            Interpellation 2013/14:379 Barnomsorg på obekväm arbetstid
          </note>
          <note n="dffa4121">
            Interpellationen kommer att besvaras fredagen den 11 april 2014.
          </note>
          <note n="0f2868c4">
            Skälet till dröjsmålet är redan tidigare inbokade engagemang
            och resor.
          </note>
          <note n="8731d082">
            Maria Arnholm
          </note>
          <note n="c32b10bc">
            Interpellation 2013/14:387
          </note>
          <note n="f43a98c0">
            Interpellation 2013/14:387 Friluftslivets villkor
          </note>
          <note n="ebf46e9e">
            Interpellationen kommer att besvaras tisdagen den 15 april 2014.
            Miljöministern har inte möjlighet att besvara interpellationen
            inom anvisad tid på grund av redan inbokade engagemang.
          </note>
          <note n="9ff9a857">
            Lena Ingvarsson
          </note>
          <note n="5718b104">
            Interpellation 2013/14:389
          </note>
          <note n="defdb9b2">
            Interpellation 2013/14:389 Konsekvenser när omhändertagna barns
            rättigheter kränks
          </note>
          <note n="5dc32e21">
            Interpellationen kommer att besvaras den 15 april 2014.
          </note>
          <note n="944c7f8a">
            Skälet till dröjsmålet är redan inbokade engagemang.
          </note>
          <note n="b6ae8ae7">
            Marianne Jenryd
          </note>
          <note n="ee74f723">
            5 § Ärenden för hänvisning till utskott
          </note>
          <note n="5e37d119">
            Följande dokument hänvisades till utskott:
          </note>
          <note n="964241d5">
            6 § Ärenden för förnyad bordläggning
          </note>
          <note n="d77972d6">
            Följande dokument bordlades för andra gången:
          </note>
          <note n="3b12f102">
            7 § Svar på interpellationerna 2013/14:358 och 384 om behovet
            av likvärdig digital utbildning i skolan
          </note>
          <note type="speaker" n="b664ded8">
            Anf. 1 Utbildningsminister JAN BJÖRKLUND (FP):
          </note>
          <u who="unknown" xml:id="i-4d78debfa907a0c7-0" n="4c216482">
            <seg n="90a6fba7">
              Fru talman! Cecilia Dalman Eek har frågat mig vilka åtgärder
              jag kommer att vidta för att stärka den svenska skolans digitalisering
              genom en svensk it-strategi för skolan. Désirée Liljevall har
              frågat mig vilka åtgärder jag avser att vidta för att öka lärarnas
              it-kompetens och för att eleverna ska få tillgång till en likvärdig
              digital utbildning.
            </seg>
            <seg n="80b9bc6e">
              Fru talman! Jag har valt att besvara interpellationerna i ett
              sammanhang eftersom de i högsta grad berör samma område. Som jag
              har aviserat avser regeringen att ta fram en nationell it-strategi
              för skolan, men jag vill ändå nämna vad som redan har gjorts.
            </seg>
            <seg n="9cdd44f7">
              Låt mig först konstatera att svenska elever, enligt PISA, är
              bättre på digital läsning än på traditionell läsning.
            </seg>
            <seg n="8cea1f81">
              Som jag tidigare har tydliggjort, bland annat då jag har svarat
              på liknande frågor från Cecilia Dalman Eek, partikamrater till
              henne och Désirée Liljevall, anser jag att det är viktigt att
              svenska elever har en god digital kompetens och tillgång till
              moderna och bra lärverktyg. Jag har då också redogjort för de
              krav som skollagen ställer på huvudmännen att säkerställa att
              eleverna har tillgång till de lärverktyg som behövs för en tidsenlig
              utbildning. Dessutom har jag redogjort för läroplanens skrivningar
              om att skolan ska ansvara för att varje elev efter genomgången
              skolgång ska kunna använda modern teknik som ett verktyg för kunskapssökande,
              kommunikation, skapande och lärande.
            </seg>
            <seg n="02330278">
              De mål och riktlinjer som riksdag och regering anger ska garantera
              utbildning av hög kvalitet för alla, även vad gäller utvecklandet
              av elevernas digitala kompetens och användningen av it i skolan.
              Det är huvudmännen, i huvudsak kommunerna, som ansvarar för att
              läroplanens intentioner uppfylls och att personalen ges möjlighet
              till kompetensutveckling. Men regeringen har också vidtagit åtgärder
              för att stödja huvudmännen i detta arbete, bland annat genom uppdrag
              till Skolverket. Regeringen har även kommit överens med Sveriges
              Kommuner och Landsting om att inrätta ett samverkansforum för
              att tillvarata digitaliseringens möjligheter i undervisningen.
            </seg>
            <seg n="da59538b">
              Jag kan dock konstatera att vi behöver göra mer, och därför avser
              regeringen att ta fram en nationell it-strategi för skolan.
            </seg>
          </u>
          <note type="speaker" n="66b2725e">
            Anf. 2 CECILIA DALMAN EEK (S):
          </note>
          <u who="cecilia_dalman_eek_0e9246" xml:id="i-853aea860c689d18-0" n="11c9eeef">
            <seg n="ec1a3263">
              Fru talman! Bäst på datorer, sämst på att använda dem – domen
              var hård när regeringens egen kommission underkände skolans digitalisering.
              Man pekade på att Sverige har stora brister i hur digitala verktyg
              används i skolan. Vi ligger i topp när det gäller att ha datorer
              i skolorna, men betydligt längre ned när det gäller att använda
              dem.
            </seg>
            <seg n="ae13d618">
              Det är rätt att utbildningsministern och jag har diskuterat frågan
              och debatterat den här i kammaren. I juni förra året var tonen
              betydligt mindre försonlig än den var för ett par veckor sedan,
              då vi också debatterade frågan. Jag tror att det är ett tecken
              på att insikten har kommit om att detta är en strategisk fråga
              för Sveriges elever, för Sveriges skola och för Sveriges framtid.
            </seg>
            <seg n="4db1abbe">
              Då var utbildningsministern i alla fall ganska säker på att detta
              inte var det stora problemet. Svensk skola och utbildningsministern
              har stora utmaningar; det är sant. Även om det finns fantastiska
              eldsjälar och många skickliga lärare i skolan som gör ett oerhört
              stort jobb dyker resultaten i internationell jämförelse. En fjärdedel
              av pojkarna kan inte läsa en ordinär dagstidningsartikel när de
              lämnar skolan. Alla kan inte räkna; det är samma sak där. Kunskapsklyftorna
              ökar mellan landets skolor och elever. Den enskilt viktigaste
              förklaringsfaktorn är numera föräldrarnas utbildningsbakgrund.
            </seg>
            <seg n="e36f56e5">
              Utmaningarna för den svenska skolan är stora. Men den svenska
              regeringen har också använt mycket tid, pengar och fokus på att
              sänka skatterna. 130 miljarder har undandragits från statskassan.
              Det är pengar som inte har använts för att investera i skolan.
              De har inte använts till mindre klasser, till att stärka lärarna
              eller till tidigt stöd. Det finns andra insatser som skulle ha
              kunnat göras för att till exempel stärka förutsättningarna för
              digitaliseringen.
            </seg>
            <seg n="c162afae">
              Det märkligaste tycker jag är att utbildningsministern inte för
              ett ögonblick har sett digitaliseringen som en möjlighet att lösa
              just dessa problem. Förutom att kunskapsresultaten sjunker visade
              PISA-studien på ett viktigt värderingsskifte i svensk skola –
              och i hela det svenska samhället, tror jag. Eleverna ser inte
              längre skolan som det som är mest relevant för deras framtid.
              De ser inte skolan som ett viktigt verktyg vare sig för sin roll
              som samhällsmedborgare eller för sin roll i yrkeslivet.
            </seg>
            <seg n="084d4a09">
              Det här är elever som är fullständigt öppna mot världen både
              geografiskt och över generationsgränser. Man samverkar med människor
              på många olika håll, och man lever i en digital värld. Därför
              är det utomordentligt märkligt att inte utbildningsministern har
              kopplat ihop bristerna i skolans digitalisering med denna värderingsförändring.
              Det handlar inte bara om att eleverna kommer sent; det handlar
              om att skolan inte är viktig.
            </seg>
            <seg n="5fc83e5e">
              På den senaste tiden har en del oroväckande forskarstudier presenterats
              som visar att de digitala verktygen inte används på ett sätt som
              följer skollagen, även om skollagen och de styrdokument som finns
              mer pekar på verktygsperspektivet än it-pedagogikperspektivet.
              Trots att tillgången på digitala verktyg har ökat har inte utvecklingen
              gått framåt. Socialdemokraterna har gång på gång här i riksdagen
              visat, vilket ministern också hänvisar till, att vi behöver ha
              en nationell it-strategi – och en bra sådan.
            </seg>
            <seg n="d9e3256b">
              Vi behöver också ha ett bredare arbete än att fokusera på tekniken
              i en strategisk form. Därför skulle jag vilja fråga utbildningsministern
              hur ett sådant här nytt välkommet beslut att skapa en strategi
              skulle kunna utformas. Hur ser utbildningsministern på vad som
              ska ingå i ett sådant uppdrag?
            </seg>
          </u>
          <note type="speaker" n="fe1a6f0e">
            Anf. 3 DÉSIRÉE LILJEVALL (S):
          </note>
          <u who="desiree_liljevall_4d39e5" xml:id="i-298b912796849fab-0" n="07ecb473">
            <seg n="685710dd">
              Fru talman! Denna debatt kommer att handla om den svenska skolan,
              om en ny deprimerande PISA-rapport och om regeringens kovändning.
              Kovändning är precis vad det är – utbildningsministerns plötsliga
              lappkast. Från att tidigare ha sagt blankt nej meddelade ministern
              för några dagar sedan, och nu i Sveriges riksdag, att det blir
              en nationell it-strategi.
            </seg>
            <seg n="15ba0bb5">
              Denna kovändning är så märkvärdig i den digitaliserade världen
              att jag har lust att rekommendera dem som gör de små emojifigurerna
              att lägga till ytterligare en figur – en liten kovändare. Den
              behöver uppenbarligen finnas.
            </seg>
            <seg n="9ce84541">
              Det är klart att jag är nöjd med att det blir en nationell it-strategi.
              Vi socialdemokrater är nöjda, och även it- och telekomföretagen
              samt Lärarförbundet är nöjda. Vi har lobbat för detta under många
              år. Vi har pratat om det i debatter och skrivit om det i motioner.
              Men det är som man säger: Utan ansträngning kommer ingen skörd
              att vara rik. I den här debatten vill alltså jag, liksom mina
              kolleger, passa på att ge utbildningsministern några förslag på
              vad som ska ingå i den nationella it-strategin.
            </seg>
            <seg n="58048bcd">
              Fru talman! Den svenska skolan ska ge alla elever en likvärdig
              utbildning, men det uppdraget uppfylls inte när det gäller digital
              kompetens. Den färska doktorsavhandling av Ulli Samuelsson på
              Jönköpings högskola jag hänvisar till i min interpellation visar
              att det finns stora skillnader mellan olika skolor och mellan
              olika klassrum. Hon fann att mycket hänger på lärarna. Ulli Samuelsson
              är inte heller den enda, utan det finns många fler.
            </seg>
            <seg n="a6a8cfef">
              Digitaliseringskommissionen, den utredning regeringen själv beställt,
              föreslår ett digitalt kompetenslyft för lärare – inte för att
              det så ska vara utan för att det behövs. Kairos Future har i sin
              tur sett att lärare är i stort behov av kompetensutveckling. Fyra
              av tio intervjuade lärare och elever tycker inte att lärarna har
              tillräckligt hög it-kompetens och kan använda den på ett bra sätt
              i undervisningen. I Skolverkets rapport uppges även att mer än
              hälften av lärarna i grundskolan, 56 procent, tycker att de saknar
              tillräcklig kunskap för att använda it som ett pedagogiskt verktyg
              i undervisningen.
            </seg>
            <seg n="7397dc2d">
              Det kan vi vara överens om här i riksdagens kammare: Enskilda
              lärares kompetens och engagemang ska inte få avgöra vilka elever
              som får en bra digital utbildning och vilka som inte får det.
            </seg>
            <seg n="1994b57a">
              Fru talman! Ministern har som sagt ändrat sig. I en tidningsintervju
              säger han att det är bra med en nationell it-strategi och att
              ett förslag till en sådan ska tas fram före valet – såklart. I
              samma andetag säger han dock – och det är nu jag ser orosmoln
              torna upp sig på himlen – att man inte ska inbilla sig att allt
              löser sig bara för att vi har en it-strategi. Nej, det är sant,
              fru talman. Allt löser sig inte. Men jag inbillar mig att mycket
              klarnar med en it-strategi, särskilt den del som berör lärarnas
              digitala kompetens.
            </seg>
            <seg n="55c54681">
              Jag ställer alltså om min fråga, dock något modifierad: Vilka
              åtgärder avser ministern att vidta för att se till att ett digitalt
              kompetenslyft för lärare finns med i den kommande nationella it-strategin?
            </seg>
          </u>
          <note type="speaker" n="32b87a21">
            Anf. 4 Utbildningsminister JAN BJÖRKLUND (FP):
          </note>
          <u who="unknown" xml:id="i-4d78debfa907a0c7-1" n="4c216482">
            <seg n="c4a4cb9a">
              Fru talman! Jag tror att den största otjänst vi skulle kunna
              göra svensk skola vore att de två interpellanterna och jag själv
              satte oss ned, vi tre, och skrev it-strategin. Så ska det inte
              gå till, och så ska inte svensk skola styras.
            </seg>
            <seg n="ba2541f6">
              När ni nu ber mig att tala om vad som ska ingå i it-strategin
              vill jag säga att jag tänker överlåta det till våra skolmyndigheter
              och våra experter. Att jag nu liksom på volley skulle tala om
              vad som ska stå i den vore fel, och jag tycker inte att ni ska
              göra det heller. Vi måste i stället överlåta detta till våra experter.
              Det är så skolan bör styras.
            </seg>
            <seg n="3039dfe9">
              Vi har fullt med strategier för allt möjligt i svensk skola.
              Det påverkar ibland, och ibland påverkar det ingenting. Jag tror
              inte att man ska inbilla sig att alla problem i skolan löser sig
              bara för att vi får en it-strategi – vi har redan en läroplan,
              men vi har rätt stora problem ändå. Jag har dock lyssnat på dem
              som anser att detta är ett viktigt steg, och jag har inga svårigheter
              med det. Vi tar fram en sådan. Man får dock inte luta sig tillbaka
              och tro att allt löser sig med en it-strategi, för så är det inte.
            </seg>
            <seg n="3134ac29">
              I dag redovisades ytterligare en PISA-undersökning, eller snarare
              en delundersökning i samma undersökning. Den visar att Sverige
              när det gäller problemlösning ligger på ungefär samma nivå som
              när det gäller övriga kunskaper, det vill säga OECD-genomsnittet.
              Det är mycket allvarligt. Det allvarliga är dock i grunden den
              undersökning som kom i december, för de hänger ju ihop.
            </seg>
            <seg n="e3bfb975">
              Man ska inte inbilla sig att man kan vara bra på problemlösning
              om man inte först har gedigna kunskaper. Det hänger ihop. Det
              har funnits en myt i svensk utbildningsdebatt om att Sverige inte
              är så bra på faktakunskaper men att vi satsar på kreativitet och
              problemlösning. Så funkar det inte. I verkligheten hänger det
              ihop. De som är bra på och har mycket goda kunskaper har också
              lättare för att lösa problem. Det har varit en förrädisk tanke
              att man ska kunna hoppa över faktakunskaper och baskunskaper –
              grundläggande kunskaper – och ändå nå en hög kunskapsnivå när
              det gäller problemlösning.
            </seg>
            <seg n="e9585ec8">
              De som nu undersöktes i denna undersökning var den sista årskullen
              som gick ur den gamla grundskolan. De gick ur årskurs 9 år 2012.
              De hade inga betyg före åttan, de hade inga nationella prov tidigt
              och katederundervisning var i princip tabubelagt för den årskullen.
              Det är den utbildningspolitiken Sverige nu överger. Det är precis
              därför vi lägger om hela den svenska utbildningspolitiken.
            </seg>
            <seg n="187fb816">
              Jag är glad att Socialdemokraterna i dag, trots att ni röstade
              nej till nästan alla viktiga omläggningar, säger att ni kommer
              att låta omläggningarna vara kvar om ni skulle vinna valet. Även
              om era tilltänkta koalitionsbröder inte säger det – de vill riva
              upp de mesta – är jag glad över den väldiga kovändning ni har
              gjort i utbildningspolitiken. Den välkomnar jag naturligtvis.
            </seg>
            <seg n="c194de04">
              Det betyder att jag tror att de åtgärder vi behöver vidta under
              nästa mandatperiod, utöver it-strategin, handlar om att gå ned
              med betygen till fyran. Vi måste ha ett tydligare resultatfokus
              i den svenska skolan. Att det i svensk skolpolitik finns en sådan
              enorm rädsla för att mäta och utvärdera resultat har varit förödande.
              Det är den betygsfria skolan som har skapat nedgången i PISA-undersökningarna
              – 30 år av betygsfrihet där man bara har betyg de tre sista terminerna.
              Vi började sist i världen.
            </seg>
            <seg n="98e274cb">
              Detta, tillsammans med den socialdemokratiska kommunaliseringen
              av den svenska skolan, sammanföll med de sjunkande resultaten.
              Det är de två stora misstagen som har gjorts. Det kommer inte
              att kunna kompenseras med en it-strategi. Vi måste gå in med betyg
              tidigare, och vi måste återförstatliga den svenska skolan för
              ökad likvärdighet.
            </seg>
            <seg n="d974a8d7">
              Vi behöver ha mindre klasser, och vi behöver ha fler speciallärare.
              Där är jag glad att vi numera är överens. Det är till och med
              så att alliansregeringens budget nu är större – trots allt ni
              säger om skattesänkningar satsar vi mer på skolan än vad ni gör
              i era budgetförslag. Men det behöver inte vara någon tävling,
              utan ni får gärna ansluta er till våra nivåer.
            </seg>
            <seg n="295b854f">
              Det betyder dock att den stora skillnaden som kvarstår är frågan
              om betyg och om återförstatligande, och den får väljarna ta ställning
              till i höst.
            </seg>
          </u>
          <note type="speaker" n="58fad259">
            Anf. 5 CECILIA DALMAN EEK (S):
          </note>
          <u who="cecilia_dalman_eek_0e9246" xml:id="i-853aea860c689d18-1" n="11c9eeef">
            <seg n="661b0517">
              Fru talman! Ja, då börjar det igen. Utbildningsministern börjar
              diskutera möbler.
            </seg>
            <seg n="635be431">
              Han gör det efter att först ha raljerat lite grann om oss politiker
              och vad vi ska säga till om och inte när det gäller skolans roll,
              hur skolan ska fungera och hur it ska användas i skolan. Var möblerna
              ska stå har dock utbildningsministern en klar uppfattning om.
              Det tror jag är en dålig taktik om man vill få lärarna att jobba
              mer engagerat än de gör – som om det egentligen skulle vara möjligt
              i dag.
            </seg>
            <seg n="d9c7bf52">
              För övrigt var det påtagligt vilken svårighet utbildningsministern
              hade att hitta en forskare som stödde hans uppfattning om att
              betyg i lägre åldrar ger bättre kunskaper. Det var intressant
              att se det. Det är snarare så att svensk och internationell forskning
              är ganska bra på att visa betygens roll och att de inte är någonting
              som stärker kunskapen för dem som har problem. Det gör dock digitaliseringen.
              Låt oss tala om kunskap en stund!
            </seg>
            <seg n="b434c251">
              Digitaliseringskommissionen lyfter fram flera exempel på detta.
              Ett väldigt tydligt kommer från där jag bor, nämligen Nödinge
              i Ale kommun. Efter att ha jobbat med en en-till-en-satsning,
              som det kallas, där eleverna fick använda en variant av lärplattor
              hade de nationella proven i årskurs 3 förbättrats högst väsentligt.
              När det gäller matematikkunskaperna, de grundläggande färdigheter
              utbildningsministern helt rätt vurmar för, ökade andelen elever
              med godkänt från 80 till 95 procent första året efter att man
              hade jobbat med detta.
            </seg>
            <seg n="1ce2ae45">
              När det gäller läsning ökade andelen godkända elever från 75
              till 90 procent. Särskilt effektivt var det här för pojkarna.
              Digitaliseringskommissionen skriver att de mest påtagliga resultaten
              i studien pekar på att elevernas förmåga att skriva längre berättelser
              ökar betydligt när de får skriva på datorn. Den största ökningen
              sågs hos pojkarna, som ökade sin textmängd med 123 procent, men
              även flickorna hade en kraftig ökning.
            </seg>
            <seg n="ea8cb807">
              Det finns även ett tydligt genusperspektiv i det här. Om man
              använder digital teknik på ett genomtänkt och pedagogiskt sätt,
              tidigt, blir tekniken inget problem för flickor, och kunskaperna
              blir inget problem för pojkar. Det här är någonting som skapar
              bättre kunskap, och det skapar bättre förutsättningar för eleverna
              att sedan bli de kompetenta 15-åringarna. I sju år har utbildningsministern
              haft möjlighet att jobba med detta. Det är talande att vi först
              i dag får lov att tänka tanken att vi ska ha en nationell it-strategi
              för skolan.
            </seg>
            <seg n="34928c1b">
              Jag tycker att det är bra, men min fråga gällde inte vad som
              ska stå i strategin utan vad som ska stå i uppdraget. Skolverket
              kommer att få ett uppdrag, om jag inte är helt felunderrättad
              – vilket för all del kan hända; berätta då det för mig. Det är
              Utbildningsdepartementet som skriver uppdraget. Hur ska det formuleras?
            </seg>
            <seg n="1e4ae6d4">
              Handlar det om verktygen och om tillgängligheten till dem? I
              vilken roll kommer lärarnas vidareutbildning? I vilken roll kommer
              arbetet med att sprida öppna läranderesurser att vara en del av
              detta? I vilken utsträckning kommer Skolverket att få i uppgift
              att sprida, samla och skapa förutsättningar för att sovra och
              återanvända de öppna läranderesurser – webbtjänster, filmer och
              annat – som i dag är en självklarhet för de lärare som redan jobbar
              med digital pedagogik?
            </seg>
            <seg n="815e57c3">
              Det är frågor jag vill ha svar på. Ska det vara ett datorkörkort,
              eller hur är det tänkt? Det här kan nämligen spela stor roll för
              den svenska skolans framtid men faktiskt också för Sveriges framtid.
              Därför är det inte så lätt att bara raljera med oss som står här
              i kammaren och säga att vi inte ska inte ha några uppfattningar.
              När det gäller hur det ska slå igenom i skolan är det verkligen
              sant, men när det gäller hur uppdragen till de statliga myndigheterna
              ska utformas måste det väl ändå vara politikerna som avgör det.
            </seg>
          </u>
          <note type="speaker" n="6f04a0e3">
            Anf. 6 DÉSIRÉE LILJEVALL (S):
          </note>
          <u who="desiree_liljevall_4d39e5" xml:id="i-298b912796849fab-1" n="07ecb473">
            <seg n="5c657409">
              Fru talman! Det är inget snack om att skolan är den viktigaste
              frågan inför valet, inte bara för oss utan också för väljarna.
              Och precis som ministern sade kom det en ny, deprimerande undersökning
              för några timmar sedan, en ny del av PISA-rapporten – ett nytt
              PISA-fiasko. Sverige hamnar återigen under OECD-snittet. Den här
              gången handlar det om elevers problemlösningsförmåga. Och även
              om ministern vill så vete katten om det faller sig väl att skylla
              på oss socialdemokrater i det här läget.
            </seg>
            <seg n="83108883">
              Som mamma till två barn blir jag orolig över PISA-undersökningen.
              Är det denna haltande utbildning som erbjuds dem och deras jämnåriga?
              Hur ska de då förberedas för samhället utanför? Vad kommer regeringen
              att göra för att räta upp det lutande Pisatornet i svensk, modern
              skola?
            </seg>
            <seg n="63a2a004">
              Fru talman! Ett bärande fundament för en sådan upprättning är,
              enligt mig, digitaliseringen av skolan. När den allmänna skolan
              infördes i mitten av 1800-talet var en av huvuduppgifterna att
              förbereda eleverna för det samhälle som fanns utanför, för det
              arbetsliv de skulle de komma till. Det gäller än i dag, och då
              behöver man behärska de möjligheter it erbjuder.
            </seg>
            <seg n="b9cb2149">
              För bara något år sedan fick alla elever på gymnasiet i Kalmar
              datorer. Min 17-åriga dotter, liksom hennes klasskompisar, var
              överlyckliga, och nu är datorn dotterns käraste ägodel, näst hennes
              smartphone. Kalmar följer trenden. Antalet datorer i den svenska
              skolan har ökat markant under de senaste åren. Nästan alla lärare
              på gymnasieskolan och tre av fyra lärare i grundskolan har tillgång
              till en egen dator. Det är stor skillnad mot hur det såg ut 2008.
              Då var siffran en helt annan. Då hade bara en av fyra lärare i
              grundskolan en egen pc.
            </seg>
            <seg n="31932d35">
              Tyvärr hänger utvecklingen inte med när det gäller användningen
              av datorerna i undervisningen. I matematik och naturkunskap är
              datoranvändningen låg, oroväckande låg. Datorn används för att
              skriva och söka information, helst ska Nationalencyklopedin användas
              och inte Wikipedia. Det är signalen. Varför har skolan svårt att
              ta till sig de nya redskapen, datorerna? Sitter skolans kunskapssyn
              kvar i väggarna?
            </seg>
            <seg n="a38f76d0">
              Den tekniska utvecklingen går helt klart så snabbt att skolorna
              inte hänger med. Men, fru talman, det räcker inte att ha en egen
              dator i skolan. Man måste lära sig att använda de moderna verktygen
              på bästa sätt. Och det är här kommer lärarna in, om man inte vill
              ha ett A-lag och ett B-lag i klasserna. Lärarna måste tycka att
              det är kul att använda datorer. De måste vilja experimentera,
              och de måste vilja göra så att eleverna lär sig sina baskunskaper
              på ett bättre och effektivare sätt med hjälp av it. Det duger
              inte att pressa in it-integrationen under en studiedag.
            </seg>
            <seg n="67155fbc">
              Fru talman! Vad kommer regeringen att göra för att räta upp det
              lutande Pisatornet i svensk, modern skola med digitaliseringen
              som ett bärande fundament?
            </seg>
          </u>
          <note type="speaker" n="7cce6e57">
            Anf. 7 FREDRIK LUNDH SAMMELI (S):
          </note>
          <u who="fredrik_lundh_sammeli_a3ba70" xml:id="i-68ba164e2b87ec61-0" n="a3a75838">
            <seg n="8466e1b0">
              Fru talman! Det är viktigt både för den enskilde eleven och för
              Sverige som land att vi har en modern skola. Tillgången till it
              är en central del i det. Jag är helt övertygad om att Sverige
              som land och staten behöver ta ett ansvar, och därför är det välkomnat
              att regeringen nu lämnar besked om att en nationell it-strategi
              ska tas fram. Så har det inte låtit i tidigare debatter. Men det
              är bra att vi är överens om att Sverige som kunskapsnation måste
              stärkas.
            </seg>
            <seg n="e25786df">
              Alla elevers rätt till digital kompetens, likvärdig digital kompetens,
              är helt avgörande. EU-kommissionen har listat de åtta nyckelkompetenserna,
              och just digital kompetens är en av dem. Det handlar såväl om
              att ha tillgång till det, att kunna använda det digitala som att
              utveckla ett kritiskt tänkande som gör att man kan reflektera
              och skapa sig en egen uppfattning kopplat till den information
              man får.
            </seg>
            <seg n="3c314bf0">
              Jag är helt säker på att alla kommuner i landet förstår vikten
              av att jobba med it i skolan och att man har ambitioner. Men det
              handlar också om att få förutsättningar för att klara det uppdraget.
              Det krävs ganska omfattande resurser för att klara den digitala
              teknikutvecklingen men också för att säkerställa kompetensen och
              kompetensutvecklingen bland lärarna för att de ska kunna använda
              verktygen, vilket tidigare talare har pekat på.
            </seg>
            <seg n="cc65c6ce">
              Den här debatten har två intressanta delar. Den ena delen är
              vad ministern själv har dragit för slutsatser av den bild om barns,
              elevers och lärares it-användning och kompetens som Skolverket
              har redovisat enligt sitt uppdrag. Den andra delen är om ministern
              är beredd att ta ansvar för alla elevers rätt till likvärdig digital
              kompetens och att säkerställa att också de små kommunerna, små
              glesbygdskommuner i landet som har särskilda villkor och förutsättningar,
              och deras utmaningar finns med i uppdraget när en nationell it-strategi
              nu ska utarbetas.
            </seg>
          </u>
          <note type="speaker" n="cd9420c4">
            Anf. 8 Utbildningsminister JAN BJÖRKLUND (FP):
          </note>
          <u who="unknown" xml:id="i-4d78debfa907a0c7-2" n="4c216482">
            <seg n="686df828">
              Fru talman! Oppositionen tyckte att det var så bra att kommunerna
              skulle ta hand om skolan. Det var det som var själva grejen. Kommunerna
              skulle klara detta. Och nu står oppositionen och säger att små
              kommuner inte grejar det och att jag behöver intervenera där.
              Ja, precis! Av det borde vi dra slutsatsen att kommuner inte klarar
              skolan. Varför orkar ni aldrig dra den slutsatsen?
            </seg>
            <seg n="c64a2f34">
              Så fort det dyker upp ett problem ska staten in och peta och
              styra. När det funkar bra behövs det inte, men så fort det är
              problem ska de ansvariga aldrig behöva ta sitt ansvar. Då ska
              staten alltid in och peta och styra. Det är alltid er lösning.
              Varför ska den då vara kommunal? Kan ni inte berätta det? Berätta
              gärna i era slutinlägg varför den kommunaliserade skolan är en
              sådan succé.
            </seg>
            <seg n="ea4d175a">
              När jag möter lärare i Sverige hör jag aldrig dem säga att den
              är en succé. Det första som alla tar upp är att skolan borde återförstatligas.
              Den reform som ni har infört är en katastrof! Att mängder av kommuner
              struntar i fortbildning av lärare är bara ett område. De struntar
              i digitaliseringen som borde ske, och ni tror att ett papper på
              Skolverket om it-strategi kommer att lösa det.
            </seg>
            <seg n="1497b46e">
              Jag är för en it-strategi, men ni tror att det kan ersätta styrningen
              av skolan. Vi har fullt med strategier, och allvarligt talat betyder
              de flesta mycket lite i verkligheten. Berätta nu i era inlägg
              varför det är bra! Varje gång staten ska gå in och intervenera
              måste man ändå fråga varför styrningen då ska vara kommunal. Besvara
              gärna den frågan.
            </seg>
            <seg n="d73c8c86">
              Cecilia Dalman Eek talar om forskningsbaserat och raljerar sedan
              när jag kritiserar det egna arbetet. Gör gärna det, men ta del
              av forskningen. Det egna arbetet har varit förödande, och det
              är arbetarbarnen som är förlorarna. Det är de som växer upp i
              hem där det inte finns studietradition. De har varit förlorarna
              på Ylva Johanssons, Ingegerd Wärnerssons, Thomas Östros och Ibrahim
              Baylans flum när det gäller undervisningsmetoder i skolan. De
              har varit de stora förlorarna, och det är det vi nu ser i PISA-undersökningarna.
              Det är därför vi lägger om hela den svenska utbildningspolitiken.
            </seg>
            <seg n="987990ee">
              Katederundervisning betyder inte att läraren ska sitta i katedern.
              Katederundervisning är ett ord som man använder för att visa att
              läraren aktivt ska leda undervisningen i klassrummet i stället
              för att överlämna ansvaret åt eleverna. Det är vad det är. Och
              den ena forskningsstudien efter den andra visar att det egna arbetet
              har varit förödande. Erkänn det! Och stå inte och raljera när
              jag tar upp det.
            </seg>
            <seg n="4f61abc5">
              Det är arbetarbarnen som har varit förlorarna. Er skola har varit
              allra värst för arbetarklassens barn. Det är sanningen. Och det
              är därför vi lägger om politiken.
            </seg>
            <seg n="a70e6ceb">
              Vi får inte vara rädda för att ställa kunskapskrav. Man är inte
              elak om man ställer krav i skolan. Man är inte elak mot barn för
              att man har krav i skolan.
            </seg>
            <seg n="99fe3636">
              Att ställa krav är att bry sig om eleverna. Sedan behöver många
              elever hjälp och stöd för att uppfylla kraven. Den betygsfria
              skolan, den kommunaliserade skolan, har varit katastrofal. Det
              visar PISA-resultaten. De elever som deltog i PISA-undersökningen,
              och som ni nu säger är mitt fel, skrev proven 2012, för två år
              sedan. Då gick de ut nian; de började skolan 2003. Våra reformer
              började gälla när de lämnade skolan.
            </seg>
            <seg n="5d485214">
              Den betygsfria skolan där katederundervisning var tabu, den kommunaliserade
              skolan, skulle bli så fantastisk, men det är den som har orsakat
              problemen. Där fanns inga nationella prov tidigt. Socialdemokraterna
              röstade nej till nationella prov. Jag har sett att Socialdemokraterna
              nu hänvisar till någon skola som hade lyckats bra i de nationella
              proven i trean. Vilken tur att vi inte gick på er linje! Vilken
              tur att vi införde proven så att vi nu kan se resultatet.
            </seg>
            <seg n="cd4efc48">
              Ni röstade nej till betyg från sexan, och nu är ni emot betyg
              från fyran. Ni är för betyg från sexan, fast ni var emot då. Vilken
              kovändning! Vilket forskningsstöd finns det för att betyg är bra
              från just sexan? Berätta gärna det. Ni röstade emot den nya skollagen.
              Ni röstade emot den nya lärarutbildningen. Ni har röstat nej,
              nej, nej till varenda omläggning av utbildningspolitiken när ni
              inte haft några egna alternativ. Hade ni styrt skulle den gamla
              politiken ha varit kvar, den som sänkt den svenska skolan.
            </seg>
            <seg n="02e79612">
              Nu lägger vi om utbildningspolitiken. Vi behöver ha tålamod innan
              resultaten vänder uppåt, men det finns ingen annan väg. Att gå
              tillbaka till den gamla politiken skulle leda utför.
            </seg>
          </u>
          <note type="speaker" n="5aa18709">
            Anf. 9 CECILIA DALMAN EEK (S):
          </note>
          <u who="cecilia_dalman_eek_0e9246" xml:id="i-853aea860c689d18-2" n="11c9eeef">
            <seg n="8c1634b9">
              Fru talman! Det är intressant att observera hur fernissan av
              it-vänlig samarbetsperson försvinner från utbildningsministern.
              Nu är vi tillbaka i den vanliga retoriken. Det här riskerar att
              bli en alldeles vanlig utbildnings- eller skoldebatt där utbildningsministern
              väljer ut de fakta som passar honom och inte använder det övriga.
              Jag tänker inte nappa på det.
            </seg>
            <seg n="62d20a83">
              Tidigt stöd och mindre klasser har utbildningsministern talat
              om tidigare. Det är inte länge sedan som han raljerade över hur
              omöjligt det var. 130 miljarder i skattesänkningar hade kunnat
              användas till tidigt stöd, för sju år sedan, om ministern hade
              velat det.
            </seg>
            <seg n="7f042e27">
              Låt oss se på hur man ska jobba med it i skolan, i en kommunaliserad
              skola. Vi behöver bara se över vattnet på Finland för att ha ett
              exempel. Finland leder OECD:s arbete med statliga it-strategier,
              öppna lärarresurser, licenser och datapedagogik genom att de har
              en kommunaliserad skola. De har en tydligt kommunaliserad skola.
              De har till och med kommunala läroplaner. Vi har inte kommunala
              läroplaner i Sverige. I Finland har man både nationella och kommunala
              läroplaner.
            </seg>
            <seg n="a86442f1">
              Jag förstår inte att det ska vara ett sådant problem för ministern
              att inse att en kommunal skola får hjälp av en statlig strategi.
              Det är en självklarhet i Finland, det land som ministern ofta
              hänvisar till när det handlar om resultat i skolan. Det är en
              självklarhet också i de andra OECD-länderna, utom i ett par tre
              länder. Bristen på statlig strategi har inneburit att Sverige
              hamnat på efterkälken. Regeringens egen kommission för digitaliseringen
              har tydligt påpekat det. Det är därför läge för lite ödmjukhet.
            </seg>
            <seg n="fce23c10">
              Jag ställde en fråga, nämligen: Vad kommer uppdraget till Skolverket
              att innehålla? Jag har inte fått något svar på den. I stället
              har jag fått ta del av ministerns vanliga raljanta förhållningssätt
              till Socialdemokraternas önskan och vilja att skapa en bättre
              skola för eleverna i Sverige.
            </seg>
          </u>
          <note type="speaker" n="aa88d2d1">
            Anf. 10 DÉSIRÉE LILJEVALL (S):
          </note>
          <u who="desiree_liljevall_4d39e5" xml:id="i-298b912796849fab-2" n="07ecb473">
            <seg n="9f439311">
              Fru talman! När den nationella it-strategin tas fram är det viktigt
              att den inte bara kommer att handla om datakörkort. Jag vill att
              den ska betyda något, även för utbildningsministern. Precis som
              Cecilia Dalman Eek sade kändes det som att betydelsen minskade
              under debattens gång. Det hoppas jag inte är fallet.
            </seg>
            <seg n="c153f650">
              Hela skolans arbetssätt måste få ett rejält ansiktslyft så att
              våra elever, våra barn, är förberedda för det arbetsliv de ska
              in i efter skolan. Både lärare och elever bör vara, ska vara,
              digitalt utbildade för att kunna hantera den digitaliserade värld
              som vi lever i. Det är en självklarhet.
            </seg>
            <seg n="9f06e94e">
              Jag rekommenderar ministern att se över examensmålen för lärarutbildningarna
              och se till att krav på pedagogisk digital kompetens förs in.
              Många yngre lärare känner sig hemma i tekniken men har svårt att
              integrera kunskapen i pedagogiken. I Ulli Samuelssons avhandling
              refereras till en studie som visar att svenska lärarstudenter
              i många fall har en digital kompetens och livsstil som ligger
              under övriga svenskars nivå. Det hänvisas dessutom till både svenska
              och internationella undersökningar som visar att lärarstudenter
              använder it mindre än andra studenter.
            </seg>
            <seg n="542dadbd">
              Fru talman och utbildningsministern! Det är dags för ett rejält
              omtag i dagens skola. In med it på allvar!
            </seg>
          </u>
          <note type="speaker" n="d0afb387">
            Anf. 11 FREDRIK LUNDH SAMMELI (S):
          </note>
          <u who="fredrik_lundh_sammeli_a3ba70" xml:id="i-68ba164e2b87ec61-1" n="a3a75838">
            <seg n="4dcfa527">
              Fru talman! Man kan raljera över de små kommunernas villkor och
              verklighet, men jag är helt säker på att det inte för debatten
              framåt. I så fall har man missat den verklighet dessa kommuner
              lever i. Varför har ministern inte levererat under de här åren
              vad gäller förstatligandet av skolan, om det är regeringens samlade
              bild att det skulle vara lösningen?
            </seg>
            <seg n="46ec4c33">
              Vi kan fortsätta att föra debatten om skolan och dess form, men
              verkligheten är här och nu. Jag är helt övertygad om att de mindre
              kommunerna i landet kommer att behöva ett särskilt stöd för att
              inte halka efter. Därför vore det intressant att höra om ministern
              är beredd att säkerställa alla elevers rätt till likvärdig digital
              kompetens och att ett glesbygdsperspektiv verkligen finns med
              i uppdraget när en ny nationell digital strategi ska tas fram.
            </seg>
            <seg n="a70079b8">
              Ministern valde att använda en stor del av sitt förra inlägg
              inte till att svara på frågorna utan till att tala om sin egen
              förträfflighet och våra brister. Det intressanta är att fundera
              på vem som är förlorare efter åtta år med Jan Björklund som utbildningsminister.
              Det går inte att bara titta bakåt och konstatera att det är någon
              annans fel. I åtta år har han haft makten. Vad är resultatet av
              det och hur länge kommer vi att få lida av det i svensk politik
              och i Sverige som land?
            </seg>
          </u>
          <note type="speaker" n="feb24be7">
            Anf. 12 Utbildningsminister JAN BJÖRKLUND (FP):
          </note>
          <u who="unknown" xml:id="i-4d78debfa907a0c7-3" n="4c216482">
            <seg n="d12bac30">
              Fru talman! Eftersom debatten delvis handlar om statlig kontra
              kommunal styrning ställde jag en fråga till interpellanten. Trots
              att de är tre som debatterar är det ingen som törs ta upp handsken
              och berätta varför kommunalisering är så bra. Tvärtom sade debattörerna
              i sina sista inlägg att vissa kommuner behöver ännu mer stöd från
              staten. Något sådant stöd återfinns dock inte i deras egna partimotioner,
              kan jag säga.
            </seg>
            <seg n="63fb500a">
              Jag vet att det är många kommuner som inte klarar skolan. Jag
              raljerar inte över det. Det är därför jag vill förstatliga skolan.
              Det är inte att raljera. Ni har ingen lösning. Ni bara tittar
              på och säger att kommunerna inte klarar skolan, men ni har ingen
              lösning på det.
            </seg>
            <seg n="08be7f8b">
              När man bryter ned PISA-undersökningen i delar visar det sig
              att det generellt är i de mindre kommunerna som resultaten sjunker
              mest. Det gäller inte bara kommunerna i glesbygden utan även mindre
              kommuner i södra Sverige. Sanningen är att de inte har kompetensen
              för att lyfta skolan. Det är ett stort problem som ni socialdemokrater
              måste fundera över.
            </seg>
            <seg n="08352c14">
              Skolan är mitt ansvar. Det är jag som är utbildningsminister.
              Jag har varit utbildningsminister i snart åtta år, precis som
              Fredrik Lundh Sammeli säger. Jag tar det ansvaret genom att göra
              den största omläggningen av svensk utbildningspolitik någonsin.
              Vi gör det eftersom den gamla politiken hade havererat. Det kan
              avläsas i de undersökningar som elever som gick ut nian för några
              år sedan deltagit i. Den gamla politiken hade havererat. Man vågade
              inte ha betyg. Man vågade inte ha nationella prov. Man vågade
              inte ens uttala ordet studiedisciplin. Lärarledd aktiv katederundervisning
              var tabu. Eleverna skulle själva lära sig genom att ta eget ansvar.
            </seg>
            <seg n="6fd28b44">
              En it-strategi ska vi ta fram. Jag tänker inte stå här och göra
              som Cecilia Dalman Eek och rabbla upp vad den ska innehålla. I
              stället tänker jag låta skolmyndigheterna göra det. Exakt hur
              det blir utformat kommer vi naturligtvis att presentera när det
              är klart att ges. Det kommer att vara ett ganska vitt uppdrag.
              Det är inte vi här som ska skriva it-strategin. Det är inte heller
              it-branschen som ska skriva den; de är mycket aktiva och intresserade
              eftersom de har sina intressen. It-strategin måste skrivas utifrån
              skolans verklighet, inte utifrån branschens verklighet.
            </seg>
          </u>
          <note n="a7442b7c">
            Överläggningen var härmed avslutad.
          </note>
          <note n="3d1aa4ac">
            8 § Svar på interpellation 2013/14:325 om situationen i Syrien
          </note>
          <note type="speaker" n="3c4dbf8c">
            Anf. 13 Utrikesminister CARL BILDT (M):
          </note>
          <u who="unknown" xml:id="i-4d78debfa907a0c7-4" n="4c216482">
            <seg n="8030d113">
              Fru talman! Ibrahim Baylan har frågat mig hur jag ser på möjligheterna
              till att förhandlingarna i Genève kan leda till en fredlig lösning
              av den syriska konflikten och på etablerandet av en skyddszon
              för kurdiska och kristna minoriteter.
            </seg>
            <seg n="0c5d2180">
              Det är med fortsatt stor oro som vi alla ser på konflikten i
              Syrien. Våldet har tilltagit, och nöden ökar för varje dag. Ca
              140 000 människor har dödats, två och en halv miljon har flytt
              och nära tio miljoner människor är i behov av humanitär hjälp.
            </seg>
            <seg n="fe665dbd">
              Det är på grund av den syriska regimens reaktion på fredliga
              demonstranter för tre år sedan som dagens situation har uppstått.
              Bland de särskilt drabbade grupperna återfinns de kristna, men
              även kurder och sunniter har drabbats hårt.
            </seg>
            <seg n="c2ce1778">
              Det står klart att ingen av parterna kan vinna rent militärt
              och att det endast finns en politisk hållbar lösning på konflikten.
              Således välkomnade EU och Sverige att Genèveprocessen kunde påbörjas
              i januari. Vi visste att förhandlingarna skulle bli svåra och
              riskerade att bli utdragna. Oppositionens förhandlingsdelegation
              har uppträtt konstruktivt, medan den syriska regimen har vägrat
              diskutera den centrala transitionsfrågan.
            </seg>
            <seg n="06c3d90d">
              Även om inget nytt datum har satts för nästa förhandlingsomgång
              har båda sidor aviserat sin avsikt att återvända till Genève när
              FN:s Lakhdar Brahimi återkallar dem. För Brahimis del gäller det
              nu att identifiera de åtgärder, avsiktsförklaringar och händelser
              som kan försäkra honom om att det är meningsfullt att kalla till
              ett nytt möte.
            </seg>
            <seg n="1442642a">
              I en politisk lösning måste Syriens multietniska samhälle bevaras.
              Således måste det finnas ett solitt skydd för minoriteter, oavsett
              vilka dessa minoriteter är. Detta har Europeiska unionen och Sverige
              arbetat för sedan konflikten bröt ut. Säkerhetsrådets nyligen
              antagna resolution 2139 uppmanar också samtliga aktörer att vidta
              åtgärder för att skydda etniska, religiösa och konfessionella
              grupper.
            </seg>
            <seg n="0741f1d1">
              För att stödja den fortsatta Genèveprocessen har Sverige bland
              annat givit ett direkt finansiellt stöd till oppositionens förhandlingsdelegation
              för att bidra till deras möjlighet att fullfölja förhandlingarna
              när de återupptas. I Montreux underströk jag även vikten av att
              samtliga delar av det syriska samhället inkluderas i den politiska
              processen.
            </seg>
            <seg n="017bc43c">
              Vi fortsätter att ge vårt stöd till det syriska folket. Regeringen
              har sedan konflikten började anslagit över 1,1 miljard kronor,
              främst humanitärt stöd men även utvecklingsbistånd. Sverige står
              redo att göra mer och värderar ständigt vilka olika möjligheter
              som finns, både till Syrien och till dess grannländer.
            </seg>
            <seg n="a262af6e">
              Utöver detta har Sverige tagit emot nära 35 000 asylsökande från
              Syrien, vilket är flest i Europeiska unionen. Dessutom kommer
              familjeåterföreningar att följa på detta.
            </seg>
            <seg n="9b76c08e">
              Säkerhetsrådsresolutionen 2139 lyfter fram behovet av ökat tillträde
              till hela Syrien snarare än uppdelade skyddszoner. Detta ligger
              i linje med vad de humanitära aktörerna framfört, liksom med vår
              önskan att bevara ett sammanhållet och multietniskt Syrien.
            </seg>
          </u>
          <note type="speaker" n="0b2466c4">
            Anf. 14 IBRAHIM BAYLAN (S):
          </note>
          <u who="ibrahim_baylan_5ff931" xml:id="i-853dbf9bf792712c-0" n="149c17db">
            <seg n="9bf7c839">
              Fru talman! Jag tackar utrikesministern för svaret. Bakgrunden
              till min fråga är att vi under en längre tid med rätta haft väldigt
              mycket fokus på förbrytelserna i Ukraina och den oro som invasionen
              av delar av landet föranlett. Men bara därför att det i dag inte
              står så oerhört mycket om den syriska konflikten betyder det inte
              att situationen i Syrien är bra. Tvärtom är kriget inne på sitt
              tredje år, som utrikesministern påpekar. Det är redan i dag horribla
              dödstal, och miljoner människor är på flykt. Därför tycker jag
              att det är viktigt att vi också i den här kammaren resonerar kring
              de förhandlingar som sker och möjliga vägar framåt.
            </seg>
            <seg n="1f273840">
              Jag delar i mångt och mycket den förhoppning som utrikesministern
              ger uttryck för om att vi ska kunna få till en fredlig, politisk
              och diplomatisk lösning. Det är egentligen den enda hållbara lösningen.
              Det är svårt att se framför sig att militärt våld ska kunna ge
              långsiktiga och hållbara lösningar. Det gläder mig också att Sverige
              är med och på alla sätt försöker bidra till en fredlig lösning
              genom både ekonomiskt och diplomatiskt stöd.
            </seg>
            <seg n="6cdbdafb">
              Jag delar i mångt och mycket även utrikesministerns förhoppning
              om att Syrien också i framtiden ska vara ett religiöst och etniskt
              blandat och mångkulturellt samhälle. Jag tror att det vore välgörande
              om ett land i Mellanöstern kunde visa att konflikter inte alltid
              måste utmynna i etnisk eller religiös rensning av olika slag.
              Men även om man kan hoppas på en fredlig och demokratisk utveckling
              måste man ändå ta med i beräkningarna vad vi ska göra om detta
              inte händer. Trots allt har redan många förhoppningar brustit
              i den här konflikten, som började med en förhoppning om demokrati
              och mänskliga rättigheter men har utmynnat i ett av de mest barbariska
              krig vi har sett i modern tid.
            </seg>
            <seg n="d361a3c6">
              Då måste man ställa sig frågan om världssamfundet kan göra någonting
              ytterligare, och därav följer min andra fråga i interpellationen.
              Jag skulle ändå vilja få höra utrikesministern utveckla detta
              ytterligare, för jag tycker att frågan avfärdas alldeles för snabbt
              i interpellationssvaret. I ett läge när vi inte har det vi alla
              önskar, nämligen en diplomatisk och politisk lösning, kan man
              tänka sig att världssamfundet skulle ta ansvar för många av de
              civila etniska grupper som i dag hamnar i kläm nästan oavsett
              vem som har det militära övertaget.
            </seg>
            <seg n="ba9bcb67">
              Detta började som sagt som ett tydligt krav på demokrati och
              mänskliga rättigheter, men har sönderfallit i ett krig där det
              ibland är väldigt svårt att se vem som är vän och vem som är fiende.
              Därför vill jag upprepa min fråga till utrikesministern: Är det
              uteslutet att se framför sig att världssamfundet tar ansvar för
              att skapa en skyddszon, om inte diplomatiska och politiska medel
              ger den utveckling vi alla hoppas på?
            </seg>
          </u>
          <note type="speaker" n="a6cdedf0">
            Anf. 15 ISMAIL KAMIL (FP):
          </note>
          <u who="ismail_kamil_816485" xml:id="i-4f187d169f91c52a-0" n="bd94d139">
            <seg n="6eb7ff2f">
              Fru talman! Utan tvekan har den syriska konflikten skördat många
              liv. Det sägs att 140 000–150 000 personer har dödats, men många
              befarar att dödssiffran är ännu högre med tanke på att närmare
              100 000 personer är försvunna. Hur många av dessa som har dött
              under tortyr är det ingen som vet.
            </seg>
            <seg n="a689b1fb">
              Den syriska konflikten har förvärrats, åtminstone de senaste
              två åren. Från att det tidigare, som Ibrahim Baylan säger, var
              fredliga demonstrationer där man krävde reformer, demokrati, yttrandefrihet
              och fria val, som inte existerade i Syrien, har man gått över
              till en annan fas. Man mötte demonstranterna med våld redan från
              första dagen. Det är viktigt att komma ihåg de ord presidenten
              sade redan efter en vecka: Det handlar om bakterier. Jag är läkare
              och vet vad jag talar om, och bakterier måste elimineras.
            </seg>
            <seg n="61643297">
              Det här fortsatte sedan med att fler och fler extremister började
              ta sig till landet, vilket gjort situationen mer komplex. Men
              det innebär inte att man ska välja mellan två onda sidor, fru
              talman. Här måste vi vara tydliga med att vi inte accepterar en
              regim som har suttit vid makten i 51 år, sedan 1963 – det är längst
              tid i hela världen – och en president vars familj styrt landet
              i 44 år. Han tog över 2000, för 14 år sedan, när hans fader dog
              efter 30 år vid makten. Det är klart att det är väldigt svårt
              att tro att en sådan regim och en sådan president genom fredliga
              förhandlingar ska kunna ge vika och avskaffa sig själva. Det är
              naivt att tänka så.
            </seg>
            <seg n="8dc322aa">
              Samtidigt måste man låta förnuftet segra, som utrikesministern
              säger. Det är inte hatet som ska avgöra. Man ska vara tydlig i
              förhandlingarna med att presidenten, som är den högste ansvarige
              och bär ansvaret för så många människors död, inte ska vara en
              del av den politiska lösningen. Jag är för min och Folkpartiets
              del mycket glad över att regeringen på den punkten har varit hur
              tydlig som helst. Man vill bevara den nuvarande mosaiken i Syrien.
              Olika religiösa och etniska grupper ska skyddas i landet. I en
              framtida konstitution i Syrien ska man trygga demokrati, mänskliga
              rättigheter och framför allt fria val, men konstitutionen ska
              även trygga minoriteternas och de religiösa gruppernas rättigheter.
            </seg>
            <seg n="1c232c4d">
              Jag är jätteglad över att utrikesministern vid flera tillfällen
              har sagt att Assad inte ska vara en del av lösningen. Låt fria
              val bestämma vem som ska styra landet.
            </seg>
          </u>
          <note type="speaker" n="a32d4c7d">
            Anf. 16 Utrikesminister CARL BILDT (M):
          </note>
          <u who="unknown" xml:id="i-4d78debfa907a0c7-5" n="4c216482">
            <seg n="7c2d22d2">
              Fru talman! Låt mig börja med att tacka Ibrahim Baylan för interpellationen,
              och för den delen också hälsa honom välkommen till kammaren. Precis
              som han sade befinner vi oss just nu mitt i en annan mycket stor
              utrikespolitisk kris. Det tar huvuddelen av vår och mediernas
              uppmärksamhet. Då är det speciellt viktigt att komma ihåg att
              detta krig pågår.
            </seg>
            <seg n="e5c39c65">
              Som Ismail Kamil sade kan vi diskutera hur stora siffrorna är
              och hur många som är döda. Men detta är nu ett krig som går in
              på sitt fjärde år. Om det är 140 000, 150 000 eller 160 000 döda
              är det miljoner människor som har tvingats på flykt. Det är barn
              som oskyldiga tvingas växa upp i flyktingläger med en synnerligen
              osäker framtid. Det är ett samhälle som är förstört och som det
              även under de bästa av omständigheter kommer att ta mycket lång
              tid att bygga upp igen.
            </seg>
            <seg n="d26876d4">
              Jag tror att vi i den här debatten är rätt eniga om vad vi gör.
              Det är ett starkt stöd till Förenta nationerna och Lakhdar Brahimi
              och det utomordentligt svåra arbete att åstadkomma den politiska
              lösning som är den enda möjliga lösning som finns. Det är ett
              direkt stöd till oppositionen i området i olika avseenden. Det
              är ett omfattande humanitärt stöd på 1,1 miljard kronor. Det är
              ett regionalt stöd, inte minst via Europeiska unionen, till länderna
              i regionen som är hårt drabbade. Sedan har vi arbetat mycket hårt
              för den resolution om den humanitära rätten som mycket sent men
              dock antogs av Förenta nationernas säkerhetsråd.
            </seg>
            <seg n="f5570c1a">
              Interpellationen tar upp den konkreta frågan om någon typ av
              skyddszon för människor, med betoning på kristna eller kurdiska
              minoriteter, med EU:s eller FN:s stöd. Jag är skeptisk. Jag var
              skeptisk till detta redan när vi diskuterade samma sak under den
              akuta situationen i Irak. Anledningen till att jag var skeptisk
              är att det finns risk att det bidrar till en etnisk rensning.
            </seg>
            <seg n="9aa6a358">
              Om det skulle vara möjligt att etablera det kommer man i andra
              delar av Syrien att säga till företrädare för den minoriteten,
              säg den kristna: Ni har inte rätt att vara här, utan ni ska vara
              där, och köra ut dem. Den kristna minoriteten, för att ta just
              den, är relativt spridd över olika delar av landet. Till det kommer
              andra argument.
            </seg>
            <seg n="32781c54">
              Detta torde fordra, om vi gör tankexperimentet att det kan upprättas,
              att vi militärt går in och säkrar zonen på ett eller annat sätt
              med trupp från EU eller från de länder som de facto måste ställa
              upp. Detta är inte möjligt utan en resolution av Förenta nationernas
              säkerhetsråd. Jag ser begränsade förutsättningar för att en sådan
              ska komma till stånd.
            </seg>
            <seg n="dc2ebc21">
              Det slutliga argumentet är att även om så skulle bli fallet att
              vi skulle etablera zonen, skulle det vara både praktiskt och ännu
              mer moraliskt alldeles omöjligt att säga: Detta är en kristen
              zon, när det kommer någon annan som vill ha skydd. Det kan vara
              en kurd, en sunnit, en alavit eller en drus som också är förföljd.
              Vi skulle inte kunna säga: Tyvärr, detta är inte din zon. Det
              är zonen bara för denna etniska grupp. Då skulle vi bidra till
              något som vi de facto vill förhindra.
            </seg>
            <seg n="691351fa">
              Jag säger detta med stor respekt för de motiv som ligger bakom
              frågeställningen. Det är bra att frågeställningen läggs på bordet
              så att vi intellektuellt, praktiskt och politiskt prövar denna
              väg liksom vi ska pröva varje möjlig väg att hjälpa. Jag tror
              att denna väg, av de skäl som jag anförde, kanske inte är framkomlig.
              Vi ska också pröva alla andra vägar. Men huvudinriktningen får
              bli de punkter som jag angav inledningsvis och som jag tror att
              det finns ett mycket brett stöd för i denna kammare.
            </seg>
          </u>
          <note type="speaker" n="ceb9d2e7">
            Anf. 17 IBRAHIM BAYLAN (S):
          </note>
          <u who="ibrahim_baylan_5ff931" xml:id="i-853dbf9bf792712c-1" n="149c17db">
            <seg n="b1ae5433">
              Fru talman! Utrikesministern är skeptisk till denna typ av tankar.
              Jag måste medge att också jag är det under normala omständigheter.
              Den typen av ingrepp är väldigt långtgående och också väldigt
              krävande, precis som utrikesministern ger uttryck för.
            </seg>
            <seg n="901ac14b">
              Likväl får vi inte på det sätt som vi nu har gjort under ett
              antal år blunda för att det sekteristiska våld och det krig som
              har pågått och fortsatt pågår är en skam för mänskligheten. Att
              det får fortgå även med en del fördömanden och nu också, vilket
              är väldigt positivt, med en resolution från säkerhetsrådet är
              någonting som vi kommer att dömas hårt för i historien om vi inte
              gör allt vad vi kan för att säkra att oskyldiga människor inte
              hamnar emellan.
            </seg>
            <seg n="2aa25e99">
              Anledningen till att jag lyfter upp frågan om en skyddszon är
              att det är allt annat än ett normalt läge. Det tror jag att vi
              alla ändå inser. Därför måste man också diskutera detta. Nej,
              utrikesministern, jag tänker mig inte en zon för kristna, en zon
              för kurder och en zon för den ena och den andra. Jag tänker mig
              ett skyddszon så att alla de civila människorna, oavsett vilken
              minoritet de tillhör, kan få möjlighet att söka skydd.
            </seg>
            <seg n="1c750a04">
              Fortsätter detta och den militära konflikten förvärras menar
              jag att man även måste diskutera sådant som man under normala
              omständigheter är väldigt skeptisk till. Alternativet är att detta
              fortgår med fördömanden och resolutioner men inte någonting som
              görs i praktisk handling.
            </seg>
            <seg n="46978d82">
              Anledningen till att jag lyfter upp detta som exempel – jag skriver
              i interpellationen om kurder, assyrier/syrianer och andra kristna
              grupperingar – är att de i dag hamnar emellan nästan oavsett vem
              som råkar vinna det senaste slaget om Aleppo, Hums eller vad det
              nu råkar vara. Jag vill vara tydlig med att jag inte ser framför
              mig att man går in och skapar skyddade zoner för enskilda etniska
              grupper.
            </seg>
            <seg n="dd0a7b96">
              Vi hoppas alla att förhandlingarna ska leda till en politisk
              och diplomatisk lösning. I det läge de inte går i lås kan vi inte
              bara fortsätta att titta på och allmänt då och då fördöma men
              i praktisk handling ändå låta det fortgå. Det kommer historien
              i så fall att döma oss hårt för.
            </seg>
          </u>
          <note type="speaker" n="ca3919f7">
            Anf. 18 ISMAIL KAMIL (FP):
          </note>
          <u who="ismail_kamil_816485" xml:id="i-4f187d169f91c52a-1" n="bd94d139">
            <seg n="11e8a138">
              Fru talman! Nej, normalt ska man inte säga att det ska vara skyddszoner
              hit eller dit. Men jag tror att det så småningom kan bli fråga
              om att ett visst område måste skyddas internationellt. Jag vill
              ge ett exempel.
            </seg>
            <seg n="88898d03">
              I den norra delen av Syrien i det kurdiska området finns det
              kurder, assyrier/syrianer och även en del araber. I dag finns
              det inte något område i Syrien som är skyddat. Det har man nu
              sett i Humsområdet. Där är det många kristna som har drabbats
              hårt. Man kan se det i Aleppoområdet där en del kristna har blivit
              hårt drabbade men också en del kurder som har tvingats att i stället
              ta sig till Afrinområdet i stället för Aleppo.
            </seg>
            <seg n="fec889d6">
              Den här frågan kan bli aktuell lite senare. Men i förebyggande
              syfte tycker jag inte alls att det är fel att väcka den fråga
              som Ibrahim Baylan tar upp. Skulle det finnas ett skyddat område
              skulle åtminstone de flyende kristna från Humsområdet och kanske
              flyende kurder från en del av Aleppo och Kobaniområdet kunna ta
              sig till det skyddade området.
            </seg>
            <seg n="58e3dc6b">
              Detta är en fråga som kan bli aktuell. I dag finns det inte något
              område där du går fri från att syriskt flyg och pansarfordon kan
              attackera. De mest drabbade är självklart de religiösa minoriteterna
              och de etniska grupperna. Dit hör kurdiska grupper, det kurdiska
              folket, den kristna minoriteten, druser och andra.
            </seg>
            <seg n="cc107501">
              I dag har de inte varit drabbade. Men om vi inte gör någonting
              kommer de att i framtiden bli hårt drabbade. Det är inte alls
              fel att väcka frågan: Kan det finnas möjlighet till ett skyddat
              område för just flyende flyktingar? Det skulle jag välkomna.
            </seg>
          </u>
          <note type="speaker" n="77be3ad9">
            Anf. 19 FREDRIK LUNDH SAMMELI (S):
          </note>
          <u who="fredrik_lundh_sammeli_a3ba70" xml:id="i-68ba164e2b87ec61-2" n="a3a75838">
            <seg n="2604e316">
              Fru talman! Kriget i Syrien är fruktansvärt. I den Unicefrapport
              som kom för ett tag sedan pekar man på att det är jordens djävligaste
              plats att växa upp i och den absolut farligaste för barn. Våldet
              har blivit brutalt grövre mot barn än vad man tidigare har sett.
            </seg>
            <seg n="368c2be2">
              Sverige tar ett jättestort och viktigt ansvar när det gäller
              asylsökande och ger skydd till människor som är på flykt, som
              flyr för sina liv. Ministern lyfter fram i svaret att vi har tagit
              emot närmare 35 000 asylsökande under detta krig. Tillsammans
              med Tyskland är det Sverige som har tagit emot den stora delen
              av dem som har kommit till Europa.
            </seg>
            <seg n="41f5abb3">
              Min fråga är egentligen: Vad kan ministern och regeringen göra,
              och gör, för att trycka på resten av Europa? Sverige ska vara
              ett land som tar ett stort ansvar. Vi ska fortsätta att vara den
              plats som ger skydd för människor som flyr från krig. Men fler
              länder i Europa skulle behöva komma med i den matchen och tydligare
              ta ett ansvar när det handlar om situationen i Syrien.
            </seg>
          </u>
          <note type="speaker" n="18f38858">
            Anf. 20 Utrikesminister CARL BILDT (M):
          </note>
          <u who="unknown" xml:id="i-4d78debfa907a0c7-6" n="4c216482">
            <seg n="83bc5f9f">
              Fru talman! Om det senare kan jag bara självfallet hålla med.
              Samtidigt måste jag påpeka att så enkelt är det inte. När flyktingarna
              kommer till Europa, innanför den europeiska gränsen, är det de
              själva som väljer vart de ska åka. Då väljer de att åka till Sverige
              och Tyskland och något annat land. I huvudsak är det Sverige först,
              Tyskland sedan och sedan praktiskt taget inget.
            </seg>
            <seg n="e0b42fef">
              Den princip vi har är att de har rätten att söka sig vart de
              vill. Det finns extrema omständigheter som gör att man kan upphäva
              denna princip, och vi argumenterar i den europeiska unionen för
              att det ska bli en bättre bördefördelning. Men det är lättare
              att säga än att åstadkomma det. Jag vill bara säga det utan att
              ha någon invändning vad gäller strävan.
            </seg>
            <seg n="9d8fc60c">
              Jag har heller absolut ingen invändning när det gäller att ställa
              frågan om skyddszoner, tvärtom. Jag tycker att det är viktigt
              att varje möjlighet prövas. Det är en desperat situation, så allting
              måste prövas. Men just nu är vi i den situationen att den förutsättning
              som har funnits är att de facto ha skyddszonerna, om vi nu använder
              det uttrycket, på andra sidan gränserna. Skyddszonerna finns i
              Jordanien, i Irak och i Turkiet. Dess värre finns de också i Libanon,
              med cirka en miljon människor utspridda över hela det landet.
            </seg>
            <seg n="ea7570a5">
              Skulle vi gå in militärt i Syrien för att skydda vissa områden?
              Ja, det kräver till att börja med en resolution av säkerhetsrådet.
              Mot bakgrund av de svårigheter vi hade med framför allt Ryssland,
              för att vara mycket explicit, men för all del även med Kina, för
              att få till stånd resolution 2139 är jag inte påfallande optimistisk
              på den punkten. Till detta kommer att det därefter handlar om
              att få länder att gå in i en kapitel 7-operation, det vill säga
              aktiva militära operationer inne i Syrien, för att freda vissa
              områden.
            </seg>
            <seg n="90d5de07">
              Jag tror inte att de möjligheterna finns för dagen, men jag tror
              i alla fall att det är viktigt att vi håller diskussionen levande.
              Det har i den internationella debatten förekommit en tanke om
              det som kallas humanitära korridorer, som är en variant av detta
              och som mer har handlat om att få humanitärt tillträde till olika
              delar av Syrien där detta har varit svårt. Även det har visat
              sig vara förenat med betydande komplikationer.
            </seg>
            <seg n="a577c0be">
              Det bör väl sägas att de humanitära organisationer – FN-systemets
              humanitära delar och de frivilliga organisationerna, Röda Korset
              och andra – som vi rätt mycket replierar på och som har vissa
              förutsättningar att nå in i Syrien, till människor som är långt
              borta från några zoner som vi inte ens skulle komma i närheten
              av att kunna etablera, är mycket skeptiska mot den typen av tankar.
              De tror att det bara skulle förvärra de svårigheter som de har
              med tillträde till andra delar av Syrien. Vi ska inte glömma att
              sådana här zoner med nödvändighet skulle bli mycket gränsnära
              områden. Hums är ett område som vi med all säkerhet inte skulle
              ha någon möjlighet att nå, även om de andra svårigheter som jag
              har refererat skulle gå att övervinna.
            </seg>
            <seg n="3da60a04">
              Jag säger detta med både ödmjukhet inför frågeställningen och
              med respekt för interpellanten och andra debattörer därför att
              det är viktigt att i ett sådant här desperat läge pröva varje
              möjlighet att nå fram med hjälpen till människorna. Vi ska vara
              stolta över att vi tar emot 35 000, men det är dess värre en rännil
              i förhållande till det enorma mänskliga lidandet i Syrien och
              i regionen i dess helhet.
            </seg>
          </u>
          <note type="speaker" n="a6178778">
            Anf. 21 IBRAHIM BAYLAN (S):
          </note>
          <u who="ibrahim_baylan_5ff931" xml:id="i-853dbf9bf792712c-2" n="149c17db">
            <seg n="9e5a0116">
              Fru talman! Tack, utrikesministern! Jag tycker efter det senaste
              inlägget att det ändå finns en öppning, inte när det gäller själva
              grundtanken, för det är precis som utrikesministern säger ingen
              lätt sak. Under normala omständigheter skulle inte diskussionen
              vara adekvat att lyfta, men vi är allt annat än i ett normalt
              läge. Frågan är – om inte detta skulle utmynna i det som vi alla
              hoppas på, en politisk och diplomatisk lösning – om man då i FN
              och Europeiska unionen ska lyfta den här typen av frågor.
            </seg>
            <seg n="3b8415f9">
              Ingen av oss kunde väl förutse att fredliga krav på det som vi
              i stora delar av västvärlden tar för givet – demokrati och mänskliga
              rättigheter – skulle utmynna i ett sekteristiskt våld där grannar
              ställs mot varandra och där grupper som tidigare levt sida vid
              sida i dag står med vapen mot varandra. Redan i dag har vi dödstal
              på en nivå som är helt horribel.
            </seg>
            <seg n="c1c2a087">
              Jag hoppas, utrikesministern, att vi kan fortsätta hålla diskussionen
              levande och stödja, som utrikesministern ger uttryck för, förhandlingslösningar,
              att vi kan vara öppna och fortsatt vara ett land som är generöst
              med att hjälpa människor på flykt. Jag hoppas att vi kan hålla
              frågan öppen om att på plats hjälpa grupper som i dag lätt hamnar
              emellan, etniska och religiösa minoriteter, och att vi kan tänka
              oss lösningar som under normala omständigheter över huvud taget
              inte skulle bli aktuella.
            </seg>
            <seg n="5d0be432">
              Tack för interpellationsdebatten, utrikesministern!
            </seg>
          </u>
          <note type="speaker" n="874e0359">
            Anf. 22 FREDRIK LUNDH SAMMELI (S):
          </note>
          <u who="fredrik_lundh_sammeli_a3ba70" xml:id="i-68ba164e2b87ec61-3" n="a3a75838">
            <seg n="3fc042b1">
              Fru talman! Som interpellanten framhåller finns det ofantliga
              mängder med rapporter och kunskap om det fasansfulla som för tillfället
              sker i Syrien. Det är en miljon barn som bedöms vara fast i områden
              och som inte nås av humanitär hjälp. Av över en miljon barn som
              är på flykt är mer än hälften under fem år. I slutet av januari
              släppte FN sin rapport som lyfter fram det fasansfulla med nya
              krigsmetoder i form av sextortyr på barn.
            </seg>
            <seg n="f0dcb78f">
              Allt detta leder till slutsatsen att vi behöver göra allt vi
              kan för att hantera situationen och mildra lidandet i Syrien.
              Men vi behöver också ta ansvar som omvärld. Här gör Sverige ett
              bra arbete. Jag är jätteglad att vi är ett land som har den tydliga
              inställningen att asylrätten är en mänsklig rättighet; man ska
              få sin sak prövad. Tillsammans med Tyskland gör vi skillnad för
              människor som kommer hit.
            </seg>
            <seg n="4bb469fe">
              Jag saknar dock fortfarande svaret på frågan vad utrikesministern
              gör för att ligga på övriga länder i Europa att ta ett större
              ansvar än vad de gör i dag så att vi gemensamt kan göra än större
              skillnad.
            </seg>
          </u>
          <note type="speaker" n="d63e50d5">
            Anf. 23 Utrikesminister CARL BILDT (M):
          </note>
          <u who="unknown" xml:id="i-4d78debfa907a0c7-7" n="4c216482">
            <seg n="691b43b0">
              Fru talman! I den senare frågan handlar det snarare om att uppmuntra
              dem som kommer till Europa att söka sig till också andra länder.
              Det är deras val som styr uppehållsort i väldigt stor utsträckning.
            </seg>
            <seg n="f7a670a5">
              Låt mig tillägga till vad som sades om barn att det som inträffar
              och som vi ofta glömmer bort är att tusentals barn föds i flyktingläger
              i andra länder. Det ställer helt nya krav på flyktingläger, och
              det tänker vi inte på. Dessa barn föds med en osäker framtid.
              Det är klart att omständigheterna i flyktingläger för nyfödda
              barn är mycket besvärliga, också de.
            </seg>
            <seg n="5a89fd19">
              Alla dessa aspekter på ett krig som har pågått så länge som detta
              är förfärliga i varje tänkbar del.
            </seg>
            <seg n="9be7c37d">
              Det är en bred enighet i denna debatt. Det har vi alla förväntat
              oss, och det är så det ska vara. Det är en situation där vi alla
              måste pröva varje tänkbar möjlighet att hjälpa till. Ingen möjlighet
              får lämnas utan att prövas. Det innebär inte att varje möjlighet
              är möjlig eller ens att varje möjlighet är lämplig. Men vi måste
              aktivt pröva varje möjlighet som vi, och därmed det internationella
              samfundet, kan använda oss av för att föra detta framåt.
            </seg>
            <seg n="a6d8dba5">
              Det handlar om det som vi själva kan göra. Det kan vara flyktingmottagande,
              men framför allt är 1,1 miljarder kronor en enorm humanitär satsning
              som vi från svensk sida har gjort.
            </seg>
            <seg n="31b9eb1f">
              Det handlar om diskussionerna inom Europeiska unionen, där man
              kommer att diskutera detta igen på fredag och lördag när Europeiska
              unionens utrikesministrar samlas i Aten för att diskutera de utmaningar
              som vi står inför.
            </seg>
            <seg n="2be05164">
              Det handlar också om FN-systemet, att försöka att få säkerhetsrådet
              att agera, att ge ett stöd till Lakhdar Brahimi och ge ett konkret
              stöd i det mycket svåra arbete som nu utförs av Förenta nationernas
              och andras stora internationella humanitära hjälpinsatser.
            </seg>
            <seg n="32763e80">
              Det stöd som vi gemensamt kan ge till dessa insatser tror jag
              betyder mycket för de människor som utför arbetet ute i verkligheten.
            </seg>
          </u>
          <note n="a7442b7c">
            Överläggningen var härmed avslutad.
          </note>
          <note n="afc158e5">
            9 § Svar på interpellation 2013/14:371 om avregleringen av bilbesiktningen
          </note>
          <note type="speaker" n="8ee1a04e">
            Anf. 24 Statsrådet CATHARINA ELMSÄTER-SVÄRD (M):
          </note>
          <u who="unknown" xml:id="i-4d78debfa907a0c7-8" n="4c216482">
            <seg n="1488eec3">
              Fru talman! Patrik Björck har frågat finansmarknadsminister Peter
              Norman om resultatet av avregleringen blev det som regeringen
              syftade till med sitt beslut, och om han avser att ta initiativ
              till att rätta till de problem som många bilägare upplever. Arbetet
              inom regeringen är så fördelat att det är jag som ska svara på
              interpellationen.
            </seg>
            <seg n="5a0c91d5">
              Resultatet av riksdagens beslut att omreglera fordonsbesiktningen
              blev det som regeringens förslag syftade till, även om det tar
              tid för en ny marknad och nya aktörer att etablera sig. Före omregleringen
              var Sverige det enda landet i unionen som bedrev fordonsbesiktning
              i statligt monopol. Omregleringen innebär att den här verksamheten
              har anpassats till den svenska huvudregeln för provning och kontroll.
              Huvudregeln innebär att oberoende och självständiga organ utför
              kontroll i konkurrens.
            </seg>
            <seg n="abfd4427">
              Omregleringen har också förtydligat rollfördelningen mellan myndighet
              och utförare genom att klargöra vad som är statliga åtaganden
              i form av myndighetsuppgifter, det vill säga regelgivning och
              tillsyn. Priset på en kontrollbesiktning styrs helt av marknaden.
              Swedac ackrediterar besiktningsorgan och utför sedan löpande kontroll
              av den tekniska kompetensen och utrustningen i verksamheten. Den
              regelgivande myndigheten Transportstyrelsen följer också aktivt
              omregleringen för att ha beredskap att vidta lämpliga åtgärder
              i de fall det behövs.
            </seg>
            <seg n="79b1f427">
              Enligt lag ska Transportstyrelsen följa upp att besiktningsverksamheten
              fungerar väl med avseende på trafiksäkerhet, miljö, prisutveckling,
              teknikutveckling och tillgänglighet. Uppgifter från Transportstyrelsen
              visar också att marknaden för fordonsbesiktning fortsätter att
              utvecklas såväl avseende antalet aktörer som antalet besiktningsstationer.
            </seg>
            <seg n="71fe2b1e">
              Totalt finns drygt 300 besiktningsstationer för lätta fordon
              i Sverige, vilket ska jämföras med ca 190 stationer vid omregleringen
              halvårsskiftet 2010. Listpriset för en kontrollbesiktning av personbil
              varierar nu mellan 300 och 600 kronor. Myndigheten konstaterar
              att de företag som har trätt in på marknaden håller en likvärdig
              kvalitet på sina besiktningar jämfört med AB Svensk Bilprovning
              och har inte lämnat några förslag till åtgärder.
            </seg>
          </u>
          <note type="speaker" n="d2cdcdc6">
            Anf. 25 PATRIK BJÖRCK (S):
          </note>
          <u who="patrik_bjorck_a4bbfc" xml:id="i-9ea09a31ef4cf0aa-0" n="cfe9facf">
            <seg n="df4d7dc9">
              Fru talman! Tack, ministern, för svaret! Avregleringen av bilbesiktningen
              har ju inte varit helt enkel att förstå, måste jag erkänna. Det
              har nog inte heller varit helt enkelt att genomföra den. Regeringen
              valde dock att genomföra avregleringen, trots att regeringens
              egen utredning pekade på att nyttan med en sådan var minst sagt
              diskutabel. Risker som det pekades på var bland annat högre kostnader
              för bilisterna och kvalitetsproblem.
            </seg>
            <seg n="e19bc6de">
              När avregleringen trots allt drevs igenom visade det sig att
              marknadens intresse var svalt. För att få in privata ägare tvingades
              man mer eller mindre skänka bort delar av bilprovningen. Och,
              fru talman, det var en ideologiskt genomdriven avreglering där
              skattebetalarnas tillgångar såldes billigt för att lösa ett problem
              som kanske inte ens fanns. Nu kommer det klagomål, och de går
              ut på att priserna har blivit högre och att bilägarna har fått
              det krångligare med bilbesiktningen.
            </seg>
            <seg n="e126d9e8">
              Då kan man fundera över hur vi kunde hamna i den här situationen.
              Redan från början fanns det exempel på mindre lyckosamma resultat.
              Bland annat har Danmark och Finland genomfört avregleringar, och
              där fanns det erfarenheter att hämta.
            </seg>
            <seg n="ab259a2c">
              I Danmark resulterade detta i att man visserligen fick ett ökat
              antal stationer på kort tid. Det var många som ville komma in
              på marknaden, men regleringen var så dålig att resultatet blev
              dåligt. Priserna föll, lönsamheten i branschen är dålig och kvaliteten
              har blivit sämre.
            </seg>
            <seg n="e1f63e24">
              I Finland hade man en något annorlunda utveckling. Där var det
              lite svårare att få in aktörer på marknaden. Resultatet blev då
              att det inte var så många aktörer som kom in. Det var bara ett
              fåtal när man kontrollerade detta. Det finns en rapport som hänvisar
              till händelser från 2013, och då hade man visserligen väldigt
              god lönsamhet bland de få företag som kom in på marknaden. Men
              resultatet var egentligen bara att man hade bytt ett statligt
              monopol mot ett av riskkapital ägt oligopol. Där hade priset fått
              betalas av de finska bilisterna. Genomsnittet för en besiktning
              i Finland ligger på närmare 700 svenska kronor. Det var de resultat
              som man kunde se innan vi genomförde avregleringen.
            </seg>
            <seg n="e90873f4">
              De frågor som man skulle kunna ställa sig är om priset för bilprovningen
              i Sverige stiger – visserligen från en ganska låg nivå – kan man
              argumentera så, att det får väl de svenska bilägarna tåla. Frågan
              som återkommer är ju: Varför? Om trafiksäkerheten i Sverige skulle
              bli lite lägre från en hög nivå skulle det väl inte vara någon
              katastrof för trafiksäkerheten, kan man naturligtvis argumentera.
              Men frågan som omedelbart uppstår är: Varför? Det är kanske inte
              hela världen om rättssäkerheten vid bilprovningen skulle minska.
              Men återigen blir frågan: Varför?
            </seg>
            <seg n="615ea9a8">
              När man har besiktigat sin bil, fru talman, och fått anmärkningar
              på den åtgärdar man dem förhoppningsvis omedelbart. Men när det
              gäller det svenska systemet med bilprovningen, om det nu inte
              var så att bilprovningen var underkänd, att det inte fanns stora
              problem, varför genomför man då detta över huvud taget?
            </seg>
            <seg n="c10fede1">
              Fru talman! Jag tycker inte att jag har fått några svar på mina
              frågor av ministern i dag. Det handlar om motivet. Man kan självklart
              argumentera för att det inte är några större problem om det blir
              lite dyrare och lite sämre. Men det finns ju inget motiv till
              att man skulle behöva stå ut med det. Den frågan hänger fortfarande
              i luften, och jag skulle vilja ha svar på den.
            </seg>
          </u>
          <note type="speaker" n="ada6392b">
            Anf. 26 HILLEVI LARSSON (S):
          </note>
          <u who="hillevi_larsson_81d8b4" xml:id="i-a38db0f06f42f6c7-0" n="f90c6e03">
            <seg n="4a5fdbc0">
              Fru talman! Före avregleringen hade vi den billigaste bilprovningen
              i Europa, med mycket hög kvalitet. Jag undrar också varför. Det
              finns väl ingen anledning att rota i något som fungerar.
            </seg>
            <seg n="d7c19aa3">
              Transportstyrelsen har ju analyserat vad som har hänt. Det har
              inte gått jättelång tid, men man har ändå kunnat se vissa effekter.
              Det har inte blivit prissänkningar, som var ett argument, snarare
              tvärtom. Både Opus Bilprovning och Svensk Bilprovning har höjt
              priserna.
            </seg>
            <seg n="2246e30e">
              Visserligen har det blivit fler stationer där man kan besiktiga
              sin bil, men tendensen är densamma som vid avregleringen av apoteken.
              Det är framför allt i större städer som antalet växer. I Norrlands
              inland är det i princip bara en station per kommun, så man kan
              tydligt se att glesbygden inte har någon fördel av detta system.
            </seg>
            <seg n="60cf20a5">
              De privata som etablerar sig har såklart ett vinstintresse, och
              det blir svårt att hålla priserna nere när man vill ha ett överskott
              i verksamheten.
            </seg>
            <seg n="376daae1">
              Transportstyrelsen har också tittat på hur bilägarna upplever
              det nya systemet. Många upplever det som krångligare än tidigare.
              Ett av de största problemen är att man inte längre får information
              när det är dags att besiktiga bilen, och det kan leda till förvirring
              för bilägaren. En del kanske inte har uppfattat att de själva
              ska hitta ett datum utan väntar på kallelsen, och det kan vara
              lite svårt att hålla reda på det. Det riskerar att gå ut över
              bilägare, som då bryter mot reglerna, men i förlängningen också
              över trafiksäkerheten, som är grundsyftet med hela besiktningen.
              Jag tycker att det är ett allvarligt problem.
            </seg>
            <seg n="3df7cf84">
              Det har också rapporterats att bilägare som ska boka upplever
              att det är svårt att välja mellan de olika företagen och svårt
              att boka tid. Det har till och med förekommit att man måste påbörja
              en bokning av besiktning för att se priset.
            </seg>
            <seg n="9b58a189">
              Mot bakgrund av detta borde man göra någonting åt de problem
              som vi redan kan se på området. Jag frågar mig såklart varför.
              Men det är redan gjort, och det verkar inte som att regeringen
              har någon ambition att återreglera.
            </seg>
            <seg n="fa2f331a">
              Då har vi att ta ställning till de problem som har dykt upp.
              Hur garanterar man glesbygden en bra bilprovning trots att det
              är vinstintresset som numera styr i större utsträckning? På samma
              sätt som med apoteken är det här en säkerhetsfråga, där bilägare
              även i glesbygden har rätt att inom rimliga avstånd och med rimlig
              kvalitet få tillgång till besiktning. Ju färre företag det finns
              och ju längre man måste åka, desto sämre upplevs det av bilägarna.
            </seg>
            <seg n="bc28d3fa">
              Jag hoppas att regeringen tar till sig de problem som Transportstyrelsen
              själv har sett. När det gäller prisutvecklingen hoppas jag att
              det inte kommer att fortsätta på detta sätt med ytterligare prishöjningar.
              Den undersökning McKinsey gjorde på regeringens uppdrag inför
              genomförandet visade just på risken för prishöjningar. Många vet
              inte ens om att det är fri prissättning, så risken är att man
              inte jämför priser tillräckligt mycket och att man då får en saftig
              nota, och därmed upplevelsen av ett krångligt system.
            </seg>
            <seg n="c5e3a680">
              Man måste ändå ta fasta på att det är försämringar som människor
              upplever med det nya systemet.
            </seg>
          </u>
          <note type="speaker" n="0e707ee8">
            Anf. 27 FINN BENGTSSON (M):
          </note>
          <u who="finn_bengtsson_813f74" xml:id="i-fea5522bf3a3d578-0" n="d13462f8">
            <seg n="1cdb6dda">
              Fru talman! Tack, interpellanten, för en intressant interpellation!
              Den väcker en del djupt ideologiska frågor, precis som interpellanten
              Patrik Björck skriver: en ideologiskt driven avreglering. Det
              är ofta ett skällsord, fru talman, som man hör från Socialdemokraterna
              och vänsterfolk.
            </seg>
            <seg n="81e92a42">
              Motfrågan är naturligtvis: Är det någon idé att ha en ideologiskt
              driven monopolisering av verksamhet som klarar sig alldeles utmärkt
              utan att vara styrd av ett enda, konkurrensbefriat företag där
              kvalitet och även prisbilden oftast förändras till det sämre?
              Det tror jag inte.
            </seg>
            <seg n="7ac54e95">
              Jag får också passa på att tacka ministern för ett fullödigt
              svar, där det framgår att det finns en väldigt stor skillnad i
              beskrivning av verkligheten. En utveckling där vi har fått mer
              än 50 procent fler tillfällen till besiktning av lätta fordon
              kan väl knappast vara en försämring. På samma sätt beskrivs en
              prisbildsutveckling, som Transportstyrelsen har koll på, som verkar
              helt rimlig.
            </seg>
            <seg n="e97c8ec1">
              Låt mig, fru talman, kort beskriva detta själv. Jag är 58 år
              gammal, och jag har haft bil ganska länge eftersom jag fick körkort
              när jag var 18 år. Jag har besiktigat min bil regelbundet under
              åren. Jag känner inte igen mig i den beskrivning som interpellanten
              gör av att allt har blivit sämre och att det har blivit dyrare.
            </seg>
            <seg n="6ed57ff9">
              Senast fick jag faktiskt möjlighet att inom en kvart åka ned
              och besiktiga bilen hos en konkurrerande ensamföretagare, som
              dessutom konkurrerar med sänkt pris för sin besiktning när man
              kommer med kort varsel.
            </seg>
            <seg n="d6dd4363">
              Den typen av möjligheter fanns inte i systemet med monopol. När
              vi tidigare hade monopolet för taxiväsendet fick man ofta ringa
              och höra var god dröj.
            </seg>
            <seg n="01f3bb79">
              Man kan fundera lite grann på hur avregleringen av monopol egentligen
              sker. Ofta är det tyvärr mycket lättare att instifta ett monopol,
              för det är en enkel lösning som på ytan förefaller väldigt bekväm.
              Men när man sedan konfronteras med monopolets nackdelar, som konkurrensbristen
              och bristen på vilja att utveckla kund- och kvalitetsmedvetenhet,
              är det i stället långa köer med successiva fördyringar på grund
              av att det läggs påslag på påslag som man inte kan välja bort.
            </seg>
            <seg n="0e7d95a0">
              När vi talar om en marknad där man har full kontroll på att kvaliteten
              finns – jag vill påstå att det är fallet när det gäller bilprovningen,
              eftersom Transportstyrelsen har ett långtgående ansvar just för
              tillsyn och uppföljning – kan vi nämligen vara säkra på att vi
              får en situation där vi i stället kan både välja och välja bort.
            </seg>
            <seg n="7ae093ac">
              Tyvärr är det en svår problematik för socialdemokratin och vänsterfolk
              att över huvud taget tillåta medborgare att själva välja – politiker
              vet ju oftast bäst vad medborgarna ska välja.
            </seg>
            <seg n="5f8257ab">
              Det blir lite slående med en enkel omvärldsanalys. År 1963 tillskapades
              bilprovningen i Sverige, och vi var det enda land i unionen som
              fortfarande efter många år hade kvar en bilprovning i ett monopolväsen,
              med de nackdelar det rimligen har. Andra länder i unionen hade
              väl insett detta, och det skedde en avmonopolisering.
            </seg>
            <seg n="9e875326">
              Motfrågan är naturligtvis: Vill nu Patrik Björck och Socialdemokraterna
              återreglera, som vi hörde Hillevi Larsson säga? Det är en drömtanke
              för många socialdemokrater när det gäller svunna monopol, som
              inte längre har något existensberättigande. Vill man återreglera
              detta?
            </seg>
            <seg n="773aeadd">
              Då kan vi ställa frågan varför andra länder som har lyckats välta
              de konkurrensbegränsande monopolen över ända inte återgår till
              samma ordning. Här är Socialdemokraterna på ett ideologiskt plan
              skyldiga väljarna en betydligt större genomlysning. Vilka andra
              monopol som vi har lyckats avskaffa till förmån för kunder och
              medborgare vill ni återreglera? Den frågan hänger i luften.
            </seg>
            <seg n="dc256d88">
              Men nu är det bilprovningen som är i fokus. Jag kan inte se annat
              än att statsrådets svar är ett fullödigt, uttömmande svar om fördelarna
              med avmonopolisering så här långt.
            </seg>
          </u>
          <note type="speaker" n="b312e8b1">
            Anf. 28 Statsrådet CATHARINA ELMSÄTER-SVÄRD (M):
          </note>
          <u who="unknown" xml:id="i-4d78debfa907a0c7-9" n="4c216482">
            <seg n="62f99735">
              Fru talman! Jag tror att det var ett oerhört bra initiativ som
              år 1963 togs av staten, tillsammans med de olika branschföreträdarna
              inom yrkestrafiken och inte minst försäkringsbolagen, för att
              gemensamt göra skillnad och se till att vi inte har bilar ute
              i trafiken som inte borde vara där, av trafiksäkerhetsskäl, hälsoskäl
              eller dåliga skäl över huvud taget.
            </seg>
            <seg n="74a72c8e">
              Det har satt sig i det svenska medvetandet att vi gärna vill
              ha bra fordon. Många människor tar också ett stort, aktivt ansvar
              för att ha en bra bil. Det är i grunden bra. Jag har haft diskussioner
              med kolleger i övriga Europa om just besiktningen och kan konstatera
              att Sverige ligger långt framme.
            </seg>
            <seg n="fc98e18b">
              Patrik Björck frågade om motivet. Den frågan fanns inte med i
              interpellationen, fru talman, och därför svarade jag inte specifikt
              just på den. Jag svarade på frågorna som fanns i interpellationen.
            </seg>
            <seg n="2136bbee">
              Jag kommer också ihåg hur det var många gånger när jag skulle
              besiktiga bilen. Människor upplevde en irritation på grund av
              att man inte fick tid när man behövde och inte hade så mycket
              att säga till om. Men det funkade ganska bra.
            </seg>
            <seg n="b6a0344f">
              Sverige var det enda land i EU som inte hade gjort en omreglering,
              utan det sköttes av ett statligt monopol. Tanken med att göra
              denna omreglering var att se om det var möjligt för andra, med
              bra kompetens, erfarenhet och vilja att satsa i branschen, att
              bli ackrediterade och utföra denna service.
            </seg>
            <seg n="11bc35ce">
              Det är alldeles riktigt, som Patrik Björck säger, att det gjordes
              en genomlysning innan. Jag tycker att det är bra att man gör det,
              att man tar reda på risker så att man är aktiv om riskerna börjar
              visa sig. Kan det bli prisökningar, kan det bli kvalitetsbrister,
              i synnerhet när vi går från ett sätt att utföra besiktning till
              ett annat sätt, för att inte tappa det som vi har varit bra på?
            </seg>
            <seg n="0777da61">
              Det vi kan konstatera, eftersom det enligt lag är Transportstyrelsen
              som tittar på det här, är att det i viss mån har blivit en prisökning.
              Men vad menar man med prisökning? Den vanliga, gängse besiktningen
              ligger på ungefär samma pris som för ett antal år sedan – det
              skiljer kanske 20 kronor. Det som däremot har tillkommit är möjligheten
              att få drop in-tider och besiktiga på kvällar och helger. Det
              är dyrare, men det har blivit en fantastisk möjlighet för människor
              som annars kanske måste ta ledigt från jobbet och avstå från lön
              – och vi är ju för arbetslinjen i alla dess led.
            </seg>
            <seg n="13991a94">
              När det gäller kvalitetsbrister säger Transportstyrelsen att
              det inte finns några sådana. Det är en sådan del som den har ansvar
              för att kontrollera.
            </seg>
            <seg n="43ab6274">
              Det jag skulle vilja veta mer om – för jag tycker ändå att frågan
              är angelägen – är det Patrik Björck nämner både i sin interpellation
              och här i talarstolen, nämligen klagomålen. Vem är det som klagar?
              Vem är det som har gjort just den sammanställningen?
            </seg>
            <seg n="1f1f63f2">
              Jag får, fru talman, rätt ofta brev till mig som statsråd. Jag
              har knappt fått något, tror jag, under mina fyra år som statsråd
              som har rört just besiktningen. Det säger också någonting om hur
              andan är hos människor. Därför är jag verkligen angelägen att
              få veta vem som har tagit reda på det här, vem som har undersökt
              om det har blivit sämre och vilka som har klagomål. Är det vänner
              och bekanta som Patrik träffar? De kan vara nog så viktiga, men
              jag tycker att det är viktigt att också ta fasta på alla som tycker
              att det har blivit väldigt mycket bättre.
            </seg>
            <seg n="8e1a9d9c">
              Jag tror att det här är någonting som vi får fortsätta att jobba
              med. Staten är fortfarande kvar som en ägare bland många.
            </seg>
          </u>
          <note type="speaker" n="abe39f43">
            Anf. 29 PATRIK BJÖRCK (S):
          </note>
          <u who="patrik_bjorck_a4bbfc" xml:id="i-9ea09a31ef4cf0aa-1" n="cfe9facf">
            <seg n="aee73bab">
              Fru talman! Före avregleringen 2009 gjorde man en undersökning.
              94 procent av bilprovningens kunder var nöjda kunder. Det var
              ett mycket bra resultat. Vi hade hög trafiksäkerhet, vi hade hög
              rättssäkerhet och vi hade låga priser.
            </seg>
            <seg n="397ed22b">
              Det som framförs här som motiv för avregleringen är att tillgängligheten
              inte alltid motsvarade kundernas behov. Det finns dock inget som
              säger att man inte, inom ramen för den bilprovning som fanns 2009,
              skulle ha kunnat tillställa direktiv om att ha en annan tillgänglighet
              om det fanns behov av kvälls- eller helgtider eller någon annan
              möjlighet att serva kunderna och kanske höja kundnöjdhetsindex
              ännu mer. Inget är ju så bra, fru talman, att det inte kan bli
              bättre.
            </seg>
            <seg n="0e7d5fcd">
              Men om någonting är ganska bra eller till och med väldigt bra
              blir man svaret skyldig om man gör en övergripande förändring
              av det, särskilt om den undersökning som man gör innan dess pekar
              på att risken finns att kvaliteten kommer att bli sämre och priset
              högre. Då hamnar vi i vad som driver det här. Jag antyder ju i
              min interpellation att det ser ut att vara mer ideologi än verklighet.
            </seg>
            <seg n="4f86a762">
              För oss socialdemokrater handlar det om pragmatism, alltså att
              man ska ha saker som fungerar. Vi vill varken reglera eller avreglera
              utifrån ideologiska synpunkter, utan vi vill ha en diskussion
              om vad som fungerar bra, vad som kan bli bättre och hur man kan
              få verksamheten att fungera enligt de krav man ställer. Där är
              ministern fortfarande svaret skyldig.
            </seg>
            <seg n="c5e639a8">
              Jag skulle vilja fråga om det jag säger i interpellationen –
              att marknaden inte var riktigt mogen för det här. Det fanns egentligen
              inga krav från bilprovningens kunder att få det privatiserat.
              Det fanns heller ingen stor marknad som stod utanför och ville
              svälja godbiten som regeringen höll fram, utan det hela slutade
              med att regeringen mer eller mindre fick skänka bort bilprovningen
              för att få in privata aktörer på marknaden.
            </seg>
            <seg n="44b012a4">
              Eftersom regeringen gjorde det måste den ha förväntat sig ytterligare
              någonting bra av den satsningen. Men det som skedde var ju att
              den aktör som fick komma in och på oerhört goda ekonomiska villkor
              ta över en del av den gamla bilprovningen omedelbart fick en väldigt
              bra start. Aktiekursen rusade. Man var väldigt nöjd. Man aviserade
              att man ville ha en prissättning med europeiskt perspektiv – man
              ville höja priserna till en 400, 450 kronor. Det är också en av
              anledningarna till att ägarna är så nöjda: De ser att de har den
              utvecklingsmöjligheten.
            </seg>
            <seg n="aefe0cf7">
              Det är klart att bilisterna i någon mening kommer att ställa
              regeringen till svars för det här. Om de inte har fått någonting
              mer än högre priser som går till att höja vinsten i privata företag
              – ägarna av de företagen blir visserligen glada – är det naturligtvis
              om det frågan kommer att ställas.
            </seg>
            <seg n="f4aa0296">
              Ministern frågar vem det är som klagar. Klagomålen som kommer
              nu har att göra med att man är van vid att det fungerar men tycker
              att man inte blir kallad. Man är inte säker på att man lita på
              provningen, och man tycker att priserna börjar stiga. Det är fullständigt
              rimliga synpunkter eftersom de överensstämmer med verkligheten.
            </seg>
            <seg n="492c81a6">
              Det här kommer att förfölja regeringen i framtiden, och vi kommer
              att fortsätta bevaka frågan. Det är prisfrågan och kvalitetsfrågan
              det kommer att dömas på.
            </seg>
          </u>
          <note type="speaker" n="7432e50d">
            Anf. 30 HILLEVI LARSSON (S):
          </note>
          <u who="hillevi_larsson_81d8b4" xml:id="i-a38db0f06f42f6c7-1" n="f90c6e03">
            <seg n="1a555f71">
              Fru talman! Det är Transportstyrelsen som vittnar om att de får
              klagomål från bilägare. De granskar också effekterna av avregleringen,
              så jag tycker att man bör ta fasta på det de framför.
            </seg>
            <seg n="1619f5ac">
              Det är just att det har blivit krångligare. Man får inte längre
              kallelse till besiktning. Man har problem när man ska boka i systemet
              – det är svårt att få överblick över vilka man har att välja mellan.
              Man kan nog alltså ta fasta på att många upplever det här som
              ett problem.
            </seg>
            <seg n="de6d1c72">
              Det har blivit prishöjningar. Det är oroväckande att jämföra
              den europeiska marknaden med den svenska. Sverige var det enda
              land som inte hade avreglerat, men vi hade mycket lägre priser
              – dock inte på bekostnad av kvaliteten. I det finska systemet
              kunde man se när man avreglerade att det blev prisökningar på
              mellan 50 och 100 procent. Vi kan se den tendensen i Sverige nu;
              vi får hoppas att det inte blir lika illa här.
            </seg>
            <seg n="6c98afd6">
              Det som är riktigt oroväckande är det som hände i Finland och
              som man kan se även i andra länder efter avreglering: Det är fler
              bilar som har blivit underkända. Man kan till och med se en ökning
              på 50 procent av antalet underkända bilar. Det kan tyckas vara
              en kvalitetsmarkör, det vill säga att man inte släpper igenom
              bilar som inte är körsäkra. Men det de kom fram till i Finland
              var att det handlade om att man ville att folk skulle komma in
              igen och göra en ny besiktning, för då tjänade man mer pengar.
              Tyvärr fanns det ett incitament att kalla flera gånger.
            </seg>
            <seg n="28975dc8">
              Vi får verkligen vara vaksamma så att det inte händer här i Sverige.
              Hittills kan vi inte se de tendenserna, men vi får ändå ha en
              vaksamhet i och med att det har hänt i andra länder. Det finns
              alltså all anledning, tycker jag, för regeringen att följa det
              här och även att agera för att förbättra det som faktiskt inte
              fungerar.
            </seg>
          </u>
          <note type="speaker" n="8c7fbe70">
            Anf. 31 FINN BENGTSSON (M):
          </note>
          <u who="finn_bengtsson_813f74" xml:id="i-fea5522bf3a3d578-1" n="d13462f8">
            <seg n="19541266">
              Fru talman! En springande punkt i interpellationen är frågan
              som väcks av Patrik Björck själv: När är marknaden mogen? Enligt
              Socialdemokraterna är svaret i princip aldrig.
            </seg>
            <seg n="70613511">
              Enligt oss som företräder en annan åsikt – vi vill skapa nya
              marknader och därmed få in fler idéer på marknaden men samtidigt
              ställa viktig kontrollverksamhet som bland annat bilprovningen
              under regler och tillsyn, och där spelar Transportstyrelsen en
              avgörande roll – är detta att hindra nya aktörer från att komma
              in på marknaden, vilket i sin tur är ett ständigt hot mot jobblinjen
              som prisas så högt i hyllningstalen av Socialdemokraterna själva.
              Det är inte trovärdigt.
            </seg>
            <seg n="6079ef9d">
              Den viktiga frågan är vad bilprovningen är till för. Den är till
              för trafiksäkerheten. 1963 är lite drygt 50 år sedan och halva
              den moderna bilens utvecklingstid. Har det inte hänt någonting
              med kvalitetsutvecklingen på bilsidan på 50 år som gör att även
              det måste tas med i perspektivet på om vi ska ha en gammalmodig
              monopolställning för granskning av säkerheten hos bilarna?
            </seg>
            <seg n="3d3c5576">
              Precis som statsrådet sade: 1963 var det väldigt välbefogat att
              införa en nationell bilbesiktning eftersom bilarna generellt hade
              mycket sämre kvalitet då än de har i dag. Med den kvalitetsutveckling
              som har skett kan man nog släppa på kraven och justera om detta.
              De reglerna och tillsynen av att de efterlevs faller på Transportstyrelsen.
              Men att andra aktörer inte ska tillåtas är gammal och glömd politik
              som backar in i framtiden.
            </seg>
            <seg n="2931e9a8">
              När det gäller avmonopolisering handlar det egentligen om en
              omreglering av marknaden. Precis som statsrådet också sade äger
              staten fortfarande delar av den här verksamheten. Det är ansvarsfullt
              att bryta sönder ett monopol som är förlegat och daterat samtidigt
              som man gör det på ett sådant sätt att man har kontroll över verksamheten.
              Det ska ske på ett rimligt smidigt sätt så att det inte blir en
              oreglerad marknad med en gång.
            </seg>
          </u>
          <note type="speaker" n="4aeaeb1f">
            Anf. 32 Statsrådet CATHARINA ELMSÄTER-SVÄRD (M):
          </note>
          <u who="unknown" xml:id="i-4d78debfa907a0c7-10" n="4c216482">
            <seg n="09a7f738">
              Fru talman! Både Hillevi Larsson och i viss mån Patrik Björck
              har tagit upp att människor skulle uppleva det som krångligare
              att veta när de ska besiktiga sin bil, vart de kan vända sig och
              vilket som är priset. Om det är på det sättet är det naturligtvis
              inte bra. Det är lika viktigt också om det är en monopolverksamhet
              som staten äger. I det här fallet är dock andra aktörer med, och
              här finns det ett eget intresse för den som är aktör, ett besiktningsorgan,
              att vara tydlig gentemot dem som ska komma och låta besiktiga
              sina bilar.
            </seg>
            <seg n="017f0f10">
              Därför kan det vara på sin plats att förklara hur det går till.
              Har man slutat att skicka kallelser eller brev? Nej, det har man
              inte. Tvärtom finns det i dag om möjligt ännu mer information
              för den som är fordonsinnehavare.
            </seg>
            <seg n="715b2caf">
              Besiktningsorganen väljer själva hur de vill kontakta sina kunder.
              De allra flesta skickar någon form av inbjudan, till och med sådana
              där datumen är klara och det finns ett inbetalningskort. Om man
              då betalar före ett visst datum har man bokat sin tid också.
            </seg>
            <seg n="ca17d98f">
              Transportstyrelsen informerar också generellt, via sin hemsida,
              och man erbjuder nu också fordonsägare besiktningsuppgifter via
              sms – ny teknik som man använder på olika sätt för att underlätta
              för fordonsägarna att hålla sig uppdaterade. För säkerhets skull
              finns också Transportstyrelsens information i fordonsskatteutskicken.
            </seg>
            <seg n="4f7d41b3">
              Det är alltså inte så att det har blivit mindre information där
              människor kan ta del av hur de ska göra. Tvärtom har informationen
              utvecklats.
            </seg>
            <seg n="1ff7eb34">
              När det gäller de olika bilbesiktningarna säger Patrik Björck
              att Socialdemokraterna inte ideologiskt är för eller mot det ena
              eller andra, men det låter märkligt, för jag upplever att det
              är precis det som Patrik Björck är. Man menar att det var bra
              på monopolets tid, och nu vill man gå tillbaka till det och ifrågasätter
              omregleringen. Det kan jag ha full respekt för. På samma sätt
              kan man argumentera för att vi i Alliansen gick fram fort och
              avreglerade eller omreglerade inom vissa områden för att vi trodde
              på det som ett verktyg att uppnå bättre konkurrens, vilket i sin
              tur leder till ökad service och bättre utbud – alltså det man
              upplever som prisvärt.
            </seg>
            <seg n="94f1b810">
              När det gäller bilbesiktningen tittar vi på just detta. En av
              de frågor jag fick i interpellationen gällde resultatet av avregleringen
              – blev den som regeringen syftade till? Ja, det har den så här
              långt blivit. Men det är viktigt att fortsatt kontrollera att
              kvaliteten är bestående eller helst bättre och att priserna inte
              rusar i väg, vilket man såg som en riskfaktor. Vi har sett att
              det inte heller har skett. Snarare har man fått en mångfald av
              priser beroende på vilken service som faktiskt ges.
            </seg>
            <seg n="4c711a8d">
              Jag ska ge Patrik Björck rätt i att om vi hade haft en monopolverksamhet
              och målet var att få bättre öppettider hade man kanske kunnat
              uppnå det också. Men nu har det kommit genom ett driv av kunder
              som inte vill behöva ta ledigt från jobbet eller skolan för att
              åka och besiktiga bilen. Jag förstår heller inte vad felet skulle
              vara med att vi nu har ännu fler ställen att besiktiga bilen på
              och att det finns verkstäder som kan släcka tvåor. Det är ytterligare
              ett sätt att öka servicen, så att vi har säkra bilar på våra vägar,
              vilket är själva huvudfokus.
            </seg>
          </u>
          <note type="speaker" n="0db3ee84">
            Anf. 33 PATRIK BJÖRCK (S):
          </note>
          <u who="patrik_bjorck_a4bbfc" xml:id="i-9ea09a31ef4cf0aa-2" n="cfe9facf">
            <seg n="e3520d81">
              Fru talman! Det var alltså två frågor som jag ställde till statsrådet
              Norman och som jag nu har fått svar på från infrastrukturministern.
              Den ena är: Blev resultatet av avregleringen det som regeringen
              syftade till? Svaret på den frågan är alltså enligt infrastrukturministern
              ja. Hon definierar det i sitt svar som att Sverige nu inte längre
              är det enda landet som har monopol. Det har man uppnått, och man
              har nu fått in nya aktörer. Det svaret fick jag i vår första replikomgång.
            </seg>
            <seg n="5db0416e">
              Sedan gick jag vidare och frågade: Men varför? Jag förstår att
              man har uppnått sitt syfte om man definierar det så, men fanns
              det inget annat man var ute efter än att få ett slut på situationen
              där Sverige alltså skulle vara det enda landet som hade fordonsbesiktning
              som statligt monopol? Svaret på detta var ja, men jag fick aldrig
              något svar på min följdfråga: Varför? Om det nu skulle visa sig
              att det här var ett billigt, trafiksäkert och rättssäkert system
              är det fullt rimligt att fråga varför man skulle avreglera det,
              och det har jag inte fått ens en antydan till svar på i dag.
            </seg>
            <seg n="7916471e">
              Min andra fråga var: Avser statsrådet att ta initiativ till att
              rätta till de problem som många bilägare upplever? Där var svaret
              lika tydligt nej. Det är visst bara jag och eventuellt min närmaste
              vänkrets som har konstaterat att priserna blivit högre, att kallelserna
              inte längre kommer och att det är krångligare att ordna bilbesiktningen.
              Det tänker regeringen inte göra något åt, för de problemen finns
              inte.
            </seg>
          </u>
          <note type="speaker" n="5fc662a7">
            Anf. 34 Statsrådet CATHARINA ELMSÄTER-SVÄRD (M):
          </note>
          <u who="unknown" xml:id="i-4d78debfa907a0c7-11" n="4c216482">
            <seg n="d17e6c9d">
              Fru talman! Patrik Björck frågade i sitt första inlägg efter
              motivet – det som han i det senaste inlägget kallar för frågan
              varför. I mitt förra inlägg gick jag tydligt igenom det som skulle
              ha varit motivet.
            </seg>
            <seg n="ed412551">
              Jag och regeringen tror, uppenbarligen till skillnad från Socialdemokraterna
              och Patrik Björck, att just mångfald, konkurrens, möjlighet att
              välja och möjlighet att själv vara med och påverka är oerhört
              viktiga verktyg för att man ska kunna vara pådrivande, få bättre
              service och för att det ska bli prisvärt. Detta står inte i motsatsförhållande
              till trafiksäkerheten, hälsan, miljön eller teknikutvecklingen
              på besiktningen. Sådant har vi en stark och god tradition av i
              Sverige. Här har det gällt hur vi ytterligare kan öka tillgängligheten
              i hela landet, utveckla servicen och få fler att vara engagerade.
            </seg>
            <seg n="4b28a17e">
              Det som Patrik Björck säger att man upplever – man får definieras
              på olika sätt – och som han säger är problem är något som jag
              inte har svarat på, för det är problem jag inte ser på samma sätt.
              Att det skulle vara krångligt med att kallelser inte kommer har
              jag just gått igenom, och det Patrik Björck påstår stämmer faktiskt
              inte. Kallelser skickas ut av dem som är besiktningsorgan. Transportstyrelsen
              har till och med en sms-service, och besiktningsinformation finns
              i fordonsskatteutskicket. Det finns mer information i dag än tidigare.
            </seg>
            <seg n="1ffe76b4">
              När det gäller kvaliteten har Transportstyrelsen ett uppdrag
              att göra översyner. Då har man sett att det inte finns någon skillnad
              i kvalitet. Den har inte blivit sämre.
            </seg>
            <seg n="251ca5b6">
              Jag tycker att det är viktigt att vi fortsätter att följa den
              här frågan. Det är fortsatt viktigt att människor har ett förtroende
              och låter besiktiga sina bilar. Att vi sedan har en mångfald bland
              dem som utför besiktningar tror jag är bra på lång sikt också.
            </seg>
          </u>
          <note n="a7442b7c">
            Överläggningen var härmed avslutad.
          </note>
          <note n="a6c04c1a">
            10 § Svar på interpellation 2013/14:354 om Refit-programmet
          </note>
          <note type="speaker" n="839894d1">
            Anf. 35 Arbetsmarknadsminister ELISABETH SVANTESSON (M):
          </note>
          <u who="elisabeth_svantesson_0136d8" xml:id="i-7a7ab71e4d227cda-0" n="2c6680d9">
            <seg n="cc78eab9">
              Fru talman! Raimo Pärssinen har frågat mig varför regeringen
              stöder Refit-programmet. Raimo Pärssinen har också frågat på vilket
              sätt arbetsmiljölagstiftningen och därmed arbetsmiljöarbetet förbättras
              av Refit-programmet.
            </seg>
            <seg n="77852656">
              Arbetet med att åstadkomma smart lagstiftning är en prioriterad
              fråga på EU-nivå inom ramen för arbetet med att främja hållbar
              tillväxt och sysselsättning. Regeringen välkomnar kommissionens
              arbete med att systematiskt och löpande identifiera och förenkla
              EU-lagstiftningen. Regeringen välkomnar därmed även kommissionens
              Refit-program. Regeringen instämmer i vikten av att arbeta med
              konsekvensutredningar, utvärderingar och samråd med berörda för
              att uppnå en mer ändamålsenlig och effektiv lagstiftning. Detta
              gäller alla politikområden, inklusive arbetsmiljöområdet.
            </seg>
            <seg n="42ffda61">
              Arbetet med att förenkla för företag får dock inte leda till
              en försvagning av arbetsmiljökrav. Det innebär bland annat att
              det är en självklar utgångspunkt för oss att på områden där EU
              kan anta minimidirektiv, vilket är fallet på arbetsrätts- och
              arbetsmiljöområdet, ska medlemsstaterna fortsatt ha rätten att
              anta eller behålla regler som går längre och ger ett bättre skydd
              för arbetstagare än vad som anges i direktivet. Denna rätt regleras
              i EU:s fördrag.
            </seg>
            <seg n="7ffdf302">
              Regeringen har även varit väldigt tydlig med att vi inte accepterar
              generella undantag från lagstiftning för små och medelstora företag.
              Förslag som ger möjligheter till lättnader eller undantag för
              mindre företag måste bedömas och analyseras från fall till fall.
              Arbetstagare i mindre företag ska inte särbehandlas och utsättas
              för större risker än arbetstagare i större företag. Skyddet för
              säkerhet och hälsa ska inte bero på i vilket företag man arbetar.
            </seg>
            <seg n="eea741d5">
              Låt mig avslutningsvis understryka att varje förenklingsförslag
              ska bedömas vart för sig när det väl presenteras. De rättsakter
              som nämns i meddelandet om Refit ska behandlas inom ramen för
              sedvanligt beslutsförfarande.
            </seg>
          </u>
          <note type="speaker" n="685822e4">
            Anf. 36 RAIMO PÄRSSINEN (S):
          </note>
          <u who="raimo_parssinen_d2cb35" xml:id="i-2ce21854594eabaa-0" n="eecf2eec">
            <seg n="e3176194">
              Fru talman! Tack, statsrådet, för svaret! Jag måste börja med
              att tydligt säga något här i kammaren: Jag tror inte på statsrådet.
              Jag ska försöka förklara varför.
            </seg>
            <seg n="cfc5c68c">
              När jag ställde frågan om Refit-programmet handlade det om ett
              arbete som EU-kommissionen dragit i gång ute i Europa – det har
              pågått ett antal år. De som står bakom det hela kallas för Stoibergruppen.
              Det är de som har tagit fram ett Refit-program.
            </seg>
            <seg n="6c07ef0c">
              Nu säger statsrådet Svantesson att hon står bakom Refit-programmet.
              Låt mig då få påminna om, fru talman, att det den första Stoibergruppen
              föreslog och rådgjorde med den borgerliga regeringen om var att
              man skulle skära ned på Arbetsmiljöverkets inspektioner.
            </seg>
            <seg n="cb36b820">
              Det var ett påbud. Man sade att varje medlemsstat borde dra ned
              inspektionerna med minst 20 procent. Jag måste säga att regeringen
              har klarat det med råge, eftersom man skar ned på Arbetsmiljöverket
              kraftigt och fortsätter att göra det.
            </seg>
            <seg n="f53030a9">
              I den här andan, utifrån Stoiber och Refit-programmet, har vi
              nu kommit till den nivå när Arbetsmiljöverket går in med sina
              äskanden till regeringen – det här kan Ismail Kamil bekräfta;
              han sitter i insynsrådet. Man har konstaterat att täckningsgraden
              när det gäller inspektioner fortsätter att minska. Stöd och råd
              till intressenter minskar. Regelarbetet försvåras och försenas.
              Analyskapaciteten minskar. Kommunikationen med intressenter försvåras.
              Man måste alltmer inrikta sig på akutåtgärder i små företag, och
              det finns ingen förebyggande verksamhet. Arbetsmiljöverket blir
              reaktivt.
            </seg>
            <seg n="8a71785d">
              Vad var nästa sak som man kom fram till i denna fantastiska Stoibergrupp?
              Jo, förutom att man skulle minska på inspektionerna skulle man
              minska på regelkrånglet.
            </seg>
            <seg n="362b4a3b">
              Den förra arbetsmiljöstrategin, statsrådet Svantesson, innehöll
              faktiskt ett krav på att man skulle minska arbetsolyckorna med
              minst 25 procent. I den nya arbetsmiljöstrategin, som är på väg
              att arbetas fram, finns inte det här kravet. Man kan fråga sig:
              Varför? Regeringen står bakom Stoiber och Refit-programmet.
            </seg>
            <seg n="6a174cf4">
              Nu föreslår man också att det ska vara skilda regler beroende
              på om det är små eller stora företag. I det tidigare arbetet pratade
              man från EU-kommissionen och Stoiber om att det handlade om mikroföretag.
              Men det har ändrats. Nu handlar det om små och medelstora företag.
              Enligt EU-kommissionens definition är det företag som har färre
              än 250 anställda.
            </seg>
            <seg n="d9e1a7cd">
              Varför ska vi då tro på Elisabeth Svantesson?
            </seg>
            <seg n="e3e24d73">
              När man pratar om regelförenklingar här finns det absolut inga
              konsekvensbeskrivningar för anställda. När man hade samrådet gick
              man ut till 1 000 företag, varav 60 svarade. De ställde upp en
              tio-i-topp-lista på problem och bekymmer när det gäller regelförenkling.
              Där kom man fram till att man skulle ta bort kravet på dokumentation
              eller att man skulle göra en skillnad beroende på företagsstorlek,
              och man skulle införa det som kallas för gold-plating.
            </seg>
            <seg n="1e2bc81e">
              Man har inte haft något samråd alls med arbetstagarnas organisationer
              ute i Europa, som kallas för workers. Nu är frågan: Varför? Men
              vi konstaterar här att regeringen står bakom Refit-gruppen och
              Stoibergruppen. Det är därför, fru talman, jag är misstänksam
              och inte tror på svaret.
            </seg>
          </u>
          <note type="speaker" n="5e3b4dec">
            Anf. 37 HILLEVI LARSSON (S):
          </note>
          <u who="hillevi_larsson_81d8b4" xml:id="i-a38db0f06f42f6c7-2" n="f90c6e03">
            <seg n="e535a5cd">
              Fru talman! Europafacket har reagerat väldigt starkt mot Refit-programmet.
              Även våra fackliga organisationer i Sverige – LO, TCO och Saco
              – har uttryckt sig i hårda ordalag i fråga om vad det här skulle
              kunna innebära. De står totalt enade. Det finns alltså all anledning
              att lyssna på kritiken.
            </seg>
            <seg n="c79c0292">
              Anses företag med 250 anställda vara småföretag? Då kan man undra.
              För det är ju större delen av företagen, i alla fall i Sverige.
              Det är ett fåtal företag som har fler än 250 anställda. Det här
              berör verkligen företagen i hela EU.
            </seg>
            <seg n="3b755912">
              Det som är det tragiska i det här är att det inte var många år
              sedan vi i Sverige fick kritik för att vi hade för få arbetsmiljöinspektörer
              i förhållande till antalet arbetstagare. Vi borde ha fler. Tidigare
              fick Danmark samma kritik. När de märkte att de fick mycket fler
              olyckor och arbetssjukdomar anställde de fler arbetsmiljöinspektörer.
              Tyvärr har inte vi gått den vägen. Vi skulle behöva många fler.
            </seg>
            <seg n="1e180843">
              Det var alltså ett antal år sedan vi fick kritik från EU-kommissionen
              om att vi hade för få. Nu ser vi tyvärr de tongångar i finanskrisens
              spår som går åt andra hållet. Tyvärr lyssnade inte Sverige på
              EU-kommissionen när det var aktuellt med kritik för ett antal
              år sedan. Därför undrar man lite: Var står regeringen i dag? Hur
              kan man säga ja till Refit-programmet, som innebär kraftiga försämringar,
              som samtliga fackliga organisationer påpekar, och samtidigt säga
              att man bryr sig om arbetstagarnas rättigheter?
            </seg>
            <seg n="9545ae54">
              Vi kan nu se att sjukdomarna ökar i det svenska arbetslivet,
              framför allt de psykiska diagnoserna. De arbetsmiljörelaterade
              problemen är stora. Det finns all anledning att tänka på detta
              om man vill att människor ska hålla sig friska och kunna jobba
              fram till pensionen – samtidigt som vi diskuterar en höjning av
              pensionsåldern.
            </seg>
            <seg n="9db86c31">
              I den vevan går man alltså med på det här programmet, som försämrar
              skyddet. Att man kallar regler som handlar om att garantera arbetstagarnas
              säkerhet för byråkrati är ett hån mot arbetstagarna. Det är ett
              hån att man över huvud taget använder sådana begrepp. Jag tycker
              att regeringen borde ta avstånd från detta – att man hänvisar
              till regelförenklingar när det faktiskt går ut över arbetstagare.
              Det handlar om både den psykiska och den fysiska hälsan. I förlängningen
              handlar det om liv eller död – det finns tyvärr arbetsolyckor
              som får dödlig utgång. Och många människor blir invalidiserade.
            </seg>
            <seg n="dabdc653">
              I det här läget hoppas jag att regeringen höjer tonläget, att
              man faktiskt säger nej till Refit-programmet, att man lyssnar
              på de fackliga organisationerna och att man drar lärdom av de
              senaste årens utveckling i Sverige, där arbetstagarnas skydd har
              blivit sämre. Det handlar om att vi förstärker skyddet här hemma
              i Sverige men att vi även visar solidaritet med arbetstagarna
              i Europa.
            </seg>
            <seg n="5d003453">
              Det här kan dessutom få konsekvenser för svenskt arbetsliv. Har
              man väl godkänt detta är risken att det inte blir minimiavtal.
              Tänk om det inte blir det! Tänk om vi inte kan ha bättre skydd!
            </seg>
            <seg n="4156c211">
              Jag instämmer i Raimo Pärssinens tvivel på regeringen. Varför
              lyssnade man inte när EU-kommissionen för ett par år sedan krävde
              fler arbetsmiljöinspektörer? Det känns lite som att regeringen
              gömmer sig bakom det här direktivet för att kunna försämra villkoren
              och hänvisa till det. Jag tycker att det är viktigt att man står
              för vad man tycker i de här frågorna. Och det borde vara regeringens
              linje att vi ska förstärka skyddet, inte försvaga det.
            </seg>
          </u>
          <note type="speaker" n="6bd5a4ba">
            Anf. 38 ISMAIL KAMIL (FP):
          </note>
          <u who="ismail_kamil_816485" xml:id="i-4f187d169f91c52a-2" n="bd94d139">
            <seg n="970a7fe3">
              Fru talman! Det stämmer. Jag sitter tillsammans med Raimo i insynsrådet.
              Men där har vi olika syn. Jag tycker inte att den svenska alliansregeringen
              och arbetsmarknadsministern på något sätt har gett vika när det
              gäller de villkor vi har och de krav vi ställer på företag när
              det gäller arbetsmiljöfrågor. Det är snarare tvärtom.
            </seg>
            <seg n="b5309ec3">
              När det gäller resonemanget om antalet inspektörer, som har minskat,
              vill jag säga något. Om man gör den här kopplingen skulle antalet
              dödsolyckor ha ökat. Under senare år har antalet dödsolyckor minskat.
              För mig finns det inte en koppling mellan ett stort antal inspektörer
              och dödsolyckor och sjukdomar som är relaterade till jobb.
            </seg>
            <seg n="f8654362">
              Med detta sagt menar jag absolut inte att man inte ska ta de
              signaler som kommer från insynsrådet och Arbetsmiljöverket på
              allvar. Självklart ska man ta mobbning, socioekonomiska problem
              eller att en och annan far illa på grund av arbetsmiljön på allvar.
              Det är inte bra för företagen eller för arbetstagarna. Vi ska
              utgå från om de resurser vi ger gör nytta eller inte i arbetsmiljön.
            </seg>
            <seg n="7f169427">
              Raimo Pärssinen och Socialdemokraterna svartmålar och gör gällande
              att allt har blivit sämre. Sverige är fortfarande ledande i fråga
              om arbetsmiljön i Europa. Varken jag eller alliansregeringen vill
              att man ska luta sig tillbaka och säga att allt är frid och fröjd.
              Tvärtom! Flera åtgärder har vidtagits som stärker arbetsmiljön
              på arbetsplatserna. Till exempel har sanktionsavgifterna skärpts,
              och man har gjort klart att arbetsgivarna, företagen, har det
              absolut största ansvaret.
            </seg>
            <seg n="c5f2f0c7">
              Bra arbetsmiljö är bra för tillväxten i Sverige, för verksamheten,
              för företagaren och inte minst för hälsan hos de anställda. Man
              ska inte göra det lätt för sig och säga att regeringen har försvagat
              reglerna. Precis som arbetsmarknadsministern säger innebär förenklingarna
              inte att alliansregeringen har tummat på arbetsmiljöregler eller
              arbetsmiljölagar. Däremot är det självklart att där det finns
              krångel måste regelverket förenklas.
            </seg>
            <seg n="f3908500">
              Vi talar här om två isolerade saker, annars jämför vi äpplen
              och päron. Det är vad jag tycker att Raimo gjorde. Ni gör en stor
              grej av att hela tiden gå tillbaka till antalet inspektörer. Min
              vän! Det är inte antalet inspektörer som är viktigast utan vad
              inspektörerna gör för nytta. Både du och jag har i insynsrådet
              fått bekräftat att det är möjligt att samordna till exempel två
              inspektioner i norra Helsingfors i stället för att anlända dit
              kl. 10 och sedan komma tillbaka på eftermiddagen för att skriva
              en rapport.
            </seg>
            <seg n="b3348275">
              Många gånger är effektiviseringar till mer nytta, och resurserna
              som vi lägger på företagen och arbetsmiljön måste göra nytta.
              Därför avfärdar jag påståendet att det har blivit sämre under
              alliansregeringen.
            </seg>
          </u>
          <note type="speaker" n="bd330f75">
            Anf. 39 Arbetsmarknadsminister ELISABETH SVANTESSON (M):
          </note>
          <u who="elisabeth_svantesson_0136d8" xml:id="i-7a7ab71e4d227cda-1" n="2c6680d9">
            <seg n="065fb344">
              Fru talman! Regeringens mål är att alla som arbetar ska ha en
              god arbetsmiljö. Det är vägledande även i vår syn på regelförenkling.
              Refit-programmet handlar om att minska bördor för företag inom
              EU. Syftet är att identifiera ineffektiva vanor och ineffektiva
              åtgärder som har vidtagits till följd av olika initiativ från
              EU.
            </seg>
            <seg n="ed3457db">
              Regeringen har gjort klart att vi inte kommer att acceptera försämringar
              vad gäller arbetsmiljö eller arbetstagarskydd i Sverige till följd
              av regelförenklingsarbetet. Vi kommer att fortsätta att ha ett
              starkt skydd även i framtiden.
            </seg>
            <seg n="bc64fb5f">
              Vi accepterar heller inte generella undantag för små företag.
              I stället bör principen när regler utformas vara att alltid tänka
              småskaligt först. Om en lagstiftning är enkel att följa för ett
              litet företag är det också enkelt för ett stort, men det förhåller
              sig inte alltid tvärtom.
            </seg>
            <seg n="5c7ce74e">
              Ibland kan också små företag få en oproportionerligt stor börda
              i förhållande till den nytta som ett visst regelverk medför. Då
              kan man diskutera om de ska undantas från vissa regler. Men sådana
              förslag måste bedömas och analyseras noga från fall till fall.
            </seg>
            <seg n="db6493fc">
              Jag tror att det råder en hel del missuppfattningar i frågan.
              Att säga ja till Refit-programmet är inte samma sak som att säga
              nej till något direktiv eller förslag på arbetsmiljöområdet. Det
              innebär bara att vi är positiva till den övergripande inriktningen
              på arbetet med att minska onödiga bördor för företag. När sedan
              konkreta förslag kommer att läggas fram kommer vi att ta ställning
              till dem i vanlig ordning. Då är vår bestämda uppfattning att
              regelförenkling inte får ske på bekostnad av en försämrad arbetsmiljö.
            </seg>
          </u>
          <note type="speaker" n="25adb932">
            Anf. 40 RAIMO PÄRSSINEN (S):
          </note>
          <u who="raimo_parssinen_d2cb35" xml:id="i-2ce21854594eabaa-1" n="eecf2eec">
            <seg n="7698cac1">
              Fru talman! Jag måste konstatera att det inte kan vara lätt att
              vara liberal. Här sitter vi i insynsrådet och har precis dragit
              slutsatser om de konsekvenser som Arbetsmiljöverket har tagit
              upp. Då står Ismail Kamil från Folkpartiet och säger att det inte
              har blivit sämre. Det är fantastiskt! Låt oss göra denna analys
              vid nästa möte i insynsrådet och höra att det inte har blivit
              sämre. Arbetsmiljöverket skriver just precis så. Gör de inte det?
              Ska vi jämföra texterna? Fantastiskt!
            </seg>
            <seg n="52bd4cd2">
              Fru talman! Nu står statsrådet Svantesson här och säger att det
              inte kommer att bli några förändringar och att regeringen, Ismail
              Kamil och hela Folkpartiet arbetar för bättre arbetsmiljö. Men
              varför drog man in pengarna till utbildningen av skyddsombud?
              Var det för att stärka arbetsmiljön? Varför lade man ned Arbetslivsinstitutet?
              Var det för att stärka arbetsmiljön? Varför säger man nej till
              belastningsdirektivet i Europa? Varför säger man nej till direktivet
              om karcinogener, fru talman? Varje år dör 100 000 europeiska arbetstagare
              av arbetsrelaterade cancersjukdomar. Varför säger man nej till
              det direktivet? På vilket sätt förbättras arbetsmiljöarbetet av
              Refit-programmet när det gäller de 60 punkter som Stoibergruppen
              har lagt fram?
            </seg>
            <seg n="d30202f7">
              Jag får inget svar på mina frågor. Svaret blir i stället att
              här inte ska bli sämre. Men på vilket sätt blir det bättre? Om
              vi tittar på alla punkter som har genomförts när det gäller arbetsmiljön
              har det inte blivit några förbättringar. Ni har gått baklänges.
              Trots era vackra ord går ni baklänges. År 2017 kommer Arbetsmiljöverket
              att ha 200 inspektörer. Det handlar inte om antalet inspektörer,
              säger Ismail Kamil. Men vad handlar det om – antalet kommunikatörer?
            </seg>
            <seg n="d193e64f">
              Titta på de svar som de regionala skyddsombuden lämnar in. Den
              samlingen har precis kommit in. Vad säger de? De får inte tid
              att träffa arbetsmiljöinspektörer. Vad beror det på? Jo, därför
              att de är för få. Man skriver att man måste jobba reaktivt. Men
              det förebyggande arbetet kommer i skymundan. På vilket sätt leder
              det till bättre arbetsmiljö?
            </seg>
            <seg n="984c70fa">
              Fru talman! Det gör mig så upprörd att man säger en sak och gör
              en annan sak som motverkar det hela. Ta bort halva Arbetsmiljöverket
              och säg att det inte handlar om resurser! Gå med på Refit-programmet
              och säg att det inte kommer att bli sämre! Men kommer det att
              bli bättre? Vad i Stoibergruppens förslag gör att det blir bättre
              arbetsmiljö i Sverige? Det första ni gjorde när Stoibergruppen
              lade fram sina goda råd var att skära ned på antalet inspektörer.
              De skulle minska med minst 20 procent i varje stat. Varför skriver
              gruppen att en inspektion får max ta en timme? Vad bygger det
              rådet på?
            </seg>
            <seg n="c5facfa7">
              Jag är hemskt förvånad, fru talman, över regeringens och Moderaternas
              syn på det hela. För någon vecka sedan var det en debatt. Då fick
              vi höra att antalet inspektörer inte behöver vara så många därför
              att det är den psykosociala arbetsmiljöfrågorna som växer i omfattning
              hela tiden. Men det är de frågorna som tar tid att hantera. Det
              vet alla. Ändå kör ni samma visa.
            </seg>
            <seg n="6c31d4b9">
              På vilket sätt, statsrådet Svantesson, blir arbetsmiljöarbetet
              stärkt av Refit-programmet och de punkter som Stoibergruppen har
              lagt fram? Det skulle vara bra att få svar på den frågan, men
              det ska inte vara ett svar som går ut på att det i alla fall inte
              blir sämre.
            </seg>
          </u>
          <note type="speaker" n="98f569b0">
            Anf. 41 HILLEVI LARSSON (S):
          </note>
          <u who="hillevi_larsson_81d8b4" xml:id="i-a38db0f06f42f6c7-3" n="f90c6e03">
            <seg n="df32a280">
              Fru talman! Refit-programmet innebär även att man drar tillbaka
              förslag som var förhandlade och klara med arbetsmarknadens parter.
              Det är också det som väcker så stor ilska från Europafackens sida.
              Programmet var färdigt och parterna hade kommit överens. Det här
              innebär att arbetstagarnas skydd försämras.
            </seg>
            <seg n="fcbd6a30">
              Nu pågår en kampanj om dessa frågor på europeisk nivå där man
              framhåller att arbetstagare som jobbar på företag med färre än
              250 anställda förtjänar mer än små rättigheter och att frisörer
              förtjänar ett skydd mot farliga kemikalier i sitt arbete.
            </seg>
            <seg n="1dd412de">
              Förslagen bör skrotas. Man bör helt enkelt avföra arbetstagarnas
              rättigheter och arbetsmiljö från dagordningen för regelförenklingar
              och byråkrati.
            </seg>
            <seg n="e5b7c391">
              Att rusta ned arbetsmiljön bygger inga framgångsrika företag
              på sikt. Det som händer är att arbetstagarna blir sjuka och slås
              ut. Då blir det inte bättre resultat av verksamheten, tvärtom.
              Detta är därför feltänkt. Man vill minska kostnaderna eller regelbördan
              kortsiktigt, men långsiktigt blir det en katastrof för de drabbade
              arbetstagarna och för de länder som ska rehabilitera alla som
              blivit sjuka och för företagen. Att bortse från arbetstagarnas
              hälsa påverkar lönsamheten negativt. Det är grundläggande.
            </seg>
            <seg n="fdf6817a">
              Om man tittar på den svenska situationen kan man se att olyckorna,
              framför allt dödsolyckorna, har ökat de senaste åren. Sett på
              längre sikt är detta inte lika tydligt, men man ser det på senare
              år. Detta är en oroväckande signal som regeringen borde ta tag
              i. På Citybanan har det till exempel varit sex dödsfall hittills.
              Det är nya hela tiden.
            </seg>
            <seg n="e5eeddbc">
              Men detta handlar inte bara om liv eller död utan om hur man
              mår och arbetar. Det måste regeringen ta tag i.
            </seg>
          </u>
          <note type="speaker" n="7af2ee15">
            Anf. 42 ISMAIL KAMIL (FP):
          </note>
          <u who="ismail_kamil_816485" xml:id="i-4f187d169f91c52a-3" n="bd94d139">
            <seg n="59e08121">
              Fru talman! Arbetsmiljöverket har sedan årsskiftet genomfört
              en stor omorganisation – den största på många år – med en ny strategisk
              plan och en ny styrmodell. Vi tror att det var nödvändigt.
            </seg>
            <seg n="0509ea22">
              Detta innebär ändrade arbetssätt och nya prioriteringar inom
              en mängd olika områden. Vi måste se vad omorganisationen och omprioriteringarna
              leder till innan vi kommer med ytterligare förslag till förändringar.
            </seg>
            <seg n="66a318bf">
              Fru talman! Tidigare, under Socialdemokraterna, var det ineffektivt.
              Man hade fler inspektörer, men i 98 procent av fallen blev det
              inte någon fällande dom. Vad jag, och Folkpartiet och Alliansen
              med mig, menar är att vi måste kunna sätta alla åtgärder och resurser
              där de gör nytta.
            </seg>
            <seg n="9b734e14">
              Att göra förenklingar för företag är viktigt, men samtidigt har
              alliansregeringen tydligt sagt att vi inte ska tumma på arbetsmiljöeffekterna
              på arbetsplatserna. Fokus på samverkan, på olika nivåer – lokalt,
              nationellt och på EU-nivå – har en viktig roll och måste prioriteras.
              Det gör alliansregeringen.
            </seg>
            <seg n="9df5a651">
              Jag och Raimo Pärssinen har inte samma syn. Flera gånger har
              han frågat Arbetsmiljöverkets insynsråd om de klarar av uppdraget.
              Svaret har varit lika tydligt varje gång: Ja, vi klarar av uppdraget.
              Det är min syn på saken.
            </seg>
          </u>
          <note type="speaker" n="0e611880">
            Anf. 43 BÖRJE VESTLUND (S):
          </note>
          <u who="borje_vestlund_809cde" xml:id="i-bd53f1f31a415f10-0" n="808763a7">
            <seg n="0e739781">
              Fru talman! Till skillnad från Ismail Kamil har jag för avsikt
              att ta upp de frågor som interpellationen handlar om, inte allt
              annat.
            </seg>
            <seg n="2b01537b">
              Jag vill göra detta ur ett näringspolitiskt perspektiv. Regelförenkling
              i företagen är något vi har arbetat med länge i Sverige. Man har
              lyckats olika bra inom olika sektorer. Det finns de som har kommit
              över de 25 procenten för länge sedan, det finns de som knappt
              har gjort någonting och det finns de som har gått bakåt. Detta
              är viktigt och en väsentlig del av den svenska näringspolitiken.
            </seg>
            <seg n="1cfa51b9">
              Stoiberrapporten vände upp och ned på många begrepp. I Sverige
              har vi försökt hitta breda lösningar där vi tar bort onödigt regelkrångel,
              framför allt administration. Man började försöka förenkla skattesystemet
              ganska tidigt. Det var en stor förändring som vi socialdemokrater
              kan slå oss för bröstet för. Regeringen kan slå sig för bröstet
              på till exempel livsmedelsområdet, där den har gjort stora insatser.
            </seg>
            <seg n="1a80d895">
              Det som aldrig ens har föresvävat någon, i varje fall inte en
              socialdemokratisk regering, är att man skulle skilja ut företagen.
              Ur ett arbetsmarknadsperspektiv handlar detta om att ha respekt
              för den svenska modellen. Ur ett företagar- och näringslivsperspektiv
              vill vi inte ha trösklar.
            </seg>
            <seg n="447a3aaa">
              Tänk så förskräckligt om en företagare säger: Nej, jag vill inte
              anställa en person till, för då omfattas jag av ett helt annat
              regelverk. Detta hindrar tillväxt i företagen och minskar dessutom
              antalet anställda.
            </seg>
            <seg n="5c3f1a79">
              Det är bra att man tittar över den regelbörda som utgår från
              EU. Varje undersökning man gör på detta område visar att det finns
              tre områden som är störst: det finansrättsliga, det associationsrättsliga
              och det skatterättsliga området.
            </seg>
            <seg n="e8a48962">
              Det skatterättsliga området kan vi lämna därhän, för det är en
              nationell fråga som vi har att hantera själva, men på EU-nivå
              har det lagts fram väldigt få förslag på den associationsrättsliga
              sidan. På det finansrättsliga området har man däremot ökat regelbördan
              för företagen. De har aldrig haft så stor regelbörda. Detta har
              regeringen varit med om och tyckt har varit bra. Ibland har även
              vi socialdemokrater tyckt att det har varit bra av olika skäl.
            </seg>
            <seg n="3ddc698f">
              Det som är klart är att man säger att man välkomnar Refit-utredningen
              och Stoiberförslagen. Det är lite magstarkt. Det finns en del
              saker i dem som är bra, men det finns också väldigt många som
              vi ska lämna därhän. Arbetsmiljön är en del, men det finns också
              miljöregler där man vill skilja ut småföretag och stora företag.
              Detta är ingenting vi ska ha i Sverige. Vi ska ha samma regler
              för alla företag.
            </seg>
            <seg n="20d6a932">
              Jag tycker att regeringens syn här är väldigt tråkig. I EU-nämnden
              har vi total enighet om att vi inte ska ha olika typer av regler,
              och därför har man sagt nej till alla sådana förändringsförslag.
            </seg>
          </u>
          <note type="speaker" n="2966b9cc">
            Anf. 44 Arbetsmarknadsminister ELISABETH SVANTESSON (M):
          </note>
          <u who="elisabeth_svantesson_0136d8" xml:id="i-7a7ab71e4d227cda-2" n="2c6680d9">
            <seg n="29125dc3">
              Fru talman! Jag undrar om den sista debattören hörde vad jag
              sade i mitt förra inlägg. Jag vet att Raimo Pärssinen inte riktigt
              hörde vad jag sade i första meningen i mitt första inlägg, för
              han talade med Börje Vestlund.
            </seg>
            <seg n="f0d9a457">
              Låt mig säga detta igen: Att säga ja till Refit-programmet är
              inte samma sak som att säga nej till vissa direktiv eller förslag
              på arbetsmiljöområdet. Låt mig vara väldigt tydlig med det.
            </seg>
            <seg n="740a1a6b">
              Eftersom interpellationen handlar om några väldigt konkreta förslag,
              bland annat ergonomidirektivet, har Sverige stöttat idén om ett
              modernt och sammanhållet direktiv.
            </seg>
            <seg n="e4d2075f">
              Jag noterar att kommissionen nu planerar att ta fram en rekommendation,
              och då får vi avvakta när den processen har satts i gång och hur
              vi ska ta ställning där.
            </seg>
            <seg n="986f0f2e">
              När det gäller frisöravtalet, som Raimo Pärssinen nämnde, vill
              jag understryka att jag självklart välkomnar den process vi har
              inom EU – den sociala dialogen. Den är både viktig och ett väletablerat
              system med rättslig grund i fördraget och hela EU:s funktionssätt.
            </seg>
            <seg n="268493f8">
              Kommissionen har aviserat att de fortsätter att analysera förslaget
              men att de inte tänker lägga fram ett direktiv under denna mandatperiod.
              Förslaget är dock inte avskrivet. Regeringen har efter samråd
              med Arbetsmiljöverket efterlyst en bättre konsekvensanalys av
              förslaget, bland annat hur branschspecifika förslag ska förhålla
              sig till de mer generella reglerna.
            </seg>
            <seg n="7f7d55c5">
              När det gäller det tredje förslaget Raimo Pärssinen tar upp,
              om karcinogener, har kommissionen tills vidare valt att inte göra
              en översyn. Regeringen kommer självfallet att titta på det förslag
              som eventuellt läggs fram, men det är för tidigt att i det här
              skedet uttala sig om ett förslag som inte har presenterats.
            </seg>
            <seg n="05560c68">
              Som jag sade i mitt förra inlägg och som jag säger nu: Det är
              svårt att dra slutsatser av det som står i Refit-programmet. Det
              är en inriktning, och det är ett regelförenklingsarbete som vi
              välkomnar. Jag var mycket tydlig med vad vi inte ställer upp på.
            </seg>
            <seg n="8b1a11cf">
              Nu pekar man ut områden för översyn mer än att man lägger konkreta
              förslag. Det viktigaste nu är att vi jobbar strategiskt med det
              som även Raimo Pärssinen var inne på, EU:s nästa arbetsmiljöstrategi,
              som kommissionen förväntas presentera under den här månaden. Vi
              i regeringen har drivit på för att ett nytt program ska läggas
              fram.
            </seg>
          </u>
          <note type="speaker" n="4c6b247e">
            Anf. 45 RAIMO PÄRSSINEN (S):
          </note>
          <u who="raimo_parssinen_d2cb35" xml:id="i-2ce21854594eabaa-2" n="eecf2eec">
            <seg n="a7fa639f">
              Fru talman! Först till Ismail Kamil: Visst har jag ställt frågan:
              Klarar ni uppgiften, Arbetsmiljöverket? Men Ismail Kamil redovisar
              inte svaret Ja, det gör vi – även med 50 miljoner. I dag har de
              520 miljoner. Det är faktiskt riksdag och regering som bestämmer
              ambitionsnivån för Arbetsmiljöverket – ingen annan. Det är klart
              att man svarar så då. Eller har jag fel?
            </seg>
            <seg n="e0dada98">
              Fru talman! För att återgå till statsrådet Svantesson: Nu har
              vi igen fått garantier för att det inte kommer att drabba arbetsmiljöarbetet.
              Jag ställde frågan: På vilket sätt blir det bättre för arbetsmiljöarbetet
              med Refit-programmet? Det får vi inte svar på.
            </seg>
            <seg n="b63fd032">
              Då är frågan: Varför röstade Moderaterna som de gjorde i EU-parlamentet?
              Det kan man fråga sig. Det var ju en omröstning för en månad sedan
              som er konservativa, blå grupp vann med fem röster som just behandlade
              punkter i de 60 förslag som kommer från Stoibergruppen och som
              handlar om Refit. Varför gjorde ni så?
            </seg>
            <seg n="ec33a7a6">
              Det är en viss sak här hemma och en annan sak ute i Europa. Det
              är så typiskt! Det är därför jag säger att jag inte tror på statsrådet,
              när hon säger att det absolut inte kommer att hända något med
              arbetsmiljöområdet i Sverige. Vi har ju sett hur ni konsekvent
              har bearbetat och försämrat möjligheterna till ett bättre arbetsmiljöarbete
              här i landet. Ni fortsätter ju att göra det! Det är därför vi
              blir så misstänksamma. Det är därför vi inte tror på er.
            </seg>
            <seg n="2a2f9c02">
              En annan sak, fru talman, är att jag tror att det är alldeles
              för låg kunskapsnivå i riksdagen när det gäller arbetsmiljöfrågorna
              inom Refit-programmet. Det finns organisationer som har hög kunskap
              om detta. Det finns stora tvivel också hos Arbetsmiljöverket,
              som inte har tid att följa med det internationella arbetet eftersom
              ni sänker nivån på deras resurser. Så ser det ut!
            </seg>
          </u>
          <note type="speaker" n="6ea04d91">
            Anf. 46 BÖRJE VESTLUND (S):
          </note>
          <u who="borje_vestlund_809cde" xml:id="i-bd53f1f31a415f10-1" n="808763a7">
            <seg n="74d817f0">
              Fru talman! I mitt sista inlägg skulle jag vilja fundera lite
              grann över hur regeringen har hanterat detta. Vi har en gemensam
              uppfattning med regeringen att vi inte ska ha olika regler för
              vissa företag jämfört andra företag. Men nu kommer man till den
              intressanta delen av förhandlingarna.
            </seg>
            <seg n="fcfa13d0">
              EU-parlamentet har tagit ställning. Vi har förlorat där, och
              den konservativa gruppen ETP har vunnit med fem röster. Vad är
              det som kommer att hända när man går vidare i förhandlingarna?
              Har man några likeminded-grupper, andra länder, som man diskuterar
              med för att nå regeringens ståndpunkt? På vilket sätt kommer man
              att se till att i varje fall få en blockerande minoritet? Jag
              kan mycket väl föreställa mig länder som väldigt gärna vill ha
              den här typen av regler, men jag kan också se ett antal länder
              som kanske inte är så intresserade av detta, där man i princip
              diskriminerar de stora företagen.
            </seg>
            <seg n="5ab8997e">
              Jag är intresserad av hur regeringen kommer att arbeta för att
              man inte ska göra skillnad på företag och företag i ett rättsligt
              system. Det skulle jag vilja veta genom mitt sista inlägg.
            </seg>
          </u>
          <note type="speaker" n="927b137d">
            Anf. 47 Arbetsmarknadsminister ELISABETH SVANTESSON (M):
          </note>
          <u who="elisabeth_svantesson_0136d8" xml:id="i-7a7ab71e4d227cda-3" n="2c6680d9">
            <seg n="48bc264c">
              Fru talman! Jag ska passa på att tacka Raimo Pärssinen för interpellationen.
              Jag tror att jag glömde det inledningsvis.
            </seg>
            <seg n="b718d010">
              Avslutningsvis: Jag har varit mycket tydlig med att det är den
              svenska regeringen och arbetsmarknadsministern som är i denna
              interpellationsdebatt och svarar på frågor kring Refit, och jag
              har varit väldigt tydlig med vad regeringen har klargjort att
              vi inte accepterar, till exempel förändringar vad gäller arbetsmiljö
              och arbetstagarskydd.
            </seg>
            <seg n="e96be9ed">
              Sedan väljer Raimo Pärssinen att inte tro på mig. Det har han
              upprepat vid flera tillfällen. Men han väljer ändå att interpellera,
              och det gör han alldeles rätt i. Om han sedan vill tro på mig
              eller inte väljer Raimo Pärssinen.
            </seg>
            <seg n="102e7e6a">
              I de här förhandlingarna har vi varit tydliga med vad vi accepterar
              och inte accepterar. Jag har också svarat på varje fråga som Raimo
              Pärssinen har ställt i interpellationen, så jag känner att jag
              är klar.
            </seg>
          </u>
          <note n="a7442b7c">
            Överläggningen var härmed avslutad.
          </note>
          <note n="f253694a">
            11 § Svar på interpellation 2013/14:359 om åtgärder mot vuxenmobbning
          </note>
          <note type="speaker" n="490b744b">
            Anf. 48 Arbetsmarknadsminister ELISABETH SVANTESSON (M):
          </note>
          <u who="elisabeth_svantesson_0136d8" xml:id="i-fd73dc6504de10e8-0" n="2c6680d9" next="i-4e48b9f8310e5a3d-0">
            <seg n="3047690b">
              Fru talman! Marie Nordén har frågat mig vilka åtgärder jag avser
              att vidta för att åstadkomma bättre kompetens hos arbetsgivarna
              för att hantera och förebygga mobbning på arbetsplatserna och
              om jag avser att ändra lagstiftningen så att kränkande särbehandling
              blir straffbart som arbetsmiljöbrott.
            </seg>
            <seg n="ca51f4b4">
              Kränkande särbehandling, som mobbning och trakasserier, är inte
              förenligt med en god arbetsmiljö eller med lagstiftningen på området.
              Både staten och arbetsmarknadens parter har viktiga uppgifter
              för att förbättra kompetensen hos arbetsgivare att hantera och
              förebygga kränkande särbehandling i arbetslivet. För Arbetsmiljöverkets
              del handlar det om både tillsyn och informationsarbete. Parternas
              arbete är mycket viktigt för att höja kompetensen bland de arbetsgivare
              som i dag brister.
            </seg>
            <seg n="34463099">
              Jag vill lyfta fram att Arbetsmiljöverket nu i samråd med arbetsmarknadens
              parter utför ett utvecklingsarbete om reglerna på det psykosociala
              området. I översynen ingår även föreskriften om kränkande särbehandling.
            </seg>
            <seg n="d4bf948a">
              Vad gäller Marie Nordéns andra fråga vill jag säga att kränkande
              särbehandling inte är undantagen från brottsbalkens bestämmelse
              om arbetsmiljöbrott. Om någon har åsidosatt sina skyldigheter
              enligt arbetsmiljölagen, oavsett om det gäller ansvaret för den
              fysiska eller psykiska arbetsmiljön, och det har lett till eller
              inneburit fara för dödsfall, kroppsskada eller sjukdom kan personen
              fällas till ansvar för arbetsmiljöbrott enligt brottsbalken.
            </seg>
            <seg n="ce669051">
              För att man ska fällas för brottet krävs att man uppsåtligen
              eller av oaktsamhet har brutit mot arbetsmiljölagstiftningen.
              Det ska också finnas ett orsakssamband mellan åsidosättandet av
              kraven i den lagstiftningen och skadan, dödsfallet eller tillbudet.
              Det är allmängiltiga straffrättsliga utgångspunkter, som jag utgår
              från att vi alla av rättsäkerhetsskäl kan stå bakom, även om det
              gör utredningar mer resurskrävande och komplicerade.
            </seg>
            <seg n="e7d84db2">
              Regeringen och riksdagen beslutade förra året om en reform för
              effektivare sanktioner för arbetsmiljö- och arbetstidsreglerna.
              Den träder i kraft i sommar. Reformen innebär att sanktionsavgifter
              i stor utsträckning ersätter straffsanktioner, vilket skapar ett
              effektivare sanktionssystem. Därigenom frigörs resurser från polis
              och åklagare, samtidigt som Arbetsmiljöverket självt kan besluta
              om sanktionsavgifter och effektivisera sin tillsyn.
            </seg>
          </u>
          <note n="d41c912b">
            Anf. 49 MARIE NORDÉN (S):
          </note>
          <u who="elisabeth_svantesson_0136d8" xml:id="i-4e48b9f8310e5a3d-0" n="2c6680d9" prev="i-fd73dc6504de10e8-0">
            <seg n="0d0f3814">
              Fru talman! Jag tackar ministern för svaret.
            </seg>
            <seg n="5d6f9a18">
              Mobbning på jobbet kan inte betraktas som något annat än ett
              stort samhällsproblem. Det är sorgligt nog ett problem som inte
              diskuteras nog ofta och ofta hamnar i den mobbades knä. Det är
              inte alltför sällan den mobbade anses vara problemet och man menar
              att det problemet ska lösas.
            </seg>
            <seg n="b69a901c">
              Det kan handla om sjukskrivning, omplacering eller att man lämnar
              sin anställning då det inte finns någon annan lösning kvar. Många
              upplever att arbetsgivaren inte klarar av att ta tag i situationen.
              Ibland är det till och med arbetsgivaren som står för mobbningen.
            </seg>
            <seg n="da491052">
              Enligt undersökningar från Arbetsmiljöverket upplever var tionde
              svensk – 425 000 personer – att man är mobbad på jobbet. Det senaste
              året har anmälningarna ökat från runt 700 till i fjol 887 enligt
              preliminära siffror. Men av de totalt 3 500 anmälningar som kom
              in de senaste fem åren ledde endast 100 till att verket inledde
              ett tillsynsärende, och inget av dessa ärenden ledde vidare till
              en åtalsanmälan.
            </seg>
            <seg n="34c184cf">
              Möjligheten att få rätt och att få upprättelse om man är mobbad
              på jobbet är försvinnande liten. När två chefer i Krokom i Jämtlands
              län nyligen dömdes för arbetsmiljöbrott sedan en anställd hade
              tagit livet av sig efter att ha upplevt sig trakasserade på jobbet
              var det helt unikt. Ingen arbetsgivare har tidigare fällts till
              ansvar för arbetsmiljöbrott av psykosociala orsaker.
            </seg>
            <seg n="6c70a6af">
              När det kommer till den psykosociala arbetsmiljön är vår lagstiftning
              inte tillräcklig. Det finns inte något straff knutet till den
              föreskrift som reglerar trakasserier på jobbet, på arbetsplatsen,
              som inte ligger under trakasserilagen, diskrimineringslagen.
            </seg>
            <seg n="7a831ef5">
              Precis som ministern säger i sitt svar krävs det att en person
              har brutit mot arbetsmiljölagstiftningen och att det har lett
              till att en anställd har skadats, blivit sjuk eller dött för att
              kunna fällas för brott.
            </seg>
            <seg n="05a8c613">
              Det är positivt att Arbetsmiljöverket har startat ett utvecklingsarbete
              om reglerna på det psykosociala området. I dag är uppdraget att
              se till att arbetsgivaren förbättrar arbetsmiljön där mobbning
              har förekommit, inte att hjälpa den som redan är utsatt för mobbning
              att få något slags upprättelse.
            </seg>
            <seg n="10377134">
              Jag måste ställa följande fråga till ministern: Ligger det i
              utvecklingsarbetet att utvidga Arbetsmiljöverkets uppdrag så att
              man inte endast ska jobba förebyggande i framtiden utan faktiskt
              också gå in och stötta och hjälpa den som är utsatt?
            </seg>
            <seg n="0b2e645d">
              Men frågan är om det inte krävs en ny lagstiftning. Är det inte
              dags att vi är tydliga och säger nej och att det klart och tydligt
              framgår från samhället att vi inte accepterar mobbning i några
              former någonstans, vare sig i skolan eller på arbetsplatsen? Borde
              inte ambitionerna vara att kunna angripa problemet när det finns
              där? Borde vi inte ha en lagstiftning som är till för den som
              är utsatt när arbetsgivaren inte har tagit ansvar för att förhindra
              eller åtgärda situationen så att mobbningen upphör?
            </seg>
            <seg n="c1dd2d27">
              Mobbning är trakasserier, och i dag är sådant förbjudet bara
              i samband med kön, könsidentitet, etnisk tillhörighet, religion,
              funktionsnedsättning, sexuell läggning eller ålder. Om man inte
              blir mobbad på grund av några av dessa orsaker är lagstiftningen
              mycket tam och mycket svag. På vilket sätt vill ministern förbättra
              just för dem som är utsatta i dag och som är så osynliga i debatten?
            </seg>
          </u>
          <note type="speaker" n="e62446f6">
            Anf. 50 HILLEVI LARSSON (S):
          </note>
          <u who="hillevi_larsson_81d8b4" xml:id="i-a38db0f06f42f6c7-4" n="f90c6e03">
            <seg n="e6551369">
              Fru talman! Detta är ett gigantiskt problem. Närmare en halv
              miljon människor mobbas på sina arbetsplatser. Det är inget nytt
              problem. Den mobbning vi ser på skolgården mellan barn är mer
              synliggjord. Men mobbning förekommer mellan vuxna också, och väldigt
              många är drabbade.
            </seg>
            <seg n="c0d05909">
              Tragedin ligger inte bara i att man inte får fällande domar utan
              även i att det ofta är den som blir mobbad som får lämna arbetsplatsen
              och som blir omplacerad och inte de som mobbar. Det är oftast
              den som blir mobbad som blir sjukskriven för att man inte klarar
              den stress som det innebär att vara på arbetsplatsen där mobbningen
              faktiskt sker, och det är där själva problemet finns. Väldigt
              många har svårt att komma tillbaka.
            </seg>
            <seg n="49e784c6">
              Man kan se att stöd från chef och arbetskamrater är mycket avgörande
              vid sjukskrivning. I dessa fall är det just detta stöd som har
              brustit. Det är därför som man har blivit sjukskriven. Då är vägen
              tillbaka mycket svår.
            </seg>
            <seg n="cdac3fae">
              Detta handlar alltså inte om bara liv eller död, även om det
              är den yttersta konsekvensen. Det handlar till stor del om att
              människor som är sjukskrivna eller som har blivit utförsäkrade
              har detta som grund.
            </seg>
            <seg n="f18f6549">
              Vi kan se att den psykiska ohälsan ökar. Det är klart att det
              förekommer många fysiska arbetsolyckor och belastningsskador.
              Men de diagnoser som nu ökar handlar om stress och psykisk ohälsa,
              och man kan inte blunda för att en del av detta ligger i vuxenmobbning,
              alltså mobbning på arbetsplatsen. Det är illa nog när mobbningen
              kommer från arbetskamrater. Men det är på ett sätt ännu värre
              när mobbningen kommer från chefen, eller när chefen medverkar
              i mobbningen, eftersom det är chefen som ska se till att det är
              en bra arbetsmiljö på arbetsplatsen. I många fall medverkar inte
              chefen i mobbningen, men tyvärr bidrar han eller hon inte tillräckligt
              till att problemet ska få en lösning.
            </seg>
            <seg n="34ae6cc4">
              En arbetsmiljöexpert har uttryckt det som att många arbetsgivare
              vet att de har ansvar för arbetstagarens fysiska arbetsmiljö men
              inte för den psykiska. Men där är ansvaret lika stort. Det kan
              dessutom få fysiska effekter när man har en dålig psykosocial
              arbetsmiljö. Vi har somatiska och psykosomatiska sjukdomar. Men
              som den allra värsta och yttersta konsekvensen har vi självmord.
            </seg>
            <seg n="11234bd6">
              Det är naturligtvis svårt att göra en uppskattning, men det har
              ändå gjorts ett försök till uppskattning av hur många självmord
              som beror på vuxenmobbning på arbetsplatsen. Då har man kommit
              fram till ungefär 300 per år. Det är en mycket hög siffra, och
              varje fall är ett för mycket.
            </seg>
            <seg n="c1490b88">
              Det som är unikt med den dom som nu har kommit om en arbetsgivare
              som har blivit dömd för att ha mobbat en man till döds, vilket
              blev den yttersta konsekvensen, är inte att detta inte förekommer
              på fler ställen. Det unika är att detta har lett till åtal och
              även fällande dom. Det händer över huvud taget inte i övrigt.
            </seg>
            <seg n="2990a26d">
              Det är skrämmande siffror som Marie Nordén redovisar om att inte
              ett enda fall har lett till åtal – än mindre fällande dom – under
              de senaste fem åren. Mörkertalet är enormt eftersom det är få
              som vågar anmäla, och bland de anmälda fallen leder bara en bråkdel
              till ett tillsynsärende över huvud taget. Det har inte lett till
              någon fällande dom mer än denna. Men detta fall är inte slutligt
              avgjort. Frågan kan mycket väl gå till Högsta domstolen. Då vet
              man inte hur det kommer att sluta.
            </seg>
            <seg n="8e111db8">
              Men detta fall sätter ändå ljuset på ett område som är mycket
              eftersatt. Det handlar både om ökad kunskap hos arbetsgivarna
              och om sanktionsmöjligheterna som behöver förstärkas.
            </seg>
          </u>
          <note type="speaker" n="91604602">
            Anf. 51 ISMAIL KAMIL (FP):
          </note>
          <u who="ismail_kamil_816485" xml:id="i-4f187d169f91c52a-4" n="bd94d139">
            <seg n="cd9505ee">
              Fru talman! Nej, det är inte acceptabelt att 300–400 personer
              begår självmord till följd av mobbning och andra trakasserier
              på arbetsplatserna. Psykosociala frågor har blivit allt viktigare
              på arbetsplatserna, och de fortsätter att vara betydelsefulla.
              Arbetsbelastning, hot, våld och stress utgör i dag stora problem.
              Därför är det viktigt att säkerheten förbättras och att man förebygger
              att arbetsmiljön inte blir dålig.
            </seg>
            <seg n="3450ca81">
              Jag håller med Marie Nordén om att det är dags att säga ifrån.
              Och det är precis som arbetsmarknadsministern säger, nämligen
              att kränkande särbehandling inte är förenlig med en bra arbetsmiljö.
              Vi måste säga ifrån. Därför välkomnas en översyn.
            </seg>
          </u>
          <note type="speaker" n="58368f68">
            Anf. 52 Arbetsmarknadsminister ELISABETH SVANTESSON (M):
          </note>
          <u who="elisabeth_svantesson_0136d8" xml:id="i-fd73dc6504de10e8-1" n="2c6680d9" next="i-4e48b9f8310e5a3d-1">
            <seg n="e441e350">
              Fru talman! Jag tackar Marie Nordén för en mycket viktig interpellation.
              Detta är en otroligt komplex fråga som berör väldigt många människor,
              och där vi alla på något sätt är inblandade, det vill säga hur
              vi behandlar varandra på våra arbetsplatser och vad vi tillåter
              och inte tillåter.
            </seg>
            <seg n="05fdb3cc">
              När det gäller arbetsmiljöfrågorna handlar det mycket om att
              man behöver göra rätt från början för att komma åt problemet.
              Det handlar om att det behöver finnas ett systematiskt arbetsmiljöarbete
              ute på alla våra arbetsplatser. Redan i dag finns det bestämmelser
              om det. Arbetsgivaren har skyldighet att utforma arbetet så att
              anställda inte utsätts vare sig för psykisk belastning som kan
              leda till ohälsa eller för kränkande särbehandling. Vi ser att
              den psykiska ohälsan är ett växande problem, och vi vet att själen
              är lika viktig som kroppen för en god hälsa.
            </seg>
            <seg n="180b7a9c">
              Arbetsmiljöverket har särskilda föreskrifter om kränkande särbehandling.
              Enligt dem ska arbetsgivarna planera och organisera arbetet för
              att förebygga mobbning. Det finns krav på att rutiner ska finnas
              för att fånga upp signaler om förhållanden som leder till mobbning,
              och om mobbning förekommer har arbetsgivaren en skyldighet att
              agera och ge personen i fråga stöd och hjälp så snabbt som möjligt.
              Sedan finns också det problem som Marie Nordén tar upp, nämligen
              att det ibland är arbetsgivarna som står för mobbningen.
            </seg>
            <seg n="db8befa5">
              Arbetsmiljöverket arbetar nu med att förnya föreskrifterna på
              det psykosociala området. I detta arbete innefattas också vuxenmobbning,
              vilket jag tycker är bra eftersom det är en utmaning på många
              arbetsplatser. Detta arbete gör man inte själv utan tillsammans
              med parterna. Det är också mycket centralt, så att man får moderna
              och ändamålsenliga regler tillsammans med parterna.
            </seg>
            <seg n="7dc9ae67">
              Jag vill ändå påpeka att handlingar som utgör mobbning redan
              i dag är kriminaliserade genom en rad olika bestämmelser. Det
              handlar om olaga hot, ofredande, förtal och förolämpning. Ett
              nytt brott som heter olaga förföljelse har också införts för att
              stärka skyddet mot trakasserier och förföljelse. Detta brott är
              tänkt att gälla gärningar som var för sig kanske inte är så allvarliga
              men som tillsammans utgör ett led i en upprepad kränkning av personens
              integritet. Utöver det finns det möjlighet att bekämpa trakasserier
              inom arbetslivet genom diskrimineringslagen.
            </seg>
            <seg n="2db2590c">
              Sammantaget finns det alltså ett skydd mot mobbning i den straffrättsliga
              lagstiftningen. Marie Nordén vill ha mer lagstiftning. Jag är
              inte säker på att det är rätt väg att gå. Vi har en lagstiftning
              som faktiskt förbjuder att man beter sig mycket illa mot andra
              människor på sin arbetsplats. Jag hoppas att det här arbetet ska
              stärkas ännu mer i och med föreskrifterna som Arbetsmiljöverket
              tar fram med parterna.
            </seg>
            <seg n="da1a3aff">
              Det är aldrig acceptabelt att någon mobbas, vare sig det sker
              ute på industrin, på ett kafé eller på något av våra partikanslier.
            </seg>
          </u>
          <note n="7d533bbb">
            Anf. 53 MARIE NORDÉN (S):
          </note>
          <u who="elisabeth_svantesson_0136d8" xml:id="i-4e48b9f8310e5a3d-1" n="2c6680d9" prev="i-fd73dc6504de10e8-1">
            <seg n="f950512d">
              Fru talman! Det är klart att det är ett samhällsproblem och att
              det förebyggande arbetet är viktigt. 5 procent av arbetskraften
              upplever att de dagligen blir medvetet kränkta på jobbet. Det
              är ca 250 000 människor som upplever detta varje dag. Forskning
              visar att mellan 100 och 300 självmord per år begås på grund av
              kränkande särbehandling eller mobbning. Det är siffror som vi
              egentligen osynliggör. Jag gick tillbaka och tittade på hur ofta
              vi har debatterat de här frågorna och om det har kommit någon
              proposition på sista tiden. Det var väldigt tomt när det gäller
              konkreta förslag från regeringen där man samlat beskriver det
              här samhällsproblemet.
            </seg>
            <seg n="99267bb5">
              Det här är inte ett enskilt problem, men jag har mött så många
              människor som har upplevt sig själva som ett enskilt problem,
              som den person som det inte går att samarbeta med och som har
              varit utpekade av arbetskamrater och chefer för att de är bekymret
              som ska hanteras. Den mobbande har oftast gått helt fri. Det är
              sällan som man har tittat på den mobbande och sagt: Du ska omplaceras,
              för du är orsaken till att den här personen inte kan komma till
              jobbet eller går till jobbet med en klump i magen.
            </seg>
            <seg n="cfe59a8c">
              Det här är inte bara ett arbetsplatsproblem, utan det är också
              ett samhällsproblem. Människor som till exempel är sjukskrivna
              möter ofta misstänksamhet från Försäkringskassan som ifrågasätter
              sjukskrivningen. I en konflikt kan det vara så att man är mobbad
              av chefen och chefen säger till Försäkringskassan: Nej, hon är
              inte sjukskriven på grund av att hon har ett intyg från en läkare
              för att hon mår så dåligt av situationen på arbetsplatsen, utan
              hon är sjukskriven för att hon inte vill jobba. Vem är det då
              man tror på? Oftast är det arbetsgivaren, för den mobbade är inte
              betrodd. Samhällets inställning till mobbade människor är inte
              att man tar för givet att de har rätt, utan de har mycket att
              bevisa.
            </seg>
            <seg n="863b5626">
              Det förebyggande arbetet är viktigt, men jag tycker också att
              vi måste ställa oss frågorna: Är det nog? Räcker det verkligen
              med den lagstiftning vi har i dag? Är det inte för många människor
              som upplever en helt ohållbar situation på arbetet? Är det inte
              för många människor som faktiskt inte klarar av att gå till arbetet?
            </seg>
            <seg n="e0d8dc71">
              Tycker verkligen ministern att den samlade lagstiftningen är
              nog? Tycker inte ministern att det finns mer att göra för att
              stötta de här människorna? Och hur ska man ändra attitydproblemet
              utanför arbetsplatsen där människor ska möta mobbade, utsatta
              människor som inte har valt att sjukskriva sig utan har tvingats
              till det?
            </seg>
          </u>
          <note type="speaker" n="6f729bef">
            Anf. 54 HILLEVI LARSSON (S):
          </note>
          <u who="hillevi_larsson_81d8b4" xml:id="i-a38db0f06f42f6c7-5" n="f90c6e03">
            <seg n="2c0cd355">
              Fru talman! Det som ändå är positivt i den här situationen är
              den fällande domen, även om man inte vet hur det kommer att gå
              i Högsta domstolen, för den visar att man faktiskt kan bevisa
              att någon har mobbats till döds. Går det att bevisa det i det
              här fallet borde det gå att bevisa i fler fall. Problemet är att
              de flesta fall inte leder någon vart. Det blir inget åtal, och
              utan åtal kan det inte heller bli någon fällande dom.
            </seg>
            <seg n="626b4edd">
              Jag tror att en del av arbetet måste bedrivas på det sättet att
              man uppmuntrar till att gå vidare med fallen och signalerar att
              arbetstagare som mobbas självklart ska våga anmäla det. I dag
              är det extremt få som vågar anmäla det och ta steget vidare, alltså
              att åtal väcks och man i slutändan får en fällande dom. Blir det
              inte fällande dom kommer människor inte att våga anmäla, för då
              blir det ytterligare en belastning. De flesta som drabbas av det
              här blir ju sjukskrivna, och det kan vara svårt att orka med en
              process när man vet att chansen att få rätt är liten.
            </seg>
            <seg n="8b37756f">
              Det ligger till stor del på det rättsliga området att se till
              att det blir fler tillsynsärenden, som är det första steget, åtal
              och sedan fällande domar. Det här fallet tycker jag visar att
              man kan och att man bör gå vidare.
            </seg>
            <seg n="05d335e3">
              Det som händer nu är att man från Arbetsmiljöverket ser över
              föreskrifter och allmänna råd kring det här området. Man har kunnat
              se att de ökade sjukskrivningarna med psykiska diagnoser har sin
              grund i sociala och organisatoriska problem. Det finns en hel
              del vuxenmobbning på arbetsplatserna i detta.
            </seg>
            <seg n="24a73839">
              Det viktiga nu är att regeringen inte nöjer sig med Arbetsmiljöverkets
              arbete utan att man faktiskt går vidare med konkreta förslag för
              att se till att arbetstagarna har rättigheter även på det psykosociala
              området och att arbetsgivarna får bättre kunskap om det här.
            </seg>
          </u>
          <note type="speaker" n="d1daa020">
            Anf. 55 ISMAIL KAMIL (FP):
          </note>
          <u who="ismail_kamil_816485" xml:id="i-4f187d169f91c52a-5" n="bd94d139">
            <seg n="9588461d">
              Fru talman! Det är samhällets ansvar att ge den enskilde men
              också arbetsgivaren det stöd och de råd som behövs för att förebygga
              mobbning och trakasserier på arbetsplatsen.
            </seg>
            <seg n="a4b72f80">
              Självklart måste arbetsgivaren vidta nödvändiga åtgärder för
              att förebygga skador och se till att den drabbade får rehabilitering.
              Tyvärr har det många gånger hänt att den som blir sjukskriven
              på grund av mobbning eller andra trakasserier får rehabilitering
              och sedan, när man blivit bra, skickas tillbaka till samma arbetsplats
              som har orsakat mobbningen och sjukskrivningen.
            </seg>
            <seg n="c1ff811a">
              Samhället måste alltså ta de här signalerna på största allvar.
              Det är viktigt att Arbetsmiljöverket också jobbar med de här frågorna.
              Min förhoppning är att de som är drabbade ska få en adekvat rehabilitering
              och att man ska ta de här frågorna på största allvar.
            </seg>
          </u>
          <note type="speaker" n="2918217b">
            Anf. 56 Arbetsmarknadsminister ELISABETH SVANTESSON (M):
          </note>
          <u who="elisabeth_svantesson_0136d8" xml:id="i-fd73dc6504de10e8-2" n="2c6680d9" next="i-4e48b9f8310e5a3d-2">
            <seg n="79c25757">
              Fru talman! Marie Nordén ställde två frågor i interpellationen.
              Den ena handlar om ifall jag avser att ändra lagstiftningen så
              att kränkande särbehandling blir straffbart som arbetsmiljöbrott.
              Jag svarade på det innan, nämligen att det redan i dag inte är
              förenligt med lagstiftningen på området.
            </seg>
            <seg n="ea088870">
              Den andra frågan handlar om bättre kompetens hos arbetsgivarna
              för att hantera och förebygga mobbning. Jag tror att det är centralt
              att vi i den allmänna debatten diskuterar de här frågorna, att
              de diskuteras runt fikabord på arbetsplatser och att vi över huvud
              taget medvetandegör oss om frågor kring hur vi egentligen behandlar
              varandra.
            </seg>
            <seg n="114ade9d">
              Arbetsmiljöverket har två verktyg för att öka kunskapen hos arbetsgivaren.
              Det ena handlar om tillsynsarbete som styrs av trender på arbetsmiljöområdet,
              och man riktar sig till områden där riskerna är som störst. Ett
              viktigt syfte med den tillsynen är att förbättra arbetsgivarnas
              kompetens så att de kan bli bättre på att förebygga arbetsrelaterad
              ohälsa. Just nu pågår en stor insats av Arbetsmiljöverket. Det
              är en flerårig tillsynsinsats mot skolan. Till och med 2016 inspekteras
              30 procent av landets skolor. Jag tycker att det är fantastiskt
              bra att man gör de riktade insatserna i den arbetsmiljön.
            </seg>
            <seg n="69dd5e06">
              Det andra verktyget som Arbetsmiljöverket har är informationsarbetet.
              De flesta arbetsgivare tror jag i grunden vill göra rätt men är
              osäkra på hur man går till väga. Regeringen har höjt anslagen
              till Arbetsmiljöverket sedan 2009 för att utveckla den del av
              verksamheten som handlar om kunskapsspridning, information och
              kommunikation. Det handlar helt enkelt om att nyttiggöra den kunskap
              som finns i forskning och inte minst om att få ut den på svenska
              arbetsplatser.
            </seg>
            <seg n="a257442f">
              Sedan har såklart parterna tillsammans en viktig roll att spela
              i arbetsmiljöarbetet, vilket jag alltid säger i den här typen
              av debatter.
            </seg>
            <seg n="42a75cd3">
              Jag vet att Prevent, som är en gemensam organisation för parterna,
              har gett ut skrifter om mobbning på jobbet. De håller också utbildningar
              i hur chefer och andra berörda kan bli bättre på att hantera konflikter.
            </seg>
            <seg n="2c8ad423">
              Det här är ingen quick fix och inget som någon ensam kan göra,
              utan det här måste vi jobba med tillsammans på alla möjliga håll
              och kanter. Framför allt handlar det om att var och en av oss
              ska behandla andra som vi själva vill bli behandlade.
            </seg>
          </u>
          <note n="08d4e0bf">
            Anf. 57 MARIE NORDÉN (S):
          </note>
          <u who="elisabeth_svantesson_0136d8" xml:id="i-4e48b9f8310e5a3d-2" n="2c6680d9" prev="i-fd73dc6504de10e8-2">
            <seg n="3c71ce3f">
              Fru talman! Det är uppenbart att det finns en lucka i lagstiftningen.
              Det är en lucka som gör att det är möjligt för anställda att frysas
              ut och systematiskt mobbas av kolleger, chefer eller underställd
              personal utan att någon ställs till svars.
            </seg>
            <seg n="b5a877e3">
              Jag vet att vi är överens om att det är ett grundläggande fel
              att någon utsätts för mobbning eller trakasserier. Ändå finns
              det fortfarande ingen samlad lag som skyddar den som är utsatt.
            </seg>
            <seg n="86d56283">
              Återigen: Människor ska inte behöva dö eller begå självmord för
              att någon ska kunna ställas till svars. Det är nämligen konsekvensen
              av lagstiftningen som den ser ut i dag. De anhöriga har fått upprättelse,
              men till vilken nytta? Han är ju inte kvar längre. Han stod inte
              ut.
            </seg>
            <seg n="e1421ee1">
              Av alla 3 500 anmälningar har endast 100 lett till tillsynsärenden
              och ingen till åtalsanmälan. Tycker inte ministern att det är
              ett bekymmer? Tycker inte ministern att det behövs en samlad lagstiftning
              som ger en tydlig signal till hela samhället att det här inte
              är någonting som vi accepterar?
            </seg>
            <seg n="e4089651">
              Vi bekämpar mobbning i skolan och försöker att göra det med all
              kraft, men så länge vi vet och ungdomar ser att det här pågår
              på våra arbetsplatser, hur kan vi då möta de unga människorna
              och säga att de inte får behandla varandra på det här sättet,
              medan man på arbetsplatser gör det än värre?
            </seg>
            <seg n="6dd9c7f4">
              Det finns andra länder som har en tydlig lagstiftning som gör
              det mycket lättare att få upprättelse. Frankrike är ett land och
              Storbritannien ett annat som har visat på att det går att ha en
              lagstiftning som gör att man får upprättelse. Det ska inte vara
              så komplicerat och svårt att få veta att jag har rätt att säga:
              Jag har rätt att inte bli mobbad på mitt jobb.
            </seg>
          </u>
          <note n="a7442b7c">
            Överläggningen var härmed avslutad.
          </note>
          <note n="ffa68407">
            12 § Svar på interpellation 2013/14:366 om Långshyttan
          </note>
          <note type="speaker" n="cb847bba">
            Anf. 58 Arbetsmarknadsminister ELISABETH SVANTESSON (M):
          </note>
          <u who="elisabeth_svantesson_0136d8" xml:id="i-7a7ab71e4d227cda-4" n="2c6680d9">
            <seg n="b0cdbefc">
              Fru talman! Peter Hultqvist har frågat mig om jag är beredd att
              via departementet försöka bidra till att lösa den uppkomna situationen
              i Långshyttan.
            </seg>
            <seg n="d1594792">
              Den 19 februari i år ställde Peter Hultqvist en liknande fråga
              om vilka åtgärder jag avsåg att vidta för att stödja de anställda,
              Långshyttan som samhälle och Hedemora som kommun mot bakgrund
              av beskedet om att Outokumpu planerar att lägga ned Klosterverken
              i Långshyttan (2013/14:430).
            </seg>
            <seg n="42c0d890">
              I svaret på den frågan beskrev jag de förslag till åtgärder för
              tillväxt och jobb som regeringen presenterat i budgetpropositionen
              för 2014. Jag tog också upp att Dalarna är ett av de län som kommer
              att få ta del av medlen från EU:s sysselsättningsinitiativ för
              unga.
            </seg>
            <seg n="387f07a8">
              Målet för regeringens politik är full sysselsättning. Sedan regeringen
              tillträdde 2006 har en rad reformer genomförts för att stärka
              arbetslinjen. Detta har medfört att sysselsättningen har ökat
              med 200 000 personer. Arbetslinjen ska genomsyra arbetsmarknadspolitiken
              och är grundläggande för utformandet av en långsiktigt hållbar
              arbetsmarknadspolitik. Regeringen fortsätter arbetet med att stärka
              jobbchanserna för dem som befinner sig i arbetslöshet. För dem
              som drabbas av arbetslöshet samverkar Arbetsförmedlingen med regionala
              krafter för att så snabbt som möjligt åter etablera dem på arbetsmarknaden.
            </seg>
          </u>
          <note n="36b2484d">
            Förste vice talmannen meddelade att Peter Hultqvist, som framställt
            interpellationen, var förhindrad att delta i överläggningen.
          </note>
          <note type="speaker" n="9804f2c2">
            Anf. 59 ANN-BRITT ÅSEBOL (M):
          </note>
          <u who="ann-britt_asebol_7428c6" xml:id="i-6e2edb7cd341978c-0" n="8261dea4">
            <seg n="e1a347fe">
              Fru talman! När det är tal om neddragningar i små orter är det
              klart att anställda ortsbor blir bestörta, så också naturligtvis
              i den lilla bruksorten Långshyttan i Dalarna. Att i detta fall
              Outokumpu beslutat att dra ned verksamheten i Klosterverken, som
              berör 170 arbetstillfällen, är en viktig fråga. Det är därför
              jag prioriterar att vara här i kammaren och inte har tagit på
              mig några andra uppdrag den här eftermiddagen.
            </seg>
            <seg n="8f60893f">
              Jag var för ett par veckor sedan på Arbetsförmedlingen i Hedemora
              kommun, till vilken Långshyttan tillhör. De har god beredskap
              för att ta hand om och hjälpa till vid varsel. Vid mitt besök
              av kontoret såg de inga svårigheter med att hantera situationen.
              De har en nationell standardiserad checklista för hur de ska hantera
              varselsituationer. Att Arbetsförmedlingen sedan 2008 är en sammanhållen
              myndighet underlättar också för dem att omfördela resurser. Och
              i detta varselfall har Arbetsförmedlingen god tid på sig att arbeta
              med de varslade i Långshyttan.
            </seg>
            <seg n="72ad1028">
              Vad gäller den roll som regionen kan spela i det här fallet har
              regeringen för år 2014 tillfört Dalarnas län 76 miljoner kronor
              just för att förbättra länets möjligheter att verka för strukturomvandlingar
              och förnyelse för näringslivet.
            </seg>
            <seg n="d4895613">
              Det är klart att på små orter som har stora företag där många
              av ortens invånare arbetar måste kommun och region hjälpa till
              med att skapa ett arbetsliv som är differentierat. EU:s strukturfonder
              är också viktiga instrument för den lokala och regionala tillväxten
              i Dalarna. Och i vår del av landet – Dalarnas, Gävleborgs och
              Värmlands län – har vi tillsammans fått 1,2 miljarder kronor från
              den europeiska regionala utvecklingsfonden. Det är en betydande
              summa för dessa tre län, och det torde betyda att mycket kan göras
              för vårt län Dalarna vad gäller tillväxtarbete och för att se
              till att vi får ett konkurrenskraftigt län.
            </seg>
            <seg n="1c08119e">
              Att orter tappar arbetstillfällen betyder inte ortens död utan
              kan till exempel ge nya och innovativa idéer och innebära att
              man kan utveckla något nytt. Här kan jag ta ett exempel från min
              hemstad Falun, där regementet lades ned. Vi var då bestörta över
              det, men i dag finns på regementsområdet fler företag och fler
              arbeten än då militären fanns där.
            </seg>
            <seg n="d4060fb0">
              Alliansregeringen för en ansvarsfull ekonomisk politik som sätter
              jobben i centrum. Till skillnad från många andra europeiska länder
              har vi klarat oss igenom lågkonjunkturen och ökat sysselsättningen.
              Regeringen ska inte ta över och driva företag utan se till att
              stimulera arbetsmarknadspolitiska åtgärder som ger möjligheter
              till fler jobb. Genom bland annat de medel som i det här fallet
              tillfallit Dalarna får regionen ett ansvar att utveckla sitt näringsliv.
            </seg>
            <seg n="c3410a3d">
              Alliansregeringen har sedan den tillträdde 2006 genomfört ett
              antal förbättringar på arbetsmarknaden för att minska jämviktsarbetslösheten
              och sett till att förbättra matchningen. Det finns ett antal olika
              åtgärder som kan hjälpa dem som nu söker arbete efter att ha blivit
              varslade. Det kan vara studier, kompetensutveckling av olika slag,
              yrkesutbildningar, andra arbetsmarknadsutbildningar eller yrkesintroduktion.
            </seg>
            <seg n="3ba774d2">
              I Långshyttan är folk redo att kämpa för att samhället ska överleva.
              Här gäller det att servicen inte försvinner från orten. Den socialdemokratiskt
              styrda kommunen får se till att skolan och omvårdnaden håller
              en god standard, att det rödgröna landstinget har en bra vårdcentral
              och så vidare. Då kan man finna nya vägar, nya inriktningar på
              jobben och en överlevnad för Långshyttan.
            </seg>
          </u>
          <note type="speaker" n="abe96bb8">
            Anf. 60 HILLEVI LARSSON (S):
          </note>
          <u who="hillevi_larsson_81d8b4" xml:id="i-9bee4fc2a3f18da2-0" n="f90c6e03" next="i-ee05c8c3b8b3f422-0">
            <seg n="67a020cb">
              Fru talman! Det här är inte mitt expertområde då jag bor i Malmö.
              Jag tycker ändå att det är viktigt att slå ett slag för Hedemora.
            </seg>
            <seg n="d5d1c21a">
              Det här berör många arbetstillfällen och i förlängningen hela
              familjer. Det handlar faktiskt om hela samhällets överlevnad.
              Att hänvisa till att man kan söka pengar från EU för sysselsättning
              av unga tror jag inte upplevs som tillräckligt i den här situationen.
            </seg>
            <seg n="fde8e07d">
              Orderingången i företaget har varit bra, det vill säga att det
              borde finnas andra handlingsalternativ än just nedläggning. Det
              hade varit bra om regeringen hade medverkat på ett annat sätt,
              för när beslutet väl är fattat drabbas ju alla dessa familjer
              och hela samhället.
            </seg>
            <seg n="026d89e1">
              När det gäller större företag är det naturligt att regeringen
              går in och försöker hitta handlingsalternativ och hjälper de drabbade
              om företaget måste lägga ned. Det tenderar att vara så att regeringen
              går in om det är större företag och orter, men för glesbygden
              är intresset inte så stort – åtminstone inte i detta fall. Men
              med ganska små insatser skulle man kunna göra mycket för de drabbade.
            </seg>
            <seg n="815b2886">
              Det är bra att man kan söka pengar från EU, men hur hjälper det
              de äldre arbetstagarna? Det känns lite desperat att hänvisa till
              EU-stöd. Vi får se det som ett litet stöd av det som behövs.
            </seg>
            <seg n="43095aff">
              Vi får inte heller glömma att försämringarna av a-kassan innebär
              extra problem för arbetstagarna i sådana här situationer. Risken
              är att de får gå från hus och hem. Poängen med att ha en stark
              a-kassa är att de oskyldiga människor som inte vill något hellre
              än att få jobba vidare men som drabbas av en nedläggning inte
              ska behöva gå från hus och hem.
            </seg>
            <seg n="729847a1">
              I dag får var tionde arbetstagare 80 procent av sin tidigare
              inkomst i a-kassa. Det är väldigt få. Risken är att man får sälja
              sitt hus, och det kan vara svårt att hitta en annan bostad i ett
              mindre samhälle där det kanske inte finns hyresrätter i tillräckligt
              stor utsträckning.
            </seg>
            <seg n="cbcb0593">
              Min förhoppning är att regeringen slår ett slag för detta och
              gör vad man kan. Det ska inte vara beroende av vilket företag
              man arbetar för eller var man råkar bo om man får hjälp i en sådan
              här situation. 180 jobb kan tyckas lite, men i en mindre kommun
              handlar det om många människor. Det berör många familjer och handlar
              om hela samhällets överlevnad.
            </seg>
            <seg n="e915c233">
              Peter Hultqvist kunde inte vara här i dag, men jag vill slå ett
              slag för företaget i Långshyttan, för Hedemora och för alla som
              riskerar att drabbas.
            </seg>
            <seg n="0eebbce3">
              Det bästa vore förstås om man inte behövde lägga ned alls utan
              kunde hitta andra handlingsalternativ. Om orderingången är god,
              vilket den har varit, borde det finnas en annan utväg.
            </seg>
            <seg n="9fa5b672">
              Jag hoppas att regeringen kan visa att man bryr sig om människor
              även i mindre kommuner och mindre företag. Eftersom det är en
              viktig verksamhet för hela kommunens överlevnad är det viktigt
              att göra vad vi kan. Det är bra att det går att söka EU-medel,
              men jag hoppas att regeringen gör vad man kan för att hjälpa de
              människor som drabbats.
            </seg>
          </u>
          <note n="82d4bd77">
            Ajournering
          </note>
          <note n="f2204505">
            Kammaren beslutade kl. 16.01 på förslag av förste vice talmannen
            att ajournera förhandlingarna till kl. 18.00.
          </note>
          <u who="hillevi_larsson_81d8b4" xml:id="i-ee05c8c3b8b3f422-0" n="f90c6e03" prev="i-9bee4fc2a3f18da2-0">
            <seg n="8c1ceb80">
              Återupptagna förhandlingar
            </seg>
            <seg n="ee0c4b15">
              Herr talman! Det vi nu debatterar – jag säger det med tanke på
              dem som följer debatten på nätet – är nedläggningen av Outokumpus
              verk i Långshyttan. Det är ett hårt slag mot Långshyttan. Det
              är 177 anställda, invånare i byn, som kommer att förlora sitt
              jobb. Det oroar, särskilt i ett läge då arbetsmarknadspolitiken
              har kollapsat. Risken att bli fast i arbetslöshet har aldrig varit
              större. Chansen att ställa om och möjligheterna till en arbetsmarknadsutbildning
              är alldeles för små.
            </seg>
            <seg n="dc70aa6a">
              Att bli arbetslös i dag i Moderaternas Sverige är minst sagt
              en utmaning. Tyvärr är det en utmaning bara för den enskilde individen.
              Regeringen har lämnat den utmaningen bakom sig för länge sedan.
            </seg>
            <seg n="e12a9f8b">
              Att bli arbetslös i ett län och i en kommun som Dalarna och Hedemora
              där det är en så hög ungdomsarbetslöshet att EU går in, precis
              som ministern läste upp i sitt svar, med extra åtgärder för att
              regeringen inte klarar av ungdomsarbetslösheten är någonting som
              oroar. Då får vi höra att Arbetsförmedlingen är väl rustad. Det
              är många som riskerar att hamna i en ohållbar situation.
            </seg>
            <seg n="401bc9bd">
              När 177 personer varslas och får lämna sitt jobb i en liten ort
              på drygt 1 500 personer krävs det särskilda aktiva insatser från
              regeringen, från staten. Man kan inte lämna de här personerna
              i sticket. Man ska inte behöva vänta på arbetsmarknadsinsatser
              från Arbetsförmedlingen. Det här var någonting vi drev i Jämtland
              under den period då vi förlorade många stora företag. När man
              vet att många ska bli av med sitt jobb och när man vet att många
              har en framtid framför sig där de riskerar att bli arbetslösa
              om de inte hittar en ny arbetsgivare snart borde det vara möjligt
              att göra en insats innan anställningstiden är slut, tillsammans
              med arbetsgivaren göra en bra insats för dem som går mot en väldigt
              osäker framtid.
            </seg>
            <seg n="d6b10e08">
              Ministern säger att målet för regeringen är full sysselsättning.
              Det är så att man häpnar. Vi vet att det är en högre arbetslöshet
              i dag än när de borgerliga vann valet 2006. Vi har gått från 6
              procents arbetslöshet till 8 procents arbetslöshet. Andelen långtidsarbetslösa
              har tredubblats under den här regeringens tid.
            </seg>
            <seg n="0800db0c">
              Fas 3, sysselsättningsfasen, är den största statliga arbetsgivare
              som vi har nu. Den sysselsätter, eller förvarar, fler personer
              än vad som jobbar inom hela Icakoncernen. Det är vad regeringens
              arbetsmarknadspolitik har inneburit. Det är mindre resurser till
              att utbilda sig och sämre möjligheter att få en chans på arbetsmarknaden.
            </seg>
            <seg n="e74e5945">
              Det är klart att väldigt många även utanför Långshyttan är väldigt
              oroade. I dag debatterar vi nedläggningen i Långshyttan, och då
              vill vi naturligtvis veta om ministern är beredd att se de här
              177 personerna, se Långshyttans utsatta läge och göra någonting
              för dem.
            </seg>
          </u>
          <note n="bb4904b5">
            Förhandlingarna återupptogs kl. 18.00.
          </note>
          <note n="0112a8be">
            12 § (forts.) Svar på interpellation 2013/14:366 om Långshyttan
          </note>
          <note n="1b7bb6a3">
            Anf. 61 MARIE NORDÉN (S):
          </note>
          <note type="speaker" n="d0f9b80a">
            Anf. 62 ROZA GÜCLÜ HEDIN (S):
          </note>
          <u who="roza_guclu_hedin_7ec1ab" xml:id="i-e09f206312b5a3b3-0" n="381ab603">
            <seg n="88159071">
              Herr talman! Jag kände mig tvungen att ge mig in i debatten,
              då den rör mitt hemlän Dalarna. Jag har inte följt tidigare inlägg,
              så jag vill ge min bild av det hela. Jag har träffat dem som är
              berörda av beskedet i Långshyttan.
            </seg>
            <seg n="426b1308">
              Jag vet inte hur många av er här som har varit i Långshyttan.
              Det är den ort som min familj flyttade till från Uppsala. Det
              är anledningen till att jag flyttade till Dalarna. Min pappa drev
              den lokala pizzerian där i början av 1990-talet. På den tiden
              var det en otroligt levande bygd. Jag minns som barn att det var
              otroligt vackert, jag hade vänner som bodde där och bygden levde.
              Det fanns människor som rörde sig i bygden. Affärer och annan
              samhällsservice fanns.
            </seg>
            <seg n="095e6031">
              I dag bor det ungefär 1 600 personer i Långshyttan. När man i
              dag tar en promenad genom staden slås man av hur tomt det är.
              Jag var där för ett par år sedan för första gången sedan min pappa
              sålde pizzerian, och jag möttes av att det hus som pizzerian låg
              i höll på att förfalla. Skolor har lagts ned och affärer har stängts.
              Den utvecklingen är oroväckande, och den bekymrar.
            </seg>
            <seg n="354fa317">
              De som bor kvar eller flyttar dit gör det av en anledning: De
              trivs med att bo på landsbygden. Det berikar dem på många olika
              sätt. En förutsättning för att man ska kunna bo på mindre orter
              är att det finns tillgång till samhällsservice, skolor och arbete.
              Arbetstillfällen är det som lockar människor dit.
            </seg>
            <seg n="0da295e4">
              Vad händer i dag? När beskedet om nedläggning kom från Outokumpu
              försattes bygden i stor sorg.
            </seg>
            <seg n="51396e03">
              Herr talman! Beskedet om nedläggningen drabbar de drygt 170 anställda
              direkt. Men det man inte får glömma bort är att samtidigt som
              dessa drabbas så drabbas även deras familjer, sambor, fruar och
              män, deras barn. Det är flera människor och företag som drabbas
              av nedläggningen, liksom underleverantörer som verkar i Dalarna.
              De förlorar också en grundpelare.
            </seg>
            <seg n="3b42a37c">
              Därför ställer vi oss frågan: Vad tänker regeringen göra i frågan?
              Jag tycker att frågan är relevant. Arbetsmarknadsministern har
              faktiskt uppvaktats i frågan. Skriftliga frågor har ställts av
              bland annat min kollega Peter Hultqvist. Men jag tycker inte att
              de svar jag har läst ger hopp. Ministern hänvisar till kompetensen
              i länet att sköta frågan. Jag vill understryka att kompetensen
              finns i länet. Det finns otroligt duktiga människor som jobbar
              med det här. Men den så kallade arbetslinje som regeringen står
              för fungerar inte i praktiken.
            </seg>
            <seg n="e2a5d0bd">
              Vi från Socialdemokraterna har gett ministern konkreta förslag
              på åtgärder, för vi tycker att frågan kräver ett snabbt agerande.
              Det duger inte att hänvisa till arbetsmarknadspolitiska reformer
              som inträder först efter 300 eller 450 dagars arbetslöshet. De
              som bor och verkar i bygden och de som jobbar på bruket behöver
              en snabb omställning, en individuellt anpassad omställning.
            </seg>
            <seg n="c8e542ea">
              Är ministern beredd att på allvar diskutera frågan om den så
              kallade fria zonen, som kommunalrådet i Avesta och kommunalrådet
              i Hedemora tidigare har lyft fram, en frizon för arbetsmarknadsåtgärder?
              Vad säger ministern om det? Jag vill ha ett besked, gärna här
              och nu.
            </seg>
          </u>
          <note type="speaker" n="34f177ee">
            Anf. 63 RAIMO PÄRSSINEN (S):
          </note>
          <u who="raimo_parssinen_d2cb35" xml:id="i-2ce21854594eabaa-3" n="eecf2eec">
            <seg n="859f70cd">
              Herr talman! Min första fråga till statsrådet är: Har ni talat
              med koncernledningen i Outokumpu? Har ni varit i kontakt med ägarna?
              Har ni talat med facken? Jag vet att någon statssekreterare har
              varit där uppe och lyssnat.
            </seg>
            <seg n="def1528a">
              Har ni ställt er frågan: Vad kan departementen göra och vad kan
              regeringen göra i ett läge där en liten ort som Långshyttan får
              ett sådant besked? Vad vi vet är att företaget går ganska bra
              i sig. Det är en god orderingång; de har att göra. Det finns en
              löntagarkonsult som har lagt fram en rapport om det hela.
            </seg>
            <seg n="9bd8f008">
              Frågan blir åter: Har ni talat med koncernledningen? Har ni efterhört
              vad regionen skulle kunna göra? Jag vet att det naturligtvis finns
              en stark vilja hos kommunen men även hos regionen att ordna det
              här.
            </seg>
            <seg n="d617e4f0">
              Man kan ställa sig frågan, Elisabeth Svantesson: Gör ni som ni
              gjorde när Stora Ensos massafabrik i Norrsundet lades ned? Gör
              ni på samma sätt som när Ericsson lade ned verksamheten i Gävle
              eller nu när före detta Hiab uppe i Hudiksvall planerar att lägga
              ned? Det är massvis med industrijobb som kommer att försvinna.
            </seg>
            <seg n="a847e462">
              Då måste den relevanta frågan vara: Vad kan vi göra? Man hänvisar
              i svaret till att styrkan finns lokalt. Ja, det är klart att det
              finns styrka lokalt, men det finns väl även andra nivåer. Jag
              tycker att det borde finnas ett intresse hos regeringen att göra
              mer saker.
            </seg>
            <seg n="44dfa218">
              Så hänvisar ni till att ni har en arbetslinje och att det har
              skapats 200 000 jobb. Ja, 150 000 jobb tillkom 2007 och ytterligare
              50 000 år 2008. Samtidigt har arbetslösheten ökat med 100 000
              jobb. Är det svaret till metallarbetarna och andra i Långshyttan,
              att det faktiskt har tillkommit 200 000 nya jobb fast arbetslösheten
              har ökat med 100 000? Det är väl inget besked att ge. Det är väl
              inget svar som är relevant över huvud taget. Frågan är ju om det
              här är en gemensam angelägenhet för Långshyttan, för Dalarna och
              för Sverige. Det är det som är kärnfrågan, tycker jag.
            </seg>
            <seg n="4089a7a2">
              Herr talman! Man kan ju bli lite fundersam om man har en statsminister
              som åker till Davos på ett toppmöte och säger att industrin är
              basically gone. Industriarbetarna är i princip borta i Sverige.
              Är det arbetslinjen när det gäller industriarbeten, att de i princip
              är borta? Nu hänvisar man metallarna i Långshyttan på Outokumpu
              Klosterverken att ställa sig i kö. De som har en arbetslöshetsförsäkring
              får väl använda den. Men var först arbetslös i 300 dagar, så kan
              ni komma i åtgärder! Ni kan hamna i fas 1 efter 150 dagar. Är
              det beskedet? Frågan är: Har ni varit i kontakt med ägarna? Har
              ni studerat läget i Långshyttan? Är ni villiga att göra någonting?
            </seg>
            <seg n="4a362d6c">
              Jag tycker att det här är gravt allvarligt, men det är ytterligare
              ett bevis på en passiv regering, om vi inte kan få ett annat besked
              än att industrin är basically gone.
            </seg>
          </u>
          <note type="speaker" n="b4339345">
            Anf. 64 KATARINA BRÄNNSTRÖM (M):
          </note>
          <u who="katarina_brannstrom_725f96" xml:id="i-59868d42cf74e860-0" n="56590871">
            <seg n="825030e1">
              Herr talman! Det är alltid sorgligt när vi hör om människor som
              kommer att förlora sina jobb. Varje varsel, varje gång ett företag
              lägger ned eller flyttar är naturligtvis oerhört tragiskt för
              bygden.
            </seg>
            <seg n="811391c6">
              Det här är ju en utveckling som vi inte bara ser i Dalarna, utan
              den finns på många håll och har funnits sedan årtionden tillbaka.
              De flesta industrinedläggningar skedde på 90-talet då det var
              otroligt många som förlorade sina jobb. Vi måste kanske titta
              tillbaka och se på vad som hände med dessa platser när nedläggningarna
              skedde, om vi ska lära oss någonting av historien.
            </seg>
            <seg n="ae0e006b">
              Det som många gånger har hänt är att människor har fått helt
              andra möjligheter i sina liv. Det är ju inte så att en bygd dör
              ut. Det händer på väldigt få ställen. Bara i mitt hemlän har människor
              getts nya chanser att helt enkelt byta karriär i livet, att utbilda
              sig, att få möjlighet att göra någonting helt annat än att jobba
              på ett industrigolv.
            </seg>
            <seg n="47404930">
              Jag tror inte att vi kan stoppa nedläggningarna någonstans. De
              är globala. De finns över hela världen, och det är tråkigt när
              det händer. Men vad jag reagerade emot i den här debatten var
              att socialdemokrater från talarstolen låter som om det är regeringens
              fel, som om regeringen nu ska ta över ansvaret för ett enskilt
              företags utveckling och avveckling. Jag vet inte riktigt hur det
              gick till förr i tiden, men jag tror inte att regeringen var på
              plats och tog över ansvaret. Så kan vi ju inte ha det.
            </seg>
            <seg n="75db58d8">
              Självklart ska det alltid finnas verktyg lokalt, regionalt, där
              det finns arbetsförmedlingar och där det finns omställningsföretag.
              När vi ser på statistiken brukar den här gruppen människor vara
              i arbetslöshet under kortast tid. Det är inte den gruppen som
              kommer att finnas kvar i arbetslöshet om några år. Några kanske
              har gått i pension, några har utbildat sig, några har flyttat
              och några har fått helt andra jobb.
            </seg>
            <seg n="b1c8b189">
              Jag tycker inte att det är sjyst mot vare sig regeringen, ministern
              eller de människor i den här bygden som blir varslade att ha ett
              sådant angreppssätt som man nyss hade här. Måla inte alltid i
              svart! Tvärtom måste vi se att det kommer att lösa sig på olika
              sätt. Ingen av oss kan säga exakt hur det ser ut, men det är självklart
              att det finns arbetsförmedlingar, omställningsföretag och annat
              som har de verktyg som behövs och som kommer att ligga i ordentligt
              när det krävs.
            </seg>
            <seg n="ef1bb300">
              Stå inte och tala inför väljarna bara för att det är ett valår
              och få det att låta som att det är en regerings eller en ministers
              ansvar! Vi skulle aldrig kunna fungera på det sättet. Det skulle
              aldrig bli bra. Det måste till en skärpning, tycker jag. Vi ska
              prata om jobb, om hur nya jobb kommer till, hur människor får
              en möjlighet till en omstart och till en utbildning. Men måla
              inte i svart, och gör det inte till en fråga för den här riksdagen,
              för det är den inte.
            </seg>
            <seg n="e147e503">
              Jag beklagar alla dessa människor, men jag ser ändå med tillförsikt
              fram emot att det kommer att bli någonting annat i stället som
              ersätter dessa jobb. Så har det sett ut i mitt hemlän där glasindustrin,
              pappersindustrin, många gamla och tunga företag och branscher
              nu faktiskt går i graven. Men det uppstår nya företag, nya branscher
              och nya jobb.
            </seg>
          </u>
          <note type="speaker" n="9e74fd9f">
            Anf. 65 Arbetsmarknadsminister ELISABETH SVANTESSON (M):
          </note>
          <u who="elisabeth_svantesson_0136d8" xml:id="i-7a7ab71e4d227cda-5" n="2c6680d9">
            <seg n="9485c8fb">
              Herr talman! Företag startar, företag växer. Ibland säljs företag
              och ibland läggs företag ned. Arbetsmarknaden förändras. Det skapar
              ofta en stor oro, särskilt när stora företag lägger ned på en
              liten ort som det nu verkar ske i Långshyttan. Det är en oro som
              drabbar de anställda och naturligtvis alla ortsbor. Jag känner
              starkt med dem som drabbas.
            </seg>
            <seg n="f753f0f4">
              Min statssekreterare tog nyligen initiativ till ett besök i Långshyttan
              och träffade det aktuella företagets ledning och de fackliga representanterna
              på arbetsplatsen. Hon träffade landshövdingen, företrädare för
              kommunen och Trygghetsrådet för att bilda sig en uppfattning om
              läget och också för att se hur man nu samverkar och arbetar framåt.
            </seg>
            <seg n="b1b2ea70">
              Vi ska ha klart för oss att det här är i ett rätt så tidigt skede.
              Företag har i alla dessa situationer ett väldigt stort ansvar.
              Det ligger också ett tungt ansvar på företaget under tiden som
              det förs MBL-förhandlingar och omställningsdiskussioner.
            </seg>
            <seg n="baf8a475">
              I det här sammanhanget vill jag särskilt lyfta fram att när det
              läggs den här typen av varsel är det ju långt ifrån alla som direkt
              leder till arbetslöshet för människor. Många finner nya jobb innan
              de blir arbetslösa. Trygghetsorganisationerna, som inte så många
              här hittills har nämnt, gör ett väldigt stort arbete med råd,
              stöd, utbildning och vägledning. Det tycker jag är viktigt att
              visa på och också att lyfta fram, för det är ju en viktig del
              i det omställningsarbete som sker på svensk arbetsmarknad. Det
              är också viktigt att det finns en offentlig struktur. Här har
              Arbetsförmedlingen en stor vana och erfarenhet att jobba med varsel
              och uppsägningar.
            </seg>
            <seg n="1c445f2f">
              Jag menar att den bästa kunskap om vad som behövs i Långshyttan
              ändå finns i regionen. Jag vet att man har stor erfarenhet av
              detta, och det är särskilt viktigt att alla berörda parter nu
              träffas och fortsätter att samverka kring hur man bäst och gemensamt
              möter framtiden.
            </seg>
            <seg n="1b74bc1b">
              Det är också därför som huvudansvaret för de regionala tillväxtresurserna
              ligger just hos länen. Tillsammans med länens egna prioriteringar
              och insatser skapar regeringens satsningar inom näringspolitiken
              och den regionala tillväxtpolitiken mycket goda förutsättningar
              för regional tillväxt och attraktionskraft i alla delar av länet.
              Det här gör man allra bäst i de regioner som berörs.
            </seg>
            <seg n="4b6cba6a">
              Vi har årligen tillfört medel till länen för regionala tillväxtåtgärder.
              År 2014 – det här året alltså – tillfördes Dalarna drygt 76 miljoner
              kronor fördelat på länsstyrelsen och regionförbundet Region Dalarna.
              Detta är medel som ska förbättra länets möjlighet att verka för
              en strukturomvandling och en förnyelse av näringslivet.
            </seg>
            <seg n="450724b9">
              Det gäller även EU:s strukturfonder, och vi är en del av EU.
              Det är inte de där nere som ger oss pengar, utan det är en del
              av den union som vi är med i. Även EU:s strukturfonder är ett
              viktigt instrument, både för den lokala och för den regionala
              tillväxten i landet.
            </seg>
            <seg n="91053a1e">
              Under nästa programperiod, det vill säga 2014–2020, tilldelas
              programmet som gäller norra Mellansverige, där Dalarna ingår,
              medel även från Europeiska regionala utvecklingsfonden. Det är
              stora och betydande utvecklingsmedel som bidrar till tillväxt
              och konkurrenskraft i länen.
            </seg>
          </u>
          <note type="speaker" n="2723c6fa">
            Anf. 66 ANN-BRITT ÅSEBOL (M):
          </note>
          <u who="ann-britt_asebol_7428c6" xml:id="i-6e2edb7cd341978c-1" n="8261dea4">
            <seg n="14d93fe4">
              Herr talman! Den här debatten fick en lite annorlunda vändning.
              När vi startade den fanns bara jag som moderat här inne. Hillevi
              Larsson var här, och hon reste sig spontant upp och gjorde ett
              inlägg kring hur förhållandena kunde se ut. Interpellanten kanske
              inte hade trott att debatten skulle ta denna vändning.
            </seg>
            <seg n="9b375a74">
              Det som först och främst känns lite märkligt är att interpellanten
              själv inte finns med här. Det må vara att han har andra saker
              att göra som han har prioriterat, men det kändes inte så prioriterat
              när vi startade debatten. Hade vi inte haft en paus hade många
              saker säkert lämnats därhän från den socialdemokratiska sidan.
            </seg>
            <seg n="bae9e710">
              Det är också lite märkligt att man kommer in och tar till så
              stora ord om vad regeringen gör och inte gör. Man pratar om en
              arbetsmarknadspolitik med höjda arbetsgivaravgifter för unga.
              Hur kan det skapa jobb? Det är min fråga till Socialdemokraterna.
            </seg>
            <seg n="ac76aeeb">
              Flera av dem som har varit uppe här har inte ens varit i den
              lilla orten Långshyttan, som ligger i Hedemora kommun i Dalarna.
              Det är en uppgift för kommunen att ta sig an de 76 miljoner kronor
              som regeringen har tillfört Region Dalarna. Här har den socialdemokratiska
              ledningen i Hedemora kommun en viktig uppgift att se till att
              skapa förutsättningar. Det är inte regeringen som ska vara där
              i Långshyttan och se till att driva företag, utan det är kommunen
              och regionen, som har fått medel, pengar och verktyg för att göra
              det.
            </seg>
            <seg n="6359700f">
              Att en liten kommun inte blir helt beroende av ett enda stort
              företag vad gäller arbetstillfällen är också en viktig fråga från
              det regionala perspektivet. Här har den socialdemokratiska regionen,
              kommunen och landstinget någonting att göra: se till att man överlever
              i Långshyttan. Det finns vägar att göra det, och det finns en
              kraft att komma ur det, bara man ser möjligheterna, precis som
              Katarina Brännström sade.
            </seg>
          </u>
          <note type="speaker" n="617b2808">
            Anf. 67 HILLEVI LARSSON (S):
          </note>
          <u who="hillevi_larsson_81d8b4" xml:id="i-9bee4fc2a3f18da2-1" n="f90c6e03" next="i-ee05c8c3b8b3f422-1">
            <seg n="6d0e727e">
              Herr talman! Det här är kanske inte den typiska industrinedläggningen
              med tanke på att det är en väldigt liten ort som företaget ligger
              i. Långshyttan har drygt 1 500 invånare, och det är en ort som
              har minskat successivt över åren. Man kan säga att den blir mindre
              och mindre, och risken är att detta blir dödsstöten för Långshyttan.
            </seg>
            <seg n="a7407fbb">
              Det är inte så lätt att hitta nya jobb i denna situation i en
              liten utflyttningsort med arbetslöshet. Snarare förstärks den
              tendensen mer och mer i utflyttningsorter i glesbygden. Därför
              är det inte självklart att människorna där kommer att hitta nya
              arbeten.
            </seg>
            <seg n="7a95a940">
              Detta berör inte bara dem som förlorar jobbet utan också, som
              har nämnts i debatten, deras familjer. Det handlar om försörjning,
              inte minst för många barn. Det är en väldigt allvarlig situation.
              Det är inte bara Långshyttan utan också Hedemora och hela Dalarna
              som berörs av det här.
            </seg>
            <seg n="491e19eb">
              Det som är mest tragiskt i sammanhanget är att Klosterverken
              har beskrivits som ett guldägg som faktiskt har en bra orderingång,
              och en löntagarkonsult har tittat på handlingsalternativ. Det
              kanske inte ens hade varit nödvändigt med nedläggning och varsel
              av personal. Tragedin är att man hade kunnat gå in och förebygga
              detta.
            </seg>
            <seg n="3d9f06fa">
              Men oavsett detta, vad gör man i nuläget med de människor som
              riskerar att få gå från hus och hem? A-kassan är anpassad efter
              att människor inte vill arbeta, som regeringen har uttryckt det.
              Det ska alltså löna sig att arbeta. Men de som oförskyllt blir
              arbetslösa drabbas ju kollektivt av detta. Därför menar jag att
              det ligger ett extra ansvar på regeringen att gå in och agera.
              Det är inte bara en regional fråga. Och regeringen kan agera om
              man vill.
            </seg>
          </u>
          <note n="4cf25158">
            Anf. 68 MARIE NORDÉN (S):
          </note>
          <u who="hillevi_larsson_81d8b4" xml:id="i-ee05c8c3b8b3f422-1" n="f90c6e03" prev="i-9bee4fc2a3f18da2-1">
            <seg n="a090fdb9">
              Herr talman! Katarina Brännström säger att vi ska lära oss av
              historien, att det har löst sig förut och att det ordnar upp sig.
              Det kan man ju tycka att det har gjort, men det är oftast i ett
              läge där vi har haft en aktiv arbetsmarknadspolitik och sett till
              att det finns åtgärder för dem som blir arbetslösa. Problemet
              i dag är bristen på arbetsmarknadsinsatser, bristen på arbetsmarknadsutbildning,
              och det gör att människor riskerar att hamna i en helt ohållbar
              situation.
            </seg>
            <seg n="6ce1faf9">
              Det gäller 177 personer av 1 500 invånare på en arbetsmarknad
              som naturligtvis inte är speciellt diversifierad; den är liten
              och utsatt. Det är klart att det behövs större insatser än att
              säga tänk positivt, det löser sig alltid. Det är väldigt många
              det inte har löst sig för. Över 400 000 människor är arbetslösa
              i dag. Över 70 000 människor har varit arbetslösa väldigt länge.
              Antalet har tredubblats sedan Alliansen kom till makten.
            </seg>
            <seg n="7d39def7">
              Det är klart att det behövs en annan politik, som innebär mycket
              kraftfullare insatser än en klapp på axeln och det ordnar sig
              alltid.
            </seg>
            <seg n="d36f39e0">
              Det är inte regeringen som lägger ned eller flyttar den här fabriken.
              Det är inte Moderaternas fel att Långshyttan förlorar 177 arbetstillfällen.
              Men det är Moderaternas ansvar att se till att dessa människor
              får vettiga insatser som leder till nya jobb, som leder till möjligheten
              att ta de nya jobb som kanske växer fram, som förhoppningsvis
              finns även i Långshyttan i framtiden.
            </seg>
            <seg n="ec8dc623">
              Det är ett otroligt utsatt läge som denna lilla ort utsätts för,
              och människorna där förtjänar bättre än en klapp på axeln och
              tänk positivt. De förtjänar en aktiv arbetsmarknadspolitik. Det
              vi angriper i dag är att den inte finns, och vi känner oro för
              att dessa människor inte kommer att få ta del av den på grund
              av att regeringen har prioriterat skattesänkningar före arbetsmarknadsinsatser.
            </seg>
          </u>
          <note type="speaker" n="c902ff25">
            Anf. 69 ROZA GÜCLÜ HEDIN (S):
          </note>
          <u who="roza_guclu_hedin_7ec1ab" xml:id="i-e09f206312b5a3b3-1" n="381ab603">
            <seg n="8e420dc7">
              Herr talman! Jag kan inte låta bli att tänka mig in i hur det
              är att leva i Hedemora och Långshyttan i dag med detta besked.
            </seg>
            <seg n="af66f387">
              Nermin Basic är en av de metallare som jobbar på bruket, en 60-årig
              metallare, och han ställer sig frågan: Vem ska anställa mig? Titta
              på mig! Vem ska anställa mig?
            </seg>
            <seg n="228fa94d">
              Det finns många som Nermin. De har olika behov av hjälp, men
              alla har rätt att få hjälp och stöd. Många av dem som jobbar på
              bruket har varit där i många år, och de har helt olika förutsättningar
              – unga, gamla och så vidare. De är enormt duktiga, de har otrolig
              arbetsförmåga, de har en vilja och de har en kraft.
            </seg>
            <seg n="284640cb">
              Det jag frågar mig är vilken framtid regeringen vill att de ska
              möta. Ska de verkligen behöva vänta i 450 dagar på en åtgärd,
              en insats? Och vilken åtgärd ska de då in i? Är det fas 3? Ska
              de samsas med de 35 000 som redan är i fas 3?
            </seg>
            <seg n="fe586e76">
              Det är det här som vi angriper, precis som Marie Nordén säger.
              Vi tar ansvar för människorna som arbetar i Långshyttan. Vi vill
              att de ska få en omställning som går snabbt. Vi vill att man absorberar
              deras kraft, deras vilja och deras önskan om att bo kvar i Långshyttan,
              kunna arbeta där och försörja sin familj. Det är inget konstigt.
            </seg>
            <seg n="b583904f">
              Det är därför jag ställer frågan till ministern en gång till:
              Hur ställer sig ministern till förslaget om en frizon?
            </seg>
          </u>
          <note type="speaker" n="3e55d855">
            Anf. 70 RAIMO PÄRSSINEN (S):
          </note>
          <u who="raimo_parssinen_d2cb35" xml:id="i-2ce21854594eabaa-4" n="eecf2eec">
            <seg n="d0ca85ff">
              Herr talman! Jag vet inte vad man ska säga – man blir bara trött.
              Eller är det så att vi har ett gäng nöjda moderater som sitter
              här i kammaren och säger: Det där kommer att lösa sig, det är
              så bra och vi lade en så bra budgetproposition i höstas.
            </seg>
            <seg n="64776614">
              Statsministern säger att industrijobb är basically gone – industriarbetarna
              är borta, i princip. Han kallar svenskt näringsliv ett särintresse.
            </seg>
            <seg n="540b691f">
              Metallarbetarna i Långshyttan jobbar i ett vinstdrivande företag
              med god orderingång, och jag ställer frågan: Vad kan vi göra?
              Då säger ni i Alliansen att kraften naturligtvis finns lokalt.
              Det har ni sagt vid alla dessa nedläggningar. Ni har inte gjort
              ett dugg, för ni har ingen politik för det här. Det är det som
              är grejen.
            </seg>
            <seg n="a818a2fa">
              Och så får vi höra: Ska regeringen vara i Långshyttan? Nej, regeringen
              är inte i Långshyttan. Jag vet var regeringen är. Regeringen hänger
              på krogen.
            </seg>
            <seg n="6d04f0f3">
              Det är där ni sätter in era resurser. Det är där ert koncentrerade
              intresse ligger. Ni är mer intresserade av moms på krogen. Ni
              är mer intresserade av att vi ska äta mer snabbmat på Max eller
              McDonalds, för där säger ni att ni har en framåtsyftande politik.
            </seg>
            <seg n="081c1cde">
              Men var finns industripolitiken? Det är faktiskt industrin som
              bär upp välståndet i det här landet – 50 procent av exportinkomsterna
              och bruttonationalprodukten kommer från industrin. Men ert fokus
              ligger på moms på krogen. Det är fantastiskt. Det ligger på snabbmat
              och billiga hamburgare.
            </seg>
            <seg n="b6a4445f">
              Det är det som är kontentan eftersom vi inte får något annat
              svar. Det är rena rama, ja, vad ska man säga? Industriarbetarna
              är basically gone, säger statsministern.
            </seg>
          </u>
          <note type="speaker" n="96d129c6">
            Anf. 71 KATARINA BRÄNNSTRÖM (M):
          </note>
          <u who="katarina_brannstrom_725f96" xml:id="i-59868d42cf74e860-1" n="56590871">
            <seg n="6d9ede29">
              Herr talman! Att lyssna på 70-talsnostalgikerna här känns nästan
              pinsamt. Raimo Pärssinens senaste utfall här – jag tycker faktiskt
              inte att det är värdigt Sveriges riksdag att låta så.
            </seg>
            <seg n="492817c0">
              Det är varken Sveriges riksdag eller Sveriges regering som styr
              över Outokumpu eller något annat bolag eller över hur mycket de
              går med vinst eller förlust. Det sköter de själva, och tack och
              lov för det. Det är ingen socialism vi har i Sverige.
            </seg>
            <seg n="657ec639">
              Även i mitt hemlän har flera hundra människor fått lämna sina
              jobb, men jag har aldrig tagit upp frågan i Sveriges riksdag.
              Det finns ett fantastiskt bra omställningsprogram i trygghetsorganisationerna.
              Stå inte här och säg att man ska vänta 450 dagar! De kommer att
              få hjälp på en gång – det är så det fungerar när det blir varsel
              och uppsägningar. Det är en svartmålning av Sverige och svensk
              arbetsmarknad som är alldeles oförskämd, tycker jag.
            </seg>
            <seg n="7d377bed">
              Det är också så att Dalarnas, Värmlands och Gävleborgs län har
              tilldelats 1,2 miljarder i strukturfondsmedel. Det har faktiskt
              inte mitt hemlän tilldelats. Skulle jag stå och utgjuta mig i
              Sveriges riksdag om det? Ni ska vara glada över att vi är med
              i EU och att de stöd som finns fungerar, inte stå och skylla på
              någon regering eller någonting annat.
            </seg>
            <seg n="d719ab90">
              Nej, tillbaka till verkligheten! Det är på plats där ute som
              detta kommer att lösas. Vänta och se! Det blir nya möjligheter.
              Ni har svartmålat Sverige; ni svartmålar regeringen. Men vi kommer
              inte tillbaka till 70-talet, hur mycket ni än vill. Svenska industrier
              är hotade och kommer att vara det framöver oavsett vilken regering
              som styr landet. Det viktiga är att det finns omställningsprogram
              och att det finns pengar att få från strukturfonder och annat.
              Det har man sett till att få där uppe, och då kommer det inte
              att se så svart ut om ett tag.
            </seg>
          </u>
          <note type="speaker" n="f6f22750">
            Anf. 72 HANIF BALI (M):
          </note>
          <u who="hanif_bali_8499a8" xml:id="i-cf9ee19b94b45d57-0" n="2ab339f2">
            <seg n="f604b140">
              Herr talman! I en ESO-rapport där man har gått igenom alla jobb
              som har kommit till och försvunnit sedan 1990 konstaterar man
              att 3,2 miljoner jobb har försvunnit. Samtidigt har det kommit
              till 3,4 miljoner jobb. Vi har ett överskott på arbete. Det är
              så den svenska arbetsmarknaden funkar: Det försvinner jobb, men
              det kommer också till jobb. Under finanskrisen försvann 70 000
              jobb, men nya jobb har kommit till.
            </seg>
            <seg n="54cf982d">
              Jag är ganska tacksam att arbetsmarknadsministern inte springer
              omkring och har enskilda samtal med företagspampar varje gång
              någon blir varslad utan i stället fokuserar där jobben skapas.
            </seg>
            <seg n="c7f9b409">
              Vi ser att vi har ett skifte i ekonomin, precis som man såg att
              man hade ett skifte i ekonomin för hundra år sedan. Då var åtta
              av tio svenskar anställda inom jordbrukssektorn. Om de här socialdemokraterna
              hade levt då hade de gått omkring och skrikit: Vi ska rädda vartenda
              jordbruksjobb! Som tur är levde inte de här socialdemokraterna
              då, utan det var lite modernare och mer framåttänkande socialdemokrater
              som levde då. De insåg att industrin var framtiden: Vi ska inte
              bevara det gamla; vi ska satsa på det nya.
            </seg>
            <seg n="610f3fe1">
              Detsamma ser vi nu inom den svenska industrin och i den svenska
              ekonomin. Industrijobben är inte 50 procent längre. De är 40 procent,
              och trenden är på väg nedåt. Och det är inte bara i Sverige; det
              är i Finland, i Norge och i massor av andra länder där industrin
              lägger om. I kunskapsnationer läggs det om från industri till
              robotisering och högre produktivitet och till en expanderande
              tjänstesektor. Det är där Sverige måste ligga. Vi måste designa
              robotarna. Det är där utmaningen för Sverige ligger.
            </seg>
            <seg n="3358bbef">
              Jag tycker faktiskt att det är ganska märkligt att man för fram
              att fas 3 skulle vara Sveriges största arbetsgivare. Med den logiken
              är faktiskt nystartsjobben bland de största. Faktum är att det
              är ett väldigt populärt stöd som ger extremt mycket bättre förutsättningar
              för människor att komma i arbete.
            </seg>
            <seg n="5d5ebb06">
              Vad vill ni göra? Jo, ni vill införa någonting som ni kallar
              välfärdstjänster. Blir det då Sveriges största arbetsgivare, med
              20 000 personer inom välfärdstjänsterna? Det är något som ni har
              provat tidigare, för det är identiskt med plusjobben – som hade
              lägre resultat än fas 3. Era plusjobb hade lägre resultat än fas
              3, som ni har stått här i åtta år och bespottat.
            </seg>
            <seg n="fbb9e8be">
              Vi tittar på de grupper som ni talar om – 60-plussare var ett
              exempel. Sysselsättningsgraden för dem mellan 54 och 64 har ökat
              med 2,2 procent sedan 2006. För dem mellan 65 och 74 har den ökat
              med 7,3 procent. För dem mellan 15 och 24 har den ökat med 4,6
              procent. För dem som är mitt i livet, alltså mellan 25 och 54,
              har den ökat med 0,5 procent. Regeringens insatser har med precision
              gett just äldre och yngre högre sysselsättningsgrad.
            </seg>
            <seg n="4b467049">
              Ni sitter här och skakar på huvudet och håller inte med. Som
              vanligt håller ni inte med om verkligheten. Går ni in på www.scb.se
              kan ni kolla upp statistiken.
            </seg>
            <seg n="d799a29e">
              80 procent av företagarna i Hedemora kommun anser att företagsklimatet
              är dåligt. Hedemora kommun kommer på plats 268 av landets 290
              kommuner i företagsrankningar. Ni har tappat 45 platser. Det är
              en socialdemokratisk kommun. Ta ansvar för era politiska gärningar!
              Ni sitter och styr där. Ni sitter och styr regionen. Vad har ni
              gjort?
            </seg>
            <seg n="2d789a42">
              (Applåder)
            </seg>
          </u>
          <note type="speaker" n="60fb54b8">
            Anf. 73 Arbetsmarknadsminister ELISABETH SVANTESSON (M):
          </note>
          <u who="elisabeth_svantesson_0136d8" xml:id="i-7a7ab71e4d227cda-6" n="2c6680d9">
            <seg n="34ed3656">
              Herr talman! Precis som jag sade i mitt förra inlägg förstår
              jag den oro som många känner, både på orten och i företaget som
              nu har beslutat om nedläggning. Det är viktigt att inte späda
              på den oron genom att – som Socialdemokraterna gör här i riksdagens
              kammare – peka ut att nästa fas för de här personerna skulle vara
              sysselsättningsfasen.
            </seg>
            <seg n="58ac0c8d">
              Låt oss komma ihåg hur svensk arbetsmarknad fungerar. På svensk
              arbetsmarknad jobbar vi med omställningsförsäkringar i ett väldigt
              tidigt skede. Arbetsmarknadsdepartementet – för frågan handlar
              ju om vad Arbetsmarknadsdepartementet gör här – har genom statssekreteraren
              varit på plats, som jag sade i mitt förra inlägg.
            </seg>
            <seg n="5897ab8a">
              Det är viktigt att vi gör saker tillsammans. Det allra bästa
              och viktigaste för Långshyttan är att berörda parter som kommunen,
              näringslivet, trygghetsorganisationerna och Arbetsförmedlingen
              nu samverkar för att använda de verktyg och insatser som faktiskt
              finns för de individer som drabbas av nedläggningen.
            </seg>
            <seg n="767d1afb">
              Jobben är vår viktigaste fråga, och det är inte en slump att
              jobben har blivit över 200 000 fler i en lågkonjunktur. Vi kan
              åka ned till Öresund, till Danmark, och se hur de har haft det
              där. Där har jobben blivit färre under den här tiden.
            </seg>
            <seg n="550fe3e7">
              Vi är väldigt tydliga med att vi vill satsa på konkurrenskraft.
              Vi har till exempel sänkt bolagsskatten. Vi vill att det ska vara
              enkelt att anställa och satsa på dem som står långt bort från
              arbetsmarknaden.
            </seg>
            <seg n="6402d2d4">
              Socialdemokraterna har konsekvent sagt nej till våra förslag.
              När vi säger att vi ska satsa på jobb vill Socialdemokraterna
              återigen satsa på transfereringssystem och bidrag. Det har vi
              hört i den här debatten.
            </seg>
            <seg n="fdc52055">
              Jag ser att den politik som vi har leder till att jobb växer
              till i många olika sektorer. Även industrijobb är en absolut grundsten
              för svensk tillväxt och konkurrenskraft. Vi ska ha en industri
              som lever och utvecklas.
            </seg>
            <seg n="74de892c">
              Jag har haft förmånen att resa runt i hela Sverige och träffa
              många som jobbar inom olika sektorer. Jag har träffat unga personer
              som har funnit sin väg in i industrin. Det är viktigt för framtidens
              konkurrenskraft. Vi kommer att ha industriföretag även i framtiden,
              så även i Dalarna.
            </seg>
          </u>
          <note n="a7442b7c">
            Överläggningen var härmed avslutad.
          </note>
          <note n="161106a2">
            13 § Svar på interpellation 2013/14:374 om färre möten med arbetslösa
            på Arbetsförmedlingen
          </note>
          <note type="speaker" n="a2530414">
            Anf. 74 Arbetsmarknadsminister ELISABETH SVANTESSON (M):
          </note>
          <u who="elisabeth_svantesson_0136d8" xml:id="i-7a7ab71e4d227cda-7" n="2c6680d9">
            <seg n="a43bdc09">
              Herr talman! Hillevi Larsson har frågat mig vad jag som arbetsmarknadsminister
              gör mot bakgrund av att mötena mellan arbetslösa och Arbetsförmedlingen
              minskade med en miljon förra året, vilka åtgärder jag avser att
              vidta för att arbetsförmedlarna ska hinna träffa de arbetslösa
              och ge dem individuellt stöd samt vad jag anser är viktigast:
              ökad kontroll av arbetslösa eller kvalificerad hjälp för att öka
              jobbchanserna?
            </seg>
            <seg n="f738efd7">
              Arbetsförmedlingens centrala uppgift är att på ett effektivt
              sätt sammanföra dem som söker arbete med dem som söker arbetskraft.
              För att matchningen ska fungera väl är sökaktiviteten bland de
              arbetssökande central. En av de faktorer som påverkar sökaktiviteten
              är uppföljningen av de arbetssökande, bland annat genom de möten
              som genomförs mellan arbetsförmedlaren och den arbetssökande.
            </seg>
            <seg n="e736246d">
              I Arbetsförmedlingens årsredovisning för 2013 beskrivs att antalet
              möten med de arbetssökande minskade 2013 jämfört med 2012. Av
              samma redovisning framgår även att nivån vad avser sökaktiviteten
              bland de arbetssökande låg på samma nivå och att andelen av de
              inskrivna individerna som gick till arbete ökade. Regeringens
              inriktning är att sökaktiviteten ska öka bland annat genom tydligare
              krav och uppföljning.
            </seg>
            <seg n="20794244">
              Arbetsförmedlingen har ett viktigt uppdrag, och regeringen har
              höga förväntningar på myndigheten. Samtidigt har Arbetsförmedlingen
              själva ålagt sig hårdare krav än vad som krävts av regering och
              riksdag, bland annat vad avser upprättande av handlingsplan. Den
              nytillträdda generaldirektören har redan minskat på en del av
              denna interna kravställning.
            </seg>
            <seg n="56d05c95">
              I Arbetsförmedlingens uppdrag ingår både att stödja de arbetssökande
              och att följa upp de arbetssökandes sökaktivitet. Det ena är inte
              viktigare än det andra, utan båda uppgifterna syftar till att
              få de arbetssökande i arbete.
            </seg>
          </u>
          <note type="speaker" n="0d90bd26">
            Anf. 75 HILLEVI LARSSON (S):
          </note>
          <u who="hillevi_larsson_81d8b4" xml:id="i-9bee4fc2a3f18da2-2" n="f90c6e03" next="i-ee05c8c3b8b3f422-2">
            <seg n="094e3816">
              Herr talman! Det är alltså en miljon färre möten på Arbetsförmedlingen
              mellan arbetslösa och förmedlare. Det har gått från 9,5 besök
              2012 till 8,5 besök 2013, och det är en illavarslande utveckling.
              Det har precis kommit en forskningsrapport från Danmark som visar
              att personliga möten är väldigt viktiga för att få jobb. Det visade
              sig att en arbetslös som fick ett personligt möte ökade sin chans
              att få jobb med i genomsnitt 25 procent. Därför är risken att
              vi kommer att ha svårt att komma åt den höga arbetslösheten framöver
              om den här utvecklingen fortsätter.
            </seg>
            <seg n="eb008dc6">
              Om man jämför olika ställen i landet kan man se att där arbetslösheten
              är som störst är också trycket på Arbetsförmedlingen som tuffast.
              De personliga mötena ersätts mer och mer med kontakt via dator
              eller telefon. Man ersätter också individuella möten med gruppmöten.
              Det blir väldigt svårt att göra en individuell handlingsplan för
              varje enskild arbetssökande och följa upp den när det sker i grupp.
            </seg>
            <seg n="11dc3377">
              Det förekommer också drop-in-samtal för att spara tid. Arbetslösa
              har vittnat om att det mer upplevs som en kontrollstation än som
              hjälp att få jobb. Arbetsförmedlingen kontrollerar självklart
              att man söker jobb, men man ska också infinna sig vid olika tider,
              och det uppfattas som ett sätt att helt enkelt visa vem det är
              som bestämmer. Det har inte upplevts positivt av de arbetslösa,
              och arbetsförmedlarna vittnar inte heller om att de tycker att
              det är positivt.
            </seg>
            <seg n="0c43f47b">
              På en arbetsförmedling på en ort med hög arbetslöshet hade en
              anställd helt övergått till administration, för det är så många
              papper att administrera. Hon träffade inte arbetslösa alls. Sedan
              fanns det såklart andra som träffade de arbetslösa, men man kunde
              se en tydlig tendens: ju högre arbetslöshet, desto färre personliga
              möten. Mötena blir kortare, och man får mer gruppmöten och drop-in-möten.
            </seg>
            <seg n="55d8c433">
              Man kan dessutom se att arbetsförmedlarnas tid inte bara upptas
              av många arbetslösa utan även av administration. Nu måste ju de
              arbetslösa lämna in aktivitetsrapporter varje månad, och allt
              detta ska administreras. Systemet bygger på kvantitet, inte kvalitet.
            </seg>
            <seg n="612ea55a">
              Det innebär att ju fler jobb man söker, desto bättre är det.
              Men om man då söker massor med jobb som man har noll chans att
              få är det meningslöst. Det är till och med destruktivt, för den
              enskilde slösar tid på något som inte leder till jobb utan bara
              till ännu fler bakslag och ännu fler nej. Det blir jobb i onödan
              för den arbetssökande, och sedan ska detta administreras av arbetsförmedlarna.
            </seg>
            <seg n="2f06cadf">
              Ett av grundproblemen i detta med de färre mötena är bristen
              på arbetsförmedlare. Arbetsförmedlingens egen pressekreterare
              säger rent ut att det beror på en minskning av personalstyrkan.
              Det finns alltså färre arbetsförmedlare. När man sedan räknar
              med att arbetslösheten ska gå ned framöver avsätter man ännu mindre
              resurser till arbetsförmedlare. Minskar Arbetsförmedlingens resurser
              totalt går det ut över antalet arbetsförmedlare.
            </seg>
            <seg n="55325a09">
              Det finns alltså stora risker med detta. Många arbetsförmedlare
              har en pressad situation. Andelen arbetsförmedlare som har fler
              än 300 arbetslösa att ta hand om har ökat, och den andel som har
              hand om lite färre men ändå alldeles för många för att hinna träffa
              dem har också ökat. I den här situationen blir det ett övermäktigt
              uppdrag att hjälpa varje enskild.
            </seg>
            <seg n="69b4a054">
              Jag hoppas att regeringen gör något åt detta.
            </seg>
          </u>
          <note n="e165f944">
            Anf. 76 MARIE NORDÉN (S):
          </note>
          <u who="hillevi_larsson_81d8b4" xml:id="i-ee05c8c3b8b3f422-2" n="f90c6e03" prev="i-9bee4fc2a3f18da2-2">
            <seg n="3779f960">
              Herr talman! Det är ganska sorgligt att en av Sveriges viktigaste
              myndigheter nu under så många år har fått arbeta under helt orimliga
              förutsättningar. Arbetsförmedlare vittnar om en extremt dålig
              arbetsmiljö och att de känner att det i princip är omöjligt att
              göra ett bra jobb. De känner att de inte ges förutsättningarna,
              att de ständigt har fått nya, förändrade arbetsuppgifter. De ser
              problemen men har inte redskapen att göra något åt dem och hjälpa
              de arbetssökande, som de vet skulle ha en bra chans med tidiga
              insatser. Jag har besökt flera arbetsförmedlingar där man vittnar
              om frustrationen över att vara tvungen att vänta med insatser
              för unga arbetslösa.
            </seg>
            <seg n="a7e84635">
              Man kan skälla på dem som jobbar på Arbetsförmedlingen och tycka
              att de gör ett dåligt arbete när jobben inte kommer till dem som
              behöver dem. Men de enda som bär skulden för en icke fungerande
              arbetsförmedling är regeringen. När Arbetsförmedlingen misslyckas
              med att förmedla jobb och insatser är det regeringens misslyckande.
              Det är regeringen som skapar förutsättningarna för arbetsförmedlarna
              och Arbetsförmedlingen. Det är regeringen som ser till att vi
              har ett administrativt system som snarare belastar än hjälper
              både de arbetssökande och dem som jobbar på Arbetsförmedlingen.
            </seg>
            <seg n="c7e4da21">
              I svaret låter ministern väldigt nöjd med att vi nu har en bra
              generaldirektör som ska göra jobbet åt regeringen. Nu ställer
              man de krav som man själv kanske tycker att man borde ha ställt
              tidigare. Då undrar jag: På vilket sätt tycker ministern att man
              kanske borde ha gett Arbetsförmedlingen möjlighet att göra ett
              bättre jobb, och vad är det som generaldirektören nu gör och som
              ministern egentligen borde ha gjort?
            </seg>
            <seg n="51f452c4">
              Tycker ministern att det fungerar bra på Arbetsförmedlingen?
              Tycker ministern att Arbetsförmedlingen ges de redskap som man
              borde ha? Tycker ministern att det är rimligt att man som ung
              arbetslös ska vänta i tre månader på en insats? Tycker ministern
              att Arbetsförmedlingen har de redskap som krävs med tanke på att
              man fortfarande lotsar människor in i förvaring i fas 3 – eller
              sysselsättningsfasen, som man nu har döpt om det till?
            </seg>
            <seg n="248d6ef4">
              Det är orimligt att tycka att man har lyckats när den största
              arbetsgivaren i statens regi är i förvaringsbranschen. Människor
              förvaras i stället för att ges aktiva insatser. Det kan väl ändå
              inte anses vara en lyckad arbetsmarknadspolitik.
            </seg>
            <seg n="f5636cc9">
              Är ministern beredd att ändra rapporteringssystemet, så att arbetsförmedlarna
              faktiskt får möjlighet att syssla med förmedling av arbete och
              lediga tjänster? Eller är kontrollen viktigare än kvaliteten och
              möjligheten att leverera resultat – resultat som är baserade på
              verkliga siffror och inte på fusksiffror eftersom man är rädd
              för att producera siffror som inte ser bra ut i statistiken?
            </seg>
          </u>
          <note type="speaker" n="4b7ad5a0">
            Anf. 77 Arbetsmarknadsminister ELISABETH SVANTESSON (M):
          </note>
          <u who="elisabeth_svantesson_0136d8" xml:id="i-7a7ab71e4d227cda-8" n="2c6680d9">
            <seg n="ae146e99">
              Herr talman! Tack, Hillevi Larsson, för interpellationen! Jobben
              är vår viktigaste fråga. Som jag har sagt många gånger i kammaren
              är målet att jobben ska fortsätta att bli fler men också komma
              fler till del.
            </seg>
            <seg n="c8dc1651">
              Här har Arbetsförmedlingen och alla arbetsförmedlare runt om
              i landet en otroligt viktig uppgift. De har helt enkelt ett av
              de absolut viktigaste uppdragen: att rusta och att föra samman
              dem som söker arbete med de arbetsgivare som vill anställa.
            </seg>
            <seg n="2fde4d3c">
              Förutsättningarna för Arbetsförmedlingen har förändrats över
              åren. Arbetsmarknaden ser inte ut som den gjorde för 20 år sedan.
              Det beror dels på en utdragen lågkonjunktur, dels på att arbetsgivare
              ställer allt högre krav på dem de vill anställa. De ställer ofta
              krav på högre utbildning. Speciellt efter krisen ser vi att många
              företag skruvar upp kraven.
            </seg>
            <seg n="8e456103">
              Till det kommer att vi har gjort stora politiska reformer som
              har påverkat Arbetsförmedlingens jobb, till exempel etableringsreformen.
              Och de som tidigare var långtidssjukskrivna men hade arbetsförmåga
              och inte kom till Arbetsförmedlingen finns nu på många sätt i
              rehabilitering eller i matchning eller har kommit ut i arbete.
            </seg>
            <seg n="9dc66c8b">
              Arbetsförmedlingens målgrupp är i dag betydligt bredare och större
              och består i större utsträckning än tidigare av personer som är
              i behov av mer omfattande insatser. Därför har jag stor respekt
              både för dem som i dag tycker att det är tufft att ta sig in på
              arbetsmarknaden och för det uppdrag som Arbetsförmedlingen har.
              De har ett stort och omfattande jobb.
            </seg>
            <seg n="e53f3d5a">
              Personer som söker arbete – den här interpellationen handlar
              om kontakten mellan arbetssökande och arbetsförmedlare – ska få
              individuell hjälp och individuellt stöd samtidigt som sökaktiviteten
              ska vara hög. Hela tiden är målet att fler ska få jobb. Exakt
              hur mötena ska ske – om de ska ske via mejl, om det ska vara personliga
              möten eller om de ska ske via telefon – är arbetsförmedlaren bäst
              på att avgöra utifrån individens behov. De personer som söker
              jobb är olika och har väldigt olika behov. En del är mellan två
              jobb under en väldigt kort tid. Andra behöver mer stöd.
            </seg>
            <seg n="3b310490">
              Jag tycker att det är viktigt att man i den här talarstolen säger
              som det är. Unga som kommer till Arbetsförmedlingen har redan
              från dag ett rätt till förmedlingsstöd – Marie Nordén säger att
              ingen ung får hjälp. Dessutom ska varje ung person som kommer
              till Arbetsförmedlingen och riskerar långtidsarbetslöshet – det
              kan exempelvis handla om att man inte har gjort klart sin gymnasieutbildning
              – ha rätt till insatser från dag ett. Det betyder inte att alla
              unga ska ha en arbetsmarknadsinsats från dag ett. Det vore inte
              rätt, eftersom de flesta unga är arbetslösa under en väldigt kort
              tid och inte behöver den typen av stöd. De behöver olika typer
              av stöd.
            </seg>
            <seg n="6d1775b4">
              Sedan måste jag vända mig till Marie Nordén. Hon har nu i två
              olika interpellationsdebatter sagt att det är förvaring. Alla
              människor som är i sysselsättningsfasen förvaras. Jag känner inte
              igen den bilden. Jag möter många människor, och jag tror inte
              att de alltid känner sig uppmuntrade när Socialdemokraterna gång
              på gång, vecka efter vecka, beskriver sysselsättningsfasen som
              det värsta som kan hända en människa.
            </seg>
            <seg n="d8227ddc">
              Jag möter människor som är i sysselsättningsfasen men också människor
              som har kommit vidare i jobb. De vill ingenting annat än att ha
              ett jobb att gå till. De vill inte lämnas hemma i passivitet,
              utan de vill finnas på en arbetsplats, göra skillnad och göra
              nytta. De vill finnas i en arbetsgemenskap. Det är det vi ser,
              och det är det som är målet: att man ska komma vidare i arbete.
            </seg>
            <seg n="6362fe0c">
              Under förra året var det enligt Arbetsförmedlingens egen rapport
              ungefär 12 000 som gick vidare till jobb. Målet är att fler ska
              göra det, men då måste jobben fortsätta att bli fler. Men jag
              tycker att man ska vara väldigt försiktig med orden när man beskriver
              de insatser som människor finns i och som många trivs med.
            </seg>
          </u>
          <note type="speaker" n="3f261acf">
            Anf. 78 HILLEVI LARSSON (S):
          </note>
          <u who="hillevi_larsson_81d8b4" xml:id="i-9bee4fc2a3f18da2-3" n="f90c6e03" next="i-ee05c8c3b8b3f422-3">
            <seg n="d95e4b61">
              Herr talman! I regleringsbrevet till Arbetsförmedlingen har arbetsmarknadsministern
              tydligt angett att kontakterna ska bli tätare mellan de arbetslösa
              och Arbetsförmedlingen. Trots det har antalet möten med arbetslösa
              på Arbetsförmedlingen minskat med en miljon. Det går i precis
              motsatt riktning i förhållande till vad regeringen har angett.
            </seg>
            <seg n="2915e292">
              Att man kan se detta som en succé är väldigt svårt att förstå.
              Jag tycker att den nya forskningsrapporten från Danmark gör att
              man borde tänka om.
            </seg>
            <seg n="93be24f1">
              Färre möten – det ska helst vara personliga möten – leder till
              sämre jobbchanser. Nu har vi sett utvecklingen mellan 2012 och
              2013. Men fortsätter det här riskerar många fler att få sina jobbchanser
              ytterligare försämrade. Det är inte direkt ett lämmeltåg av arbetslösa
              som går från Arbetsförmedlingen ut till riktiga jobb. Det är faktiskt
              massarbetslöshet. Arbetslösheten består.
            </seg>
            <seg n="37500a32">
              I det läget är det en märklig politik att inte ha aktiva åtgärder
              och att inte ha samtal med de arbetslösa. Det reduceras mer och
              mer till administration av papper. Det är inte meningsfullt att
              den som inte har grundskolekompetens eller gymnasiekompetens ska
              söka hundratals jobb varav huvuddelen är jobb som de har noll
              chans att få.
            </seg>
            <seg n="9c02566e">
              Det är utbildning som de människorna framför allt behöver. Självklart
              ska man ringa in det fåtal jobb som de har en chans att få, men
              i första hand handlar det om utbildning för att öka jobbchanserna.
              Den utbildningen kan inte Arbetsförmedlingen erbjuda. Det är ytterligare
              ett systemfel, förutom att det är allt färre arbetsförmedlare
              som tar hand om allt fler arbetslösa. Man kan alltså inte ens
              hjälpa dem som saknar grundskole- och gymnasiekompetens.
            </seg>
            <seg n="6b1250ac">
              Vi har hög ungdomsarbetslöshet. Man kan alltså inte ens hjälpa
              ungdomarna. En ungdom som inte har den utbildningen kommer inte
              att få jobb. Det gäller självklart senare i livet också. Men i
              det här läget borde det handla om att hjälpa de ungdomar som inte
              har lyckats ta sig igenom utbildningen. De har kanske av olika
              skäl hoppat av. Det kan vara psykiska och fysiska problem. Det
              är allt möjligt som händer i en ung människas liv. Att inte ens
              i det läget kunna gå in och hjälpa till med grundläggande utbildning
              är vansinne, måste jag säga. Kostnaden för samhället är väldigt
              liten i förhållande till vad man får tillbaka. Detta är ju någonting
              som ökar jobbchanserna radikalt.
            </seg>
            <seg n="19af1df1">
              Man kan se att arbetslösheten är dubbelt så hög bland dem som
              saknar gymnasiekompetens jämfört med dem som har den. Det är en
              sak man skulle kunna rätta till. Se till att Arbetsförmedlingen
              kan anvisa utbildning! Det är inte pengarna som är problemet.
              Arbetsförmedlingen har de senaste åren skickat tillbaka 20 miljarder
              kronor till regeringen. Det är pengar som man inte har kunnat
              använda, för regelverket är så fyrkantigt att det är få utbildningar
              som kan anvisas de arbetslösa, trots att det är just utbildning
              som de flesta behöver.
            </seg>
            <seg n="bc5a5455">
              Bortsett från detta, som regeringen borde ändra, borde man också
              utvärdera kontrollsystemet, där det ser ut som en succé när någon
              har sökt hundratals jobb, även om man inte har en chans att få
              något enda av de jobben. Det borde utvärderas. Vi borde också
              titta på hur man kan öka de personliga mötena på Arbetsförmedlingen
              och minska administrationen. De administrativa uppgifterna upptar
              ju deras tid ännu mer.
            </seg>
            <seg n="31d7e57e">
              Jag återkommer till ministern med mina frågor angående detta.
            </seg>
          </u>
          <note n="c375d9e8">
            Anf. 79 MARIE NORDÉN (S):
          </note>
          <u who="hillevi_larsson_81d8b4" xml:id="i-ee05c8c3b8b3f422-3" n="f90c6e03" prev="i-9bee4fc2a3f18da2-3">
            <seg n="264f2897">
              Herr talman! Det är intressant att höra hur ministern försvarar
              fas 3. Hon säger att det på något sätt skulle bli värre för dem
              som är inlåsta i fas 3 av att vi kritiserar systemet och av att
              vi svartmålar ett system som enligt ministern för många skulle
              leda till en förändring, en utveckling och en möjlighet till jobb.
            </seg>
            <seg n="7b37ab7f">
              Det är inte sant. Fyra av fem i fas 3 är kvar efter två år. Man
              är inlåst i en permanent arbetslöshet. Det är den verklighet som
              de flesta lever i när de väl har nått fas 3.
            </seg>
            <seg n="81bd6a7a">
              Jag har pratat med ganska många. Jag har besökt flera fas 3-platser
              – jag vill inte kalla dem arbetsplatser. Det finns några enstaka
              som har sagt: Ja, men det här känns ganska meningsfullt. Det här
              kanske skulle kunna leda till någonting positivt i framtiden.
            </seg>
            <seg n="4e7c2dd4">
              Men det beror inte på att ni ställer krav på att det ska leda
              till jobb. Om det leder till jobb är det nästan ett misstag i
              arbetet. Det innebär inte att det finns en utövare som har bestämt
              sig för att det inte ska bli en lukrativ bransch där det går att
              håva in pengar i gratis arbetskraft i stället för att göra en
              insats så att dessa människor kan gå vidare. Två av tre människor
              är efter två år fortfarande kvar i fas 3.
            </seg>
            <seg n="61d16d3d">
              Det finns ingen rätt till insats när man väl är i fas 3. Man
              kan vara gymnasieingenjör och sortera kläder. Man kan sitta framför
              en dataskärm och surfa på nätet. Man kan poppa popcorn. Allt man
              gör under det tak som kallas fas 3 innebär endast att det enda
              kravet som finns från verksamhetsutövaren är att få 5 000 per
              skalle i månaden från Arbetsförmedlingen. Det är det enda kravet
              som finns i det som kallas fas 3.
            </seg>
          </u>
          <note type="speaker" n="66fd9a95">
            Anf. 80 RAIMO PÄRSSINEN (S):
          </note>
          <u who="raimo_parssinen_d2cb35" xml:id="i-2ce21854594eabaa-5" n="eecf2eec">
            <seg n="4c25cf56">
              Herr talman! Nu har regeringen provat alla sina så kallade verktyg.
              Flaggskeppet i det hela är det som växer hela tiden, nämligen
              fas 3. Samtidigt finns det matchningsproblem. Det är rent av ett
              fiasko. 80 000 jobb blir inte tillsatta eftersom det inte är möjligt
              att matcha in rätt kompetens i företag som söker personal. Tyngdpunkten
              ligger längre bak i åtgärderna. Där finns fas 3.
            </seg>
            <seg n="ffd43bf2">
              Senast kunde vi läsa, Elisabeth Svantesson, om ett fas 3-företag
              i Helsingforsstrakten som kallar sig Osynliga jobb. Det fanns
              en deltagare som blev avstängd av Arbetsförmedlingen. Han blev
              avstängd därför att han inte ville sitta på golvet och rita av
              sina händer under en dramaaktivitet. Arbetsförmedlingen hade inte
              besökt företaget. Den som hade blivit anvisad till fas 3 blev
              kallad till Arbetsförmedlingen. Där fick han träffa Arbetsförmedlingens
              chef och företagets chef. Han blev anklagad för diverse saker,
              och sedan blev han avstängd. Konsekvensen för personen blev att
              han blev av med ersättningen. Han åkte på karens, och det kan
              ifrågasättas.
            </seg>
            <seg n="0d6871fd">
              Fas 3 omspänner nu 36 000 inskrivna. Arbetsförmedlingens egen
              prognos säger att det kommer att bli över 40 000 nästa år, herr
              talman. Av de 36 000 är 4 300 helt utan ersättning.
            </seg>
            <seg n="aa64c963">
              Regeringen betalar ut 140 miljoner kronor i månaden till fas
              3-anordnare. Det är pengar som inte leder till jobb. Då får vi
              höra här att vi minsann inte ska tala illa om fas 3. Vi kan tala
              illa om fas 3 som system eller som åtgärd, men vi talar inte illa
              om människorna som finns i fas 3. Jag har träffat mängder av olika
              fas 3-grupperingar. De har en längtan efter att få antingen lite
              mer utbildning eller prova på olika jobb. De har ingen längtan
              efter att sitta och inte ha så mycket vettigt att göra.
            </seg>
            <seg n="7be437ed">
              Många av dessa vittnar om att de känner sig inlåsta i fas 3.
              Det är till och med så att fas 3 har ersatt och trängt ut andra
              jobb. Häromåret fick vi höra att bland annat sommarjobb i Blekinge
              trängdes ut. Det är ingen bra åtgärd.
            </seg>
            <seg n="d2ce18d6">
              Samtidigt som alla dessa människor hålls med en dålig ersättning,
              en del helt utan, och företag skor sig på dem, klarar man inte
              av att matcha dessa människor mot företag som söker personal.
              Hela Arbetsförmedlingen har nu körts i botten, Elisabeth Svantesson.
            </seg>
            <seg n="7338c3a6">
              Nu står ert hopp till att det har kommit en alldeles utmärkt
              person som generaldirektör, Mikael Sjöberg. Det är mycket som
              hänger på hans axlar. Men har ni aldrig ställt er frågan om det
              var den förra generaldirektören som såg till att Arbetsförmedlingen
              blev ett kaos? Var det den förra generaldirektören som såg till
              att era åtgärder inte fungerade? Hänger det nu på Mikael Sjöberg
              att allt ska börja fungera och att färre ska lämna fas 3? Jag
              tror att det beror på er politik. Det vore intressant att få höra
              er analys.
            </seg>
          </u>
          <note type="speaker" n="6f2bb7e5">
            Anf. 81 Arbetsmarknadsminister ELISABETH SVANTESSON (M):
          </note>
          <u who="elisabeth_svantesson_0136d8" xml:id="i-7a7ab71e4d227cda-9" n="2c6680d9">
            <seg n="3b82bb17">
              Herr talman! Eftersom interpellationen handlar om kontakter på
              Arbetsförmedlingen tänker jag hålla mig till den frågan. Nu har
              flera minuter ägnats åt en annan fråga, nämligen sysselsättningsfasen.
              Vi har haft debatter om den frågan tidigare, och det kan vi ha
              igen.
            </seg>
            <seg n="4026ae71">
              Vi har också haft debatter om det vi nu talar om, nämligen Hillevi
              Larssons interpellation om kontakter mellan arbetssökande och
              arbetsförmedlare. Det är viktigt att ha täta kontakter mellan
              arbetssökande och arbetsförmedlare. På vilket sätt det ska ske
              ska vi överlåta till Arbetsförmedlingen att avgöra. Det sker på
              olika sätt. Ibland kan det för unga vara bra att träffas i grupp.
              Ibland behöver de möten. Behoven är olika. Där ska arbetsförmedlarna
              själva bedöma vad som är bäst.
            </seg>
            <seg n="0978951b">
              Jag har höga förväntningar på Arbetsförmedlingen. Jag förväntar
              mig att man kan hjälpa både arbetssökande och arbetsgivare på
              ett sätt som de upplever är meningsfullt. Att hjälpa och stötta
              människor till jobb är en viktig uppgift. Arbetsförmedlingen befinner
              sig i en spännande tid.
            </seg>
            <seg n="2b2ef10e">
              Vi har alldeles nyss tillsatt en helt ny generaldirektör, och
              vi har också tillsatt en utredning som ska göra en översyn av
              Arbetsförmedlingen. I det sammanhanget finns en unik möjlighet
              till nystart också för Arbetsförmedlingen. Jag sade när jag presenterade
              Mikael Sjöberg att han inte kan vila sig i form. Tillsammans med
              medarbetarna på förmedlingen ska han på både kort och lång sikt
              verkligen arbeta för att fler människor ska komma i jobb och att
              fler arbetsgivare ska kunna anställa.
            </seg>
            <seg n="99b0d00d">
              Det finns mycket internt som kan bli bättre. Det handlar bland
              annat om att olika arbetsförmedlingar kan lära sig av varandra.
              Det finns också en hel del intern administration som tar mycket
              tid, vilket är resultatet av ledningens egna beslut. Här behöver
              ledningen lyssna på sina medarbetare så att arbetet kan underlättas
              och förbättras. Det handlar till exempel om handlingsplaner. Vi
              har sagt att handlingsplaner ska upprättas inom en månad. Tidigare
              har det skett på en dag. Det behöver inte vara rimligt utan ska
              lösas på bästa sätt.
            </seg>
            <seg n="ea9b1050">
              Låt mig sist säga något kort om aktivitetsrapporter, det vill
              säga om att söka många jobb. Hillevi Larsson talar om hundratals
              jobb. En arbetssökande som uppbär en försäkring, till exempel
              a-kassa, ska söka jobb. Så var det innan aktivitetsrapporterna
              fanns, och så är det nu. Man ska redovisa, berätta och samtala
              om de jobb man söker. Aktivitetsrapporterna innebär att det arbetet
              har strukturerats. Den diskussionen har vi haft tidigare, och
              den har Socialdemokraterna stått bakom.
            </seg>
            <seg n="636bbfd5">
              Det här handlar om att söka rätt typ av jobb, det vill säga det
              som är rimligt. Man ska söka jobb där man har en chans att få
              ett arbete. Det handlar om geografisk och yrkesmässig rörlighet
              och även rimlighet. Det handlar just om hur många jobb man söker
              och vilken typ av jobb man söker. Det är ingenting nytt. Aktivitetsrapporterna
              gör att det tydligare syns vilka jobb en person har sökt. Kontakten
              kan då bli mer meningsfull genom att stötta personen i processen
              att söka rätt typ av jobb och i intervjuerna.
            </seg>
            <seg n="e052cef7">
              Vi har haft en diskussion tidigare, och vi kommer säkert att
              ha en sådan igen. I grunden är det viktigt att arbetssökande och
              arbetsförmedlare har kontakt med varandra. Hur detta sker är upp
              till Arbetsförmedlingen att avgöra.
            </seg>
          </u>
          <note type="speaker" n="1465864e">
            Anf. 82 HILLEVI LARSSON (S):
          </note>
          <u who="hillevi_larsson_81d8b4" xml:id="i-a38db0f06f42f6c7-6" n="f90c6e03">
            <seg n="88606dcc">
              Herr talman! Problemet är att Arbetsförmedlingen inte har speciellt
              stort handlingsutrymme i nuvarande situation med massarbetslöshet.
              Allt färre arbetsförmedlare ska ta hand om allt fler arbetslösa.
              Många har en utbildning som behöver kompletteras, men Arbetsförmedlingen
              har inte rätt att hjälpa till med utbildning därför att regelverket
              är fyrkantigt. Frågan är vad Arbetsförmedlingen ska göra annorlunda.
            </seg>
            <seg n="121a49e4">
              Arbetsförmedlingen kan inte minska administrationen, som tar
              mycket tid och resurser. Där står regeringen fast vid systemet.
              Det bygger mer på kvantitet än på kvalitet. Att söka hundra jobb
              där man inte har chans att få ett enda smäller högre i systemet
              än att söka ett jobb som man faktiskt har en chans att få. Hela
              systemet bygger på att man ska vara aktiv, men vad man gör är
              inte lika viktigt.
            </seg>
            <seg n="abe25945">
              Jag kan inte förstå hur regeringen kan lägga detta i knät på
              Arbetsförmedlingen samtidigt som man skär ned så att det blir
              färre arbetsförmedlare per arbetslös. Hur ska de då hinna träffa
              arbetslösa? Arbetsförmedlingen säger själv att anledningen till
              att det är färre persliga möten är att resurserna har krympt.
              Man hinner inte träffa alla.
            </seg>
            <seg n="410c5a5d">
              När det blir allt fler arbetsförmedlingar som har 300 eller till
              och med 400 arbetslösa att administrera säger sunda förnuftet
              att de inte hinner träffa allihop. I bästa fall blir det gruppmöten
              eller drop in-besök.
            </seg>
            <seg n="8bdddfa7">
              Jag tycker att frågorna om fas 3, som är det man framför allt
              har att erbjuda de arbetslösa så småningom, och även om jobbcoacherna
              är relevanta. Här plöjer man ned massor med resurser i onödan
              som inte leder till något annat resultat än att fas 3-anordnarna
              och de privata jobbcoacherna blir rika.
            </seg>
            <seg n="eeb2db0a">
              Vi behöver en helt ny inriktning på arbetsmarknadspolitiken och
              även på det Arbetsförmedlingen ska göra.
            </seg>
          </u>
          <note type="speaker" n="0152fafa">
            Anf. 83 RAIMO PÄRSSINEN (S):
          </note>
          <u who="raimo_parssinen_d2cb35" xml:id="i-d0f90283a59c900e-0" n="eecf2eec" next="i-d1f623ecb8d38a0a-0">
            <seg n="b8cb0b49">
              Herr talman! Då får vi åter höra att det är ledningens ansvar.
              Det är Arbetsförmedlingens och dess lednings ansvar.
            </seg>
            <seg n="4b76ba90">
              Nej, så här på kvällskvisten här i riksdagens kammare den 1 april
              2014 kan vi bara konstatera att ansvarigt statsråd Elisabeth Svantesson
              inte har några nya förslag. Hon hoppas på den nya generaldirektören
              Mikael Sjöberg, som är en alldeles utmärkt person.
            </seg>
            <seg n="e98d1195">
              Under tiden är det många företag som inte hittar rätt personer
              att anställa på grund av att de inte har rätt kompetens. Under
              tiden växer fas 3 med fler inskrivna personer. Arbetsförmedlingens
              egen prognos säger att det kommer att svälla över till 40 000
              om regeringen och Elisabeth Svantesson får fortsätta.
            </seg>
            <seg n="2fb995d3">
              Under tiden får Arbetsförmedlingen inga nya instruktioner. Nu
              väntar man på en stor utvärdering. Varför inte göra som vi säger,
              Elisabeth Svantesson, nämligen låta arbetsförmedlarna göra det
              de är satta att göra: förmedla jobb?
            </seg>
            <seg n="36b73677">
              Varför ser ni inte att ni kringgärdar arbetsförmedlarna med regler
              och fångar in dem i ett nät? Varför ser ni inte att arbetsförmedlarna
              har alldeles för många att jobba med? Varför ser ni inte att fas
              3 är en åtgärd som inte fungerar? Varför ser ni inte de människor
              som tvingas in i fas 3 utan en enda svensk ettöring i ersättning?
            </seg>
            <seg n="467a6388">
              Nej, Elisabeth Svantesson, ta ansvar för det här! Lägg det inte
              på myndigheter! Idka politik i stället!
            </seg>
          </u>
          <note n="a7442b7c">
            Överläggningen var härmed avslutad.
          </note>
          <note n="050dfacb">
            14 § Bordläggning
          </note>
          <note n="8fdde6ff">
            Följande dokument anmäldes och bordlades:
          </note>
          <note n="01a3ee21">
            15 § Anmälan om interpellationer
          </note>
          <note n="d694f0db">
            Följande interpellationer hade framställts:
          </note>
          <note n="fd116770">
            den 28 mars
          </note>
          <note n="71c9c711">
            Isak From
          </note>
          <note n="54743bd5">
            Ingemar Nilsson
          </note>
          <note n="8c3359b7">
            Hillevi Larsson
          </note>
          <note n="bf310904">
            Amineh Kakabaveh
          </note>
          <note n="676270ea">
            Peter Rådberg
          </note>
          <note n="71c9c711">
            Isak From
          </note>
          <note n="424ffcb1">
            Ingela Nylund Watz
          </note>
          <note n="f78b9220">
            Eva-Lena Jansson
          </note>
          <note n="f78b9220">
            Eva-Lena Jansson
          </note>
          <note n="efe4b2b3">
            Pyry Niemi
          </note>
          <note n="8c3359b7">
            Hillevi Larsson
          </note>
          <note n="8a010204">
            den 31 mars
          </note>
          <u who="raimo_parssinen_d2cb35" xml:id="i-d1f623ecb8d38a0a-0" n="eecf2eec" prev="i-d0f90283a59c900e-0">
            <seg n="486ed44e">
              Ardalan Shekarabi
            </seg>
            <seg n="506fb61f">
              Skriftligt svar på följande fråga hade kommit in:
            </seg>
          </u>
          <note n="0ffdc6c8">
            16 § Anmälan om frågor för skriftliga svar
          </note>
          <note n="9f75d75b">
            Följande frågor för skriftliga svar hade framställts:
          </note>
          <note n="8a010204">
            den 31 mars
          </note>
          <note n="fa110559">
            Hans Linde
          </note>
          <note n="22d5b12e">
            den 1 april
          </note>
          <note n="bfdd38ec">
            Catharina Bråkenhielm
          </note>
          <note n="7fc9c296">
            Peter Persson
          </note>
          <note n="7929bd37">
            17 § Anmälan om skriftligt svar på fråga
          </note>
          <note n="22d5b12e">
            den 1 april
          </note>
          <note n="d6eccb0f">
            Lars Johansson
          </note>
          <note n="9af4cbd7">
            18 § Kammaren åtskildes kl. 19.13.
          </note>
          <note n="4ba38279">
            Förhandlingarna leddes
          </note>
          <note n="4daed6e5">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
