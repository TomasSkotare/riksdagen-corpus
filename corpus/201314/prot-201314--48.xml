<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2013</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2013</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201314--48</head>
          <docDate when="2013-12-17">2013-12-17</docDate>
        </div>
      </front>
      <body>
        <div>
          <note n="a7d5e3e9">
            ﻿
          </note>
          <note n="19cf2e3c">
            Riksdagens protokoll
          </note>
          <note n="b25bdc6e">
            2013/14:48
          </note>
          <note type="date" n="0bb5be34">
            Tisdagen den 17 december
          </note>
          <note n="c7fcab94">
            Kl. 09:00 - 18:51
          </note>
          <note n="6a2218e5">
            1 § Justering av protokoll
          </note>
          <note n="7ca5f1e5">
            Protokollet för den 11 december justerades.
          </note>
          <note n="a7baffc5">
            2 § Ansökan om fortsatt ledighet
          </note>
          <note n="f4d8bc1e">
            Förste vice talmannen meddelade att Josefin Brink (V) ansökt
            om fortsatt ledighet under tiden den 18 december 2013–5 februari
            2014.
          </note>
          <note n="7ada64be">
            Kammaren biföll denna ansökan.
          </note>
          <note n="4f6e05a2">
            Förste vice talmannen anmälde att Ali Esbati (V) skulle fortsätta
            att tjänstgöra som ersättare för Josefin Brink.
          </note>
          <note n="6d698e60">
            Förste vice talmannen meddelade att Mikael Sandström (M) ansökt
            om fortsatt ledighet under tiden den 1 januari–29 september 2014.
          </note>
          <note n="7ada64be">
            Kammaren biföll denna ansökan.
          </note>
          <note n="3819f0cd">
            Förste vice talmannen anmälde att Sedat Dogru (M) skulle fortsätta
            att tjänstgöra som ersättare för Mikael Sandström.
          </note>
          <note n="b352df31">
            3 § Anmälan om kompletteringsval
          </note>
          <note n="6577fe2a">
            Förste vice talmannen meddelade att Vänsterpartiets riksdagsgrupp
            på grund av uppkommen vakans anmält Ali Esbati som suppleant i
            arbetsmarknadsutskottet under Josefin Brinks ledighet.
          </note>
          <note n="d8f97184">
            Förste vice talmannen förklarade vald under tiden den 18 december
            2013–5 februari 2014 till
          </note>
          <note n="d3305974">
            suppleant i arbetsmarknadsutskottet
          </note>
          <note n="849d7a18">
            4 § Anmälan om fördröjda svar på interpellationer
          </note>
          <note n="43edc6b4">
            Följande skrivelser hade kommit in:
          </note>
          <note n="a558989c">
            Interpellation 2013/14:195
          </note>
          <note n="1a055c3b">
            Interpellation 2013/14:195 Bra och jämställda villkor för alla
            unga
          </note>
          <note n="dca13beb">
            Interpellationen kommer att besvaras den 14 januari 2014.
          </note>
          <note n="4c1e610f">
            Skälet till dröjsmålet är redan tidigare inbokade engagemang
            och resor.
          </note>
          <note n="b3d63a1c">
            Maria Arnholm
          </note>
          <note n="c131cb9e">
            Interpellation 2013/14:199
          </note>
          <note n="7d5a51a1">
            Interpellation 2013/14:199 Skolresultaten i PISA
          </note>
          <note n="26a63364">
            Interpellationen kommer att besvaras torsdagen den 23 januari
            2014.
          </note>
          <note n="3e8bef17">
            Skälet till dröjsmålet är sedan tidigare inbokade resor och engagemang.
          </note>
          <note n="61420b75">
            Jan Björklund
          </note>
          <note n="25a9e34a">
            5 § Ärenden för hänvisning till utskott
          </note>
          <note n="be0ff7a6">
            Följande dokument hänvisades till utskott:
          </note>
          <note n="5ec1d350">
            6 § Ärenden för förnyad bordläggning
          </note>
          <note n="c5ac8a22">
            Följande dokument bordlades för andra gången:
          </note>
          <note n="806ad9f5">
            7 § Kommunikationer
          </note>
          <note type="speaker" n="981127b5">
            Anf. 1 ANDERS YGEMAN (S):
          </note>
          <u who="anders_ygeman_d54639" xml:id="i-65c6d69edce306a9-0" n="50c1a504">
            <seg n="c121f99b">
              Fru talman! Riksdagen debatterar och beslutar nu om regeringens
              sista höstbudget. Så här års är det många som var och en till
              mans gör bokslut. Nyårsafton och valåret närmar sig. Vad har man
              gjort bra? Vad har gått mindre bra? Efter åtta höstbudgetar, sju
              vårbudgetar och snart åtta år med moderatledd regering kan det
              vara dags att göra detsamma här i riksdagens kammare.
            </seg>
            <seg n="de01021f">
              Det började inte så bra. Samtidigt som nyutnämnda ministrar tvingades
              lämna regeringen i strömhopp på grund av obetalda licensavgifter
              deklarerade finansministern att Sverige hade överinvesterat i
              järnväg – överinvesterat i järnväg. Då hördes ingenting om decennier
              av misskötsel, som nu hörs snart sagt varje gång en infrastrukturminister
              – eller för den delen en skolminister – får en mikrofon under
              näsan.
            </seg>
            <seg n="b5849271">
              Då skulle skolan bli bättre om bara några år, och den socialdemokratiska
              regeringens slösaktiga satsningar på överinvesteringar i järnväg
              skulle vändas i nedskärningar. Det kan vara värt att komma ihåg
              det en dag som denna, när vi ska göra bokslut över åtta år med
              en moderatledd regering.
            </seg>
            <seg n="74d5df23">
              Hur har det då gått med järnvägen? Precis som i skolan har reformtakten
              varit hög. Avregleringen, bolagiseringen och marknadsöppningen
              har accelererat. Enligt regeringen har det lett till hög punktlighet
              samt effektivt och kostnadseffektivt underhåll. Men hur ser det
              ut i verkligheten?
            </seg>
            <seg n="0e3c7033">
              I verkligheten har aldrig fler resenärer drabbats av förseningar
              än i dag. I verkligheten har var tredje medborgare valt bort järnvägen
              av rädsla för att bli försenad. I verkligheten har antalet allvarliga
              fel i järnvägen fyrdubblats. I verkligheten har över 700 underhållsarbetare
              vid järnvägen sagts upp.
            </seg>
            <seg n="dedc84e9">
              Bokslutet över åtta år med moderatledd regering blir tyvärr en
              ganska enkel historia. Hade Elmsäter-Svärd suttit i skolministerns
              skolbänk hade betyget utan tvekan blivit icke godkänd.
            </seg>
            <seg n="d988a9d8">
              Fru talman! Klimatet är vår tids ödesfråga. Utsläppen från vägtrafiken
              utgör 30 procent av Sveriges totala utsläpp. Även om lågkonjunkturen
              och energieffektiviseringen har lett till delvis minskade utsläpp
              från personbilstrafiken ökar utsläppen från den tunga trafiken.
            </seg>
            <seg n="b5c73a37">
              I går konstaterade regeringens egen utredare att Trafikverkets
              förslag till nationell plan inte klarar målen och inte bidrar
              till de miljö- och klimatmål som riksdag och regering har satt
              upp. Samma sak har tidigare Naturvårdsverket, Riksrevisionen,
              Energimyndigheten och Transportstyrelsen konstaterat. De menar
              att det behövs ett alternativt underlag, med en trafikplan som
              hjälper till och bidrar till att regeringens och riksdagens klimatmål
              nås.
            </seg>
            <seg n="bfd54ea4">
              Om tre månader ska regeringen anta förslaget till ny plan. Jag
              vill därför ta tillfället i akt att fråga Anna-Karin Hatt, som
              i går tog emot utredningen, om ett sådant underlag kommer att
              tas fram för att möjliggöra ett så bra infrastrukturbeslut som
              möjligt.
            </seg>
            <seg n="52031efb">
              Fru talman! Trots att utsläppen från den tunga trafiken ökar
              har regeringen inte aviserat en enda verkningsfull åtgärd mot
              utsläppsökningarna. I stället har regeringen fördubblat banavgifterna
              på järnvägen och planerar de närmaste åren en femdubbling av järnvägens
              banavgifter. Det är inte utan att man undrar hur regeringen har
              tänkt. När utsläppen ökar från lastbilarna vill regeringen femdubbla
              banavgifterna för järnvägen. Vilken effekt kommer det att få för
              utsläppen?
            </seg>
            <seg n="7c5cfe34">
              Vd:n för ett av Sveriges största tågföretag, Tågkompaniet, går
              ett steg längre och frågar om regeringen vill ta död på hans företag.
              Är det detta som är meningen när regeringen femdubblar banavgifterna
              på järnvägen utan att föreslå ett öres höjning av kostnaderna
              för att transportera på väg?
            </seg>
            <seg n="53717ff3">
              Anser regeringen att en femdubbling av banavgifterna är rimlig?
              Är det rimligt att ta ut avgifter för en infrastruktur som inte
              fungerar mer än hjälpligt och som har Europas mest missnöjda resenärer?
              Är det rimligt att inte påföra vägarna ett enda öre i ökade kostnader
              samtidigt som regeringen väljer att femdubbla banavgifterna för
              järnvägen?
            </seg>
            <seg n="9f72710f">
              Fru talman! Medan regeringen jagar järnvägen med en femdubbling
              av banavgifterna breder den olagliga lastbilstrafiken ut sig på
              våra vägar. I somras avslutades första delen av cabotagestudien
              vid Lunds universitet. Det är en skrämmande läsning som visar
              på att det regelmässigt pågår tusentals olagliga inrikestransporter
              på våra vägar.
            </seg>
            <seg n="d0a5d94d">
              Trots denna kunskap har regeringen inte vidtagit några verkningsfulla
              åtgärder. I stället har regeringen valt att återigen utreda åtgärder
              som har utretts flera gånger tidigare och som borde vara enkla
              att införa. Det handlar om att hindra fortsatt färd genom så kallad
              klampning. Det handlar om att kräva internationella frakthandlingar
              vid cabotagekörning. Det handlar om att införa rimliga sanktioner
              vid regelöverträdelser. Regeringen borde också – utöver de här
              enklare åtgärderna – pröva att införa den så kallade holländska
              modellen, det vill säga att chauffören ska vara anställd i det
              företag som uppbär trafiktillståndet.
            </seg>
            <seg n="6f4243f2">
              Ingen av dessa åtgärder har regeringen vidtagit trots snart åtta
              år vid makten. Då är det kanske inte så konstigt att den svenska
              transportministern inte fanns med bland de sju trafikministrar
              i EU som undertecknade ett brev till EU-kommissionen med krav
              på tydligare regler kring cabotage och åtgärder mot fusket.
            </seg>
            <seg n="3fd65d22">
              Jag måste fråga statsrådet – även om hon inte har kommit än –
              och regeringen: Varför vidtas inga åtgärder? Varför är inte regeringen
              drivande i EU? Varför har inte statsrådet skrivit på brevet, som
              hennes kolleger har gjort? Belgien, Danmark, Tyskland, Spanien,
              Finland och Frankrike har skrivit på. Varför är inte den svenska
              regeringen drivande i EU?
            </seg>
            <seg n="5b525937">
              Fru talman! I morse mötte jag några av alla de underhållsarbetare
              i järnvägen som har varslats om uppsägning under den tid regeringen
              säger sig ha storsatsat på järnvägen. Några av dem sitter här
              i dag på läktaren och följer debatten. Det är Björn, Alexander,
              Dennis och Eva. Det vore klädsamt om statsrådet och regeringen
              kunde förklara för dem varför deras jobb försvinner när regeringen
              påstår sig satsa.
            </seg>
            <seg n="808db0c7">
              Över 700 underhållsarbetare har varslats om uppsägning under
              den tid som regeringen har påstått sig ha satsat. Hur är det möjligt?
            </seg>
            <seg n="01f6ea8f">
              Rikrevisionens granskning kanske kan bidra till förklaringen.
              Riksrevisionen riktade nyligen i en avslutad granskning allvarlig
              kritik mot underhållet av järnvägen:
            </seg>
            <seg n="69b291e0">
              Trafikverket har i stor utsträckning haft svårigheter att omsätta
              extra anslagsmedel i genomtänkta åtgärder vid regeringens tilldelning
              av extra anslagsmedel.
            </seg>
            <seg n="5dd4bc4a">
              Det är helt enkelt så att regeringens så kallade satsningar kan
              se fina ut på Aftonbladets debattsida och i tabeller och stapeldiagram.
              De har dock inte lett till bättre underhåll. I stället har ryckigheten
              i underhållsanslagen lett till att två underhållsarbetare om dagen
              har varslats om uppsägning samtidigt som antalet allvarliga fel
              i järnvägen har fyrdubblats.
            </seg>
            <seg n="278bbaf8">
              Sverige har världens mest uppsplittrade underhåll men tyvärr
              inte världens bästa underhåll. Detta har vi i oppositionen kritiserat
              under en lång tid, och Riksrevisionens granskning bidrar nu till
              att stärka den bilden. Riksrevisionen skriver:
            </seg>
            <seg n="79a19635">
              Trafikverkets organisering av myndighetens underhåll av järnvägsnätet
              fungerar inte ändamålsenligt. Man fortsätter: Till exempel bidrar
              nuvarande kontraktsutformning till att kortsiktigt avhjälpande
              underhåll genomförs på bekostnad av det förebyggande långsiktiga
              underhållet.
            </seg>
            <seg n="5e870fc1">
              Infrastrukturministern verkar dock inte ha tagit intryck av Riksrevisionens
              rapport. På Aftonbladet Debatt påstår ministern att underhållet
              har blivit 25 procent effektivare. Jag måste därför fråga ministern:
              Vad bygger ministern sitt påstående på? Vilken forskningsrapport
              har ministern läst som Riksrevisionen missat? Varför framförde
              ministern inte den siffran eller rapporten när Näringsdepartementet
              fick möjlighet att faktagranska och komma med synpunkter på Riksrevisionens
              rapport?
            </seg>
            <seg n="14c293ce">
              Om underhållet enligt ministern både har blivit 25 procent effektivare
              och fått mer resurser, hur kommer det sig då att branschen varslar
              om uppsägning i stället för att nyanställa?
            </seg>
            <seg n="470656cb">
              Sanningen är att underhållet uppvisar sådana brister att såväl
              Riksrevisionen som konstitutionsutskott har riktat allvarlig kritik
              mot regeringens och ministerns skötsel av Sveriges järnvägar.
            </seg>
            <seg n="be2806c3">
              Fru talman! Catharina Elmsäter-Svärd, infrastrukturministern,
              kom in i riksdagen den 1 mars 1996. Sedan dess har riksdagen fattat
              beslut om anslag till underhåll av järnvägar 35 gånger – höst
              och vår. I dag ska riksdagen för 36:e gången sedan infrastrukturministern
              kom in i riksdagen fatta beslut i frågan. Vid några av omröstningarna
              har statsrådet inte varit närvarande då hon en tid tjänstgjorde
              som landstingsråd i Helsingforss läns landsting.
            </seg>
            <seg n="db9d7360">
              Men i de 35 omröstningar om anslaget för järnvägsunderhåll som
              hållits här i kammaren sedan infrastrukturministern kom in i riksdagen
              har inte Moderaterna eller ministern vid något enda tillfälle
              föreslagit en enda krona mer än Socialdemokraterna. I de allra
              flesta fall har de föreslagit lägre underhåll. Av de 35 chanserna
              har noll tagits.
            </seg>
            <seg n="23d107cf">
              Inte vid en enda omröstning, Catharina Elmsäter-Svärd, har du
              röstat för en enda krona mer till järnvägen, trots att du har
              haft nästan 35 chanser. Nu har du kanske den sista chansen – inte
              första gången gillt, inte andra gången gillt, men väl 36:e gången
              gillt.
            </seg>
            <seg n="c51b7d20">
              Dra tillbaka nedskärningen du nu lagt på riksdagens bord – de
              286 miljoner kronor du vill minska underhållet med gentemot förra
              årets budget! Vi socialdemokrater vill i stället höja anslagen
              med 686 miljoner kronor gentemot regeringens förslag. Då skulle
              de varslade underhållsarbetare som följer debatten – Björn, Alexander,
              Dennis, Eva och deras kolleger – kanske kunna ha kvar sina jobb
              och inte behöva sägas upp. Då skulle tågen få en chans att komma
              i tid. Då skulle vi ta ett viktigt första steg mot en fungerande
              järnvägstrafik.
            </seg>
            <seg n="98765cbd">
              Fru talman! Infrastrukturministern! Det är aldrig för sent att
              bryta en dålig vana. Ta chansen och låt den 36:e omröstningen
              bli den första på hela din riksdags- och regeringstid där du och
              Moderaterna röstar för högre anslag än Socialdemokraterna!
            </seg>
          </u>
          <note n="f8b1c1e6">
            I detta anförande instämde Monica Green, Roza Güclü Hedin, Lars
            Johansson, Lars Mejern Larsson, Leif Pettersson och Suzanne Svensson
            (alla S).
          </note>
          <note type="speaker" n="3e608fee">
            Anf. 2 STINA BERGSTRÖM (MP):
          </note>
          <u who="stina_bergstrom_d57ec1" xml:id="i-6323a633853f7ebf-0" n="c8962105">
            <seg n="e164c24d">
              Fru talman! I går presenterades regeringens utredning Fossilfrihet
              på väg . Det är fem år efter att regeringen antog sitt mål om
              en fossiloberoende fordonsflotta till år 2030.
            </seg>
            <seg n="fc9178d7">
              Eftersom det är fem år sedan regeringen antog sitt mål skulle
              man kunna tycka att det i regeringens budget borde finnas tydliga
              tecken på att man har bestämt sig för att nå sitt eget mål. Det
              borde finnas en klar kursändring från decenniers satsningar på
              fossildriven vägtrafik till den eldrivna tågtrafiken, till kollektivtrafik
              och cykel i städerna och till den energieffektiva sjöfarten.
            </seg>
            <seg n="78ae57c3">
              Men i regeringens budget finns inte någon kursändring – här har
              regeringens eget mål ännu inte lyckats sätta några avtryck.
            </seg>
            <seg n="be6ccb54">
              Då har utredningen lyckats bättre. Jag var och lyssnade på Thomas
              B Johansson i går när han presenterade sin utredning. Det finns
              många bra förslag i den, och jag vill här ta upp två viktiga förslag.
            </seg>
            <seg n="7f731f28">
              Det första handlar om den nationella transportplanen. Så här
              står det i utredningen:
            </seg>
            <seg n="14275798">
              Utredningen konstaterar att föreslagen nationell transportplan
              för åren 2014–2025 inte är framtagen för att stödja utvecklingen
              mot en fossiloberoende fordonsflotta och klimatmålen. Planen bygger
              också på en prognos som inte är förenlig med dessa mål.
            </seg>
            <seg n="d8da545f">
              Detta är ju, precis som Anders Ygeman sade, något som Miljöpartiet,
              Riksrevisionen, Naturvårdsverket och många andra redan har påpekat.
              Vad som är mer intressant är det som utredningen föreslår:
            </seg>
            <seg n="d5fe564e">
              Utredningen föreslår därför att planen revideras så att åtgärder
              som krävs för att uppnå en fossiloberoende fordonsflotta prioriteras
              in på bekostnad av objekt som inte längre kan motiveras.
            </seg>
            <seg n="aefe0823">
              Den nationella planen måste med andra ord klimatrevideras. Regeringen
              och Trafikverket får bakläxa av utredningen. Även jag är mycket
              intresserad att höra om man tänker göra den läxan till i mars
              nästa år.
            </seg>
            <seg n="2320c42c">
              Fru talman! En åtgärd som utredningen vill lyfta in i planen
              är ett stadsmiljöprogram till en kostnad på 30 miljarder kronor.
              Det fick mig osökt att tänka på vårt gröna alternativ till det
              förslag till nationell plan som nu ligger på regeringens bord.
            </seg>
            <seg n="77f06a74">
              I Miljöpartiets förslag lägger vi 12 miljarder fram till år 2025
              på statlig medfinansiering av tunnelbana och spårvägar i städerna.
              Vi lägger 9 miljarder på statsbidrag till cykelvägar. Och vi använder
              de pengar som regeringen vill använda till att bygga motorvägen
              Förbifart Helsingfors till kollektivtrafiken i Helsingfors. För
              nästa år innebär det 600 miljoner till spårsatsningar i städerna,
              750 miljoner till cykelbanor och 400 miljoner – drygt 1,1 miljard
              om vi räknar med även trängselpengarna – att använda till kollektivtrafiken
              i stället för att bygga en motorväg i Helsingfors.
            </seg>
            <seg n="0d85b430">
              Det är ett grönt stadsmiljöprogram. Miljöpartiet har ett särskilt
              yttrande i detta betänkande där vi presenterar vad som behöver
              göras för att få den kursändring regeringens egen utredare säger
              är nödvändig. I yttrandet presenterar vi vår budget för kommunikationer
              nästa år. Det handlar inte bara om trafiken i våra städer. Det
              handlar också om en närtidssatsning för att öka kapaciteten för
              godstransporter på järnväg och sjöfart. Det handlar om mer pengar
              till att bygga nya spår och till att underhålla de spår vi har.
              Och det handlar om att höja statsbidraget för att köra persontrafik
              på mindre banor på landsbygden.
            </seg>
            <seg n="60764513">
              Fru talman! Att tåget är försenat har blivit så vanligt att det
              börjar upplevas som ett normaltillstånd. Det händer allt oftare
              att förseningarna på de tåg som jag åker med inte ens ropas ut
              i högtalaren. Förra månaden var nästan vart fjärde fjärrtåg försenat.
            </seg>
            <seg n="d6ed08a2">
              De senaste veckorna har det presenterats skrämmande fakta om
              hur dåligt vår järnväg mår. Förra veckan presenterade regeringens
              utredare Gunnar Alexandersson sitt delbetänkande En enkel till
              framtiden? , och en dag senare presenterade Riksrevisionen sin
              rapport om tågförseningarna och deras orsaker. Några veckor tidigare
              spårade ett godståg ur vid Södra station, och SVT presenterade
              sin granskning av de många tillbuden inom järnvägen.
            </seg>
            <seg n="36c99b17">
              Trafikverket har även hittat en ny metod för att minska tågförseningarna
              vid snökaos – en metod som helt enkelt går ut på att man stänger
              av spåren och ställer in tågen. Det är att kapitulera. Tågen måste
              kunna gå även när det snöar och stormar, sade en uppgiven järnvägsman
              till mig.
            </seg>
            <seg n="9d42098a">
              Jag kan inte annat än hålla med. Jag köper inte att tågoperatörerna
              inte får köra tågen för att det är risk att det ramlar ned träd
              över rälsen. Jag ställer i stället frågan: Varför står det träd
              vid rälsen – varför har ingen tagit bort dem? Jag köper inte heller
              att tågen måste ställas in för att det kan bli snö på rälsen och
              växlarna kan frysa fast. Jag ställer i stället frågan: Varför
              finns det inte folk som röjer spåren och tinar upp växlarna?
            </seg>
            <seg n="4a3bc6b7">
              Fru talman! Ett svar på mina frågor är självklart brist på pengar.
              Trafikverket har för lite pengar till banunderhåll. Det finns
              för lite pengar till att trädsäkra, snöröja och byta ut slitna
              kontaktledningar och gamla växlar. I år får Trafikverket 7,7 miljarder
              kronor till järnvägsunderhåll från regeringen. När vi fick regeringens
              budget tidigare i höst såg vi att Trafikverket skulle få 1 miljard
              mindre nästa år, alltså 6,7 miljarder. Ministern talade om att
              det har varit en extrasatsning som har gjorts på tågunderhållet
              och att man därför nu ska sänka det. Man tyckte att det var dags
              att sluta med extrasatsningen.
            </seg>
            <seg n="4ec60d6e">
              Vi har diskuterat frågan mycket vid olika debatter i kammaren
              i höst, i interpellationsdebatter och vid frågestunder. I dag
              läser jag i Aftonbladet att regeringen har tänkt om – man tänker
              ändå anslå extra pengar till tågunderhåll nästa år. Det är så
              jag tolkar det, men vi får väl höra vidare i debatten. Om det
              skulle vara så att man har tänkt om välkomnar jag det. Vi i Miljöpartiet
              har i vårt budgetalternativ 600 miljoner mer till järnvägsunderhåll
              än vad regeringen har.
            </seg>
            <seg n="17f007ca">
              Fru talman! Det handlar dock inte bara om pengar. Riksrevisionen
              är tydlig i sin kritik: Precis som Anders Ygeman sade i sitt anförande
              pekar de bland annat på att med dagens system ägnar sig de som
              får kontrakt på banunderhåll mer åt kortsiktigt avhjälpande underhåll,
              på bekostnad av det förebyggande långsiktiga underhållet. Även
              Alexandersson är inne på samma sak i sin utredning: Att avreglera
              och stycka upp underhållet av järnvägen har inte varit den framgångssaga
              regeringen gärna vill påstå att den är.
            </seg>
            <seg n="dcd9d9ea">
              Alexanderssons utredning är något som drevs igenom av oppositionen
              för drygt ett år sedan. Det första delbetänkandet kom för några
              veckor sedan. I morgon ska vi ha ett remissmöte här i riksdagen,
              och vi riksdagsledamöter kommer då att få lyfta fram vad vi tycker
              att utredningen ska gå vidare med. Banunderhållets organisering
              är en viktig punkt. Alexandersson har i sina rekommendationer
              en väldigt försiktig formulering om vad man bör göra, nämligen
              överväga om Trafikverket, för att klara sin roll som beställare,
              åtminstone bör ha egna resurser för kännedom om och kontroll av
              anläggningen.
            </seg>
            <seg n="5dab0a83">
              Ja, fru talman, det är väl det minsta man kan begära – att Trafikverket
              ska ha kunskap om sin egen anläggning och hur den mår. Miljöpartiet
              tror att vi måste gå längre än så. Vi kan inte låta det gå lika
              långt som i Storbritannien, där det uppstyckade och privatiserade
              underhållet ledde till allvarliga dödsolyckor innan politikerna
              drog i nödbromsen och tog tillbaka ansvaret, bildade Network Rail
              och anställde egna banarbetare.
            </seg>
            <seg n="7897c237">
              Fru talman! Detta om järnvägsutredningen och morgondagens aktiviteter
              – nu vill jag återgå till FFF-utredningen och gårdagens presentation.
              Utredningen är tydlig med att det vid sidan av banavgifter behövs
              en motsvarande vägavgift för den tunga trafiken, alltså en kilometerskatt
              för tunga lastbilar. Det är glädjande och klokt att denna centerpartistiskt
              styrda utredning har kommit fram till det förslaget.
            </seg>
            <seg n="8914b527">
              Jag vill avslutningsvis välkomna att vi nu verkar ha en bred
              politisk syn på detta viktiga styrmedel för att styra över mer
              transporter från väg till järnväg och sjöfart. Det är ett styrmedel
              som kommer att leda till minskade klimatutsläpp från transportsektorn
              och leda oss närmare målet om en fossiloberoende fordonsflotta.
            </seg>
            <seg n="88f9c425">
              Fru talman! Självklart ställer jag mig bakom Miljöpartiets samtliga
              reservationer och vårt särskilda yttrande i detta betänkande,
              men för tids vinnande yrkar jag bara bifall till reservation nr
              1.
            </seg>
          </u>
          <note n="f48254e9">
            I detta anförande instämde Annika Lillemets (MP).
          </note>
          <note type="speaker" n="f39a8880">
            Anf. 3 TONY WIKLANDER (SD):
          </note>
          <u who="tony_wiklander_23625a" xml:id="i-fdc0107cea71bc1b-0" n="49b2b7e0">
            <seg n="4934804d">
              Fru talman! Jag vill inledningsvis helt kort säga att vi inte
              har några direkta yrkanden, utan jag bara vill beröra vårt särskilda
              yttrande när det gäller Utgiftsområde 22 Kommunikationer . Det
              skulle man kunna tala länge om, men det tänker jag inte göra.
            </seg>
            <seg n="75e48641">
              Vi har under hela mandatperioden legat över regeringen vad gäller
              framför allt järnvägssatsningar. Det är naturligtvis grundat på
              det enorma behov som föreligger och den enorma nonchalans som
              ligger bakom den svenska politikens sätt att förvalta den gemensamma
              egendomen. Vi trodde att vi i dag också skulle ha fått behandla
              vägavgifter och liknande, men det lär dröja till nästa år.
            </seg>
            <seg n="c91e5f05">
              Vi har nu företeelser som medfinansiering, följt av vägavgifter,
              och vi har en total avreglering av järnvägen. Båda sakerna anser
              jag vara en tveksam utveckling, och det särskilt i kombination
              med det enorma behovet av renovering och investeringar. Icke förty
              går vi på det bestående som är tills vi vet något bättre. Vi anslår
              alltså totalt drygt 2,8 miljarder mer än regeringen. Vi vill ha
              en banhållning för Malmbanan. Vi vill också ha en marknadsanpassad
              pott för investeringar, och den har vi beskrivit i motioner som
              föreligger i handlingarna. Kort och gott går det ut på att den
              snabbt ska kunna användas för att bygga bort uppkomna flaskhalsar
              som står i vägen.
            </seg>
            <seg n="ff5be5d8">
              Det vi vet nu är att det ligger 520 miljarder – någonting sådant
              – i ett långsiktsprojekt med en osäker framtid. Vi kommer att
              hinna med att byta regering flera gånger under de 15–20 år det
              handlar om. Det kan naturligtvis medföra nya infallsvinklar på
              de problem som nonchalerats i många år, som sagt.
            </seg>
            <seg n="3fca1487">
              Angående medfinansiering menar Sverigedemokraterna att staten
              ska vara herre över infrastruktursatsningar. Medfinansiering är
              inte en framtida lösning, utan prioriteringarna ska göras i nationella
              beslut.
            </seg>
            <seg n="c7180b89">
              Med det, fru talman, vill jag peka just på vårt särskilda yrkande
              i frågan.
            </seg>
          </u>
          <note type="speaker" n="1a481052">
            Anf. 4 BENGT BERG (V):
          </note>
          <u who="bengt_berg_48756a" xml:id="i-7003d2c372168fb4-0" n="b14b2014">
            <seg n="3bc3c099">
              Fru talman! Först vill jag yrka bifall till reservation 1, som
              vi har tillsammans med Socialdemokraterna och Miljöpartiet, och
              reservation 3.
            </seg>
            <seg n="a8c5bfd0">
              Vänsterpartiet satsar på tur och retur i både tid och rum, det
              vill säga hållbara kommunikationer för alla och i hela landet,
              men också på hållbara kommunikationer i framtiden med hänsyn till
              miljö och klimat – ja, vår överlevnad.
            </seg>
            <seg n="06997034">
              Att bara braka på i gamla hjulspår utan hänsyn till den miljömässiga
              verkligheten, utan omtanke om kommande generationer och utan insikt
              om jordklotets belägenhet kräver bara enkel biljett. Men Vänsterpartiet
              satsar på tur och retur.
            </seg>
            <seg n="cedf5170">
              Vilka kommunikationssystem vill vi då satsa på? Vi måste och
              vi kan förflytta oss på ett lika enkelt som miljösmart sätt. Vi
              kan bygga en bra trafikmiljö för både gångtrafikanter och cyklister.
              Vi vill lämna plats för människans rum i stadsmiljön. Vi vill
              stödja investeringar i cykelbanor i kommunerna och en gatuplanering
              med ordnade banor för gående, cyklande och rullande fordon i städerna.
              En bra paroll kan vara: Ta bussen och tåget när du kan, och ta
              bilen när du måste!
            </seg>
            <seg n="f7334376">
              Vänsterpartiet vill investera mest av alla riksdagspartier i
              järnvägen. Vi ser den som ett oöverträffat kommunikations- och
              transportmedel. Drift och underhåll av järnväg kräver stora men
              nödvändiga investeringar.
            </seg>
            <seg n="4dd063a7">
              Morgonens nyheter meddelar nya besparingskrav för SJ på 1 miljard
              inför den totala avregleringen av järnvägen vid nyår – dessa avregleringar
              som Alliansen drivit igenom och som skapat så stora fördyringar
              och så mycket försämrad service!
            </seg>
            <seg n="93be7a91">
              Är det någon som kommer ihåg den vackra parollen Hela folkets
              järnväg? Innebörden i denna slogan vill vi återupprätta. Vi satsar
              stort på ett nödvändigt underhåll av järnvägsnätet. Vänsterpartiet
              vill också satsa mycket på mindre trafikerade banor och så kallade
              kapillärspår för en folkets järnväg i hela landet.
            </seg>
            <seg n="ab367b71">
              Fru talman! Sverige behöver en väl fungerande järnväg för både
              människor och gods. Vi vill satsa på underhåll, säkerhet och punktlighet
              för att slippa de senaste årens tågkaos, olyckstillbud och förseningar
              som följt av den borgerliga trafikpolitikens avreglering.
            </seg>
            <seg n="73f44dd3">
              Transporter av varor och tyngre gods bör i större utsträckning
              gå på järnväg och på vatten för miljöns skull.
            </seg>
            <seg n="2ef56b57">
              Fru talman! De privata resorna runt om i landet kräver också
              en omställning från fossila bränslen till metanol, biogas eller
              eldrift. När det handlar om bussens drivmedel vill vi avsätta
              medel för el- och hybriddrift eller bränsleceller.
            </seg>
            <seg n="ca354492">
              Vänsterpartiet vill också göra försök med en så kallad klimattaxa
              när vi testar avgiftsfri kollektivtrafik i en storstadsregion
              och ett landsbygdslän. Det handlar om klimat- och miljöpåverkan.
              Det handlar om regionalpolitiska hänsyn. Det handlar förstås också
              om trafiksäkerhet men även om tillgänglighet för funktionsnedsatta
              och om hur en man med barnvagn och en kvinna med matkassar lätt
              kan använda våra gemensamma färdmedel.
            </seg>
            <seg n="9b71cc10">
              Vänsterpartiet avvisar investeringar i Förbifart Helsingfors
              och övriga vägbyggen med medel från trängselskatten. Vi vill att
              intäkterna från trängselavgiften ska användas till förbättring
              och utbyggnad av kollektivtrafiken i Helsingfors, i enlighet med
              folkomröstningsresultatet.
            </seg>
            <seg n="0bc0ecff">
              Fru talman! Till Gotland är det svårt att åka bil, men folket
              på vår största ö ska givetvis ha samma rätt till kommunikation
              som vi på landbacken. Därför vill vi sänka priset på färjorna
              för både folk och gods.
            </seg>
            <seg n="4aa33464">
              Fru talman! Det lackar mot jul, men den riktiga julstämningen
              i form av snö och kyla lyser med sin frånvaro. Det kan mycket
              väl ha med klimatförändringarna att göra, de snabba väderkasten,
              regnet och plusgraderna i december. Detta tar vi på största allvar
              också i vår trafikpolitik.
            </seg>
            <seg n="5cee14d2">
              Med framtidens väderkarta och klimathot i handen är det hög tid
              att ställa in kompassen mot hållbarhet, omställning och sunt förnuft.
              Det är därför som Vänsterpartiet menar att ett systemskifte är
              nödvändigt, inte bara i riksdagen utan även i transportsystemet.
            </seg>
            <seg n="eb3a82a9">
              Med detta, fru talman, vill jag önska en god jul och ett gott
              nytt tågår.
            </seg>
          </u>
          <note type="speaker" n="bd3a1761">
            Anf. 5 Statsrådet CATHARINA ELMSÄTER-SVÄRD (M):
          </note>
          <u who="unknown" xml:id="i-83ee09ef5a5d80a3-0" n="6ce6ae28">
            <seg n="155ca3f8">
              Fru talman! Det är fantastiskt med den nya tekniken. Även om
              man inte befinner sig på plats här i kammaren går det att följa
              vad som sägs via appen i mobilen. Alltså hörde jag vad Anders
              Ygeman sade när han inledde debatten.
            </seg>
            <seg n="1dbce7f1">
              Låt mig börja med frågan som Anders Ygeman ställde: Varför var
              jag inte med och skrev på uppropet när det gällde initiativet
              som togs av den franske transportministern Frédéric Cuvillier
              när vi var i Bryssel? När jag kom dit fick jag inte ens frågan.
              Det är i och för sig lite märkligt. Jag läste sedan om uppropet
              efteråt. Jag har väldigt goda kontakter med min danska kollega,
              Pia, och hon hade uppenbarligen fått skriva på uppropet. Om det
              gjordes en värdering av vem som skulle få skriva på låter jag
              vara osagt.
            </seg>
            <seg n="996b817f">
              Den mycket viktiga debatt som vi har i dag handlar om så mycket
              mer än bara järnvägen, vägen, flyget, sjöfarten, om vi ska kunna
              gå, cykla eller åka med kollektivtrafik. Den handlar om verktygen
              för att Sverige som ett avlångt land ska hålla ihop som land men
              också stå sig starkt i konkurrensen med övriga vänner i Europa.
              Den handlar också om basen för allt det vi bygger vår livskvalitet
              och vår välfärd på: förutsättningar för jobb, konkurrenskraft
              och tillväxt. Det är bara när det fungerar som människor kan känna
              en trygghet i det som vi kallar just livskvalitet.
            </seg>
            <seg n="76a76837">
              Det blir gärna mycket diskussioner om siffror, fru talman, och
              det är inte så konstigt eftersom det är en budgetdebatt. Men låt
              mig säga att allt inte bara är siffror.
            </seg>
            <seg n="b9fd97d5">
              Sedan alliansregeringen tog vid redan 2006 har den betydligt
              mycket mer fokuserat på att använda pengarna på ett så effektivt
              och bra sätt som möjligt. Jag tror att vi alla i grunden strävar
              efter att få ut så mycket infrastruktur som möjligt. Just därför
              har fokus varit på att hitta mer förnyade sätt att jobba i till
              exempel anläggningsbranschen, hur man kan vara mycket mer produktiv
              och effektiv. Myndigheterna har också ålagts ett uppdrag att jobba
              med effektivisering för att i sin tur få bort regelkrångel och
              minska administrationen, sådant som i vardagstal annars blir kostnader
              för dem som använder sig av myndigheternas tjänster. Det tror
              jag är oerhört viktigt.
            </seg>
            <seg n="3258b30a">
              I detta arbete vet vi att i konkurrensen stimuleras förmågan,
              viljan och ambitionen till innovation. I så många andra sammanhang
              talar vi om behovet av innovation. Hur kan vi hitta nya tekniska
              lösningar och nya fantastiska material som vi använder oss av
              när vi bygger för framtidens infrastruktur? Hur kan vi också bli
              mycket mer miljösmarta och använda våra resurser på ett bra sätt?
              Bara genom konkurrensen uppstår denna initiativrikedom. Därför
              har det varit en fördel att det finns många engagerade företag
              och entreprenörer som både vill underhålla den infrastruktur vi
              har och vidareutveckla infrastrukturen.
            </seg>
            <seg n="aae0be5e">
              Fru talman! Detta är alliansregeringens åttonde budget med en
              gemensam tråd från allianspartierna. Men hur mycket jag än lyssnar
              på oppositionspartierna finner jag ingen gemensam tråd – förutom
              att det byggs alldeles för mycket vägar. Något annat kan jag inte
              hitta.
            </seg>
            <seg n="29e60c05">
              Två partier talar tydligt om att vi inte ska bygga Förbifart
              Helsingfors, som är en stor investering för att knyta ihop hela
              Mälardalsregionen och vars syfte är att låta människor ägna sin
              tid åt annat än att sitta i köer. Det bidrar också till jobb och
              konkurrenskraft.
            </seg>
            <seg n="698a9dba">
              Att det rent konkret bidrar till jobb borde intressera oppositionspartierna.
              Redan i dag jobbar ungefär 600 personer i projektet Förbifart
              Helsingfors, och man räknar med att ungefär 2 500 kommer att jobba
              med bygget när det är i gång. Vad är det fel på dessa jobb och
              denna investering?
            </seg>
            <seg n="db6b1d14">
              Fru talman! I fredags hade vi en annan debatt, och då var Anders
              Ygeman tydlig med att Socialdemokraterna vill ha Förbifart Helsingfors.
              Om så är fallet frågar jag den så kallade samlade oppositionen:
              Vad är relevant? Vilket besked tänker ni lämna till väljarna före
              2014?
            </seg>
            <seg n="27195d69">
              Apropå att lämna besked till väljarna har jag ägnat mig åt att
              läsa utskottets betänkande och de särskilda yttrandena. Ursäkta,
              men jag blir lite nyfiken när jag läser Socialdemokraternas särskilda
              yttrande. Det står att ni vill vänta till efter valet med att
              tala om vilka satsningar ni vill göra när det gäller till exempel
              tidigarelägganden av olika järnvägsprojekt.
            </seg>
            <seg n="5deafa59">
              Varför då? Är det för att Socialdemokraterna inte längre vet
              vad de vill? Nej, det tror jag inte, för det har inte varit ett
              sådant starkt statsbärande partis ideal tidigare.
            </seg>
            <seg n="1decca07">
              Eller lämnar ni öppet för att ni har en tuff förhandlingssituation
              eftersom Miljöpartiet redan 2014 helt abrupt skär bort 1 miljard
              på vägsatsningarna och de kommande tre åren därefter totalt 10
              miljarder? Eller handlar det om Vänsterpartiet som redan 2014
              tänker dra ned väganslagen med ungefär 1,6 miljarder?
            </seg>
            <seg n="ef7845fe">
              Jag förstår att ni har ett tufft läge, i synnerhet i ett avlångt
              land där också vägen behövs för att människor ska komma till studier
              och arbete och för att företag ska kunna transportera och finna
              rätt arbetskraft. Jag förstår att ni skriver att ni vill vänta
              till efter valet.
            </seg>
            <seg n="896e2658">
              När det gäller de olika transportslagen har jag tillsammans med
              mina allianskolleger varit tydlig med att infrastruktur måste
              bygga på ett gränsöverskridande tänk. Till planeringen av infrastruktur
              knyter vi hela vårt samhällsbygge. Det ska fungera att gå, cykla,
              åka kollektivtrafik och finna bra bytespunkter så att hela resan
              blir så bra som möjligt.
            </seg>
            <seg n="c5455ef8">
              På vägsidan annonserade alliansregeringen tidigare att vi åren
              fram till 2025 behöver satsa i storleksordningen 155 miljarder
              bara på drift och underhåll. I den nationella planen i vår kommer
              vi att tala om vilka nya objekt som tillkommer.
            </seg>
            <seg n="5e4e1cc0">
              Det vore försmädligt om den samlade oppositionen fick för sig
              att göra de enorma vägneddragningarna. Är det i så fall totalstopp
              för E20 som gäller? Hur blir det med E22:an upp mot Blekinge?
              Är det förbifarten i Söderköping som ryker? Eller är det någon
              annan viktig Europaväg? Det kan vara bra att få veta det.
            </seg>
            <seg n="0b50815e">
              Lastbilsskatten kommer upp emellanåt. Vi vet vilka konsekvenser
              den skulle få för inte minst skogsnäringen. Varför skulle vi helt
              plötsligt inte gilla deras jobbmöjligheter för Sverige?
            </seg>
            <seg n="d6808ed7">
              Luftfarten är viktig. Flyget är viktigt för hela Sverige för
              att hålla ihop landet men också för att hålla ihop Sverige med
              Europa och övriga världen.
            </seg>
            <seg n="12302dc8">
              Här har regeringen tagit ansvar genom till exempel de trafikavtal
              som finns där det kommersiella inte bär. Inför 2014 är vi tydliga
              med att flygtrafiken mellan Östersund och Umeå ska vara kvar.
              Avtalen som Trafikverket har gjort med Torsby och Hagfors ska
              också finnas kvar.
            </seg>
            <seg n="83fefd1b">
              Jag undrar ibland vad hotet mot flyget är. Är det EU-kommissionens
              hot om att vi inte längre ska få ge offentliga stöd till regionala
              flygplatser? Nej, det tror jag att vi kan hantera.
            </seg>
            <seg n="62442c91">
              Ett större hot är kanske att det finns oppositionspartier som
              vill införa flygskatt och tycker att det inte ska finnas flyg
              söder om Sundsvall. Var står den samlade oppositionen när det
              gäller behovet av flyg för att klara Sveriges jobb, tillväxt och
              konkurrenskraft?
            </seg>
            <seg n="315cb0ce">
              Vi ser tydligt behovet hos de regionala flygplatserna att minska
              sina kostnader. Här måste forskningen få mer resurser, vilket
              vi också tillför, för att få fjärrstyrda torn eller annat som
              kan sänka kostnaderna. Även här kan en marknadsökning av tjänsterna
              leda till minskade kostnader. Det har vi sett till exempel i Västerås.
            </seg>
            <seg n="8f8234fd">
              Sjöfarten är ett trafikslag där det inte finns något som helst
              kapacitetsproblem. Här har vi också en viktig bas, inte bara som
              transportslag utan som hel näring som kan sysselsätta i storleksordningen
              100 000 människor.
            </seg>
            <seg n="9d620d6f">
              Regeringen har tidigare i år lagt fram den första handlingsplanen
              för att stärka konkurrenskraften för sjöfarten, vilket högst påtagligt
              behövs. Ambitionen är också att vi under nästa år ska kunna införa
              EU:s direktiv om mindre vattenvägar så att vi använder våra inre
              och kustnära vattenvägar.
            </seg>
            <seg n="3912fa57">
              I budgetpropositionen är vi tydliga med att anslagen på 45 miljoner
              kronor per år till den sjö- och flygräddning som finns ska permanentas.
              På så sätt får vi bort en del av de påfrestningar som handelssjöfarten
              har.
            </seg>
            <seg n="e15beae6">
              Vi tillför också 300 miljoner de tre närmaste åren för att bidra
              via anslag till isbrytning och till vissa kanaler, till exempel
              till Trollhätte kanal och Säffle kanal och den verksamhet som
              finns där.
            </seg>
            <seg n="1a5c6083">
              Järnvägen hamnar vi ju oftast vid. Sedan åtta veckor står jag
              på Helsingforss central en gång i veckan. Där möter jag människor
              som pendlar varje eller varannan dag. De säger att det fungerar
              ganska bra men att det finns tillfällen när allt – ursäkta mig,
              fru talman – skiter sig. Det är inte bra för någon, för det vänder
              upp och ned på hela vardagstillvaron.
            </seg>
            <seg n="6d78f4c0">
              Därför har vi sedan flera år tillbaka uttryckt att den järnväg
              vi har måste vårdas och underhållas eftersom den ska användas
              också i morgon. Vi har också varit tydliga med att vi för Sveriges
              konkurrenskraft, förutsättningar för jobb och tillväxt också måste
              bygga om, bygga till och bygga nytt.
            </seg>
            <seg n="f60e5e5b">
              Till skillnad från under den tidigare socialdemokratiskt ledda
              planperioden har regeringen därför fördubblat anslagen till drift
              och underhåll, och så ser fortsättningen ut.
            </seg>
            <seg n="6cc63841">
              Vi har vid olika tillfällen varje år kunnat skjuta till extra
              pengar. Vi har en bra dialog med Trafikverket som nu, till skillnad
              från förut, har bättre koll på vad som behöver göras, när det
              kan göras och vad det kostar. Sedan hjälper vi till att finansiera.
            </seg>
            <seg n="af5ee665">
              I de regleringsbrev till Trafikverket som ska skrivas i veckan
              får Trafikverket veta att de för 2014 får ytterligare 600 miljoner
              kronor för drift och underhåll.
            </seg>
            <seg n="d099d2e1">
              I övrigt är det till våren som regeringen fastställer den nationella
              planen. Då har vi kommit så långt in på året.
            </seg>
            <seg n="2d2b97e9">
              Alliansregeringen tar ansvar för att hela Sverige ska hålla ihop,
              och infrastrukturen är verktyget för att klara detta.
            </seg>
          </u>
          <note type="speaker" n="91f47b6f">
            Anf. 6 ANDERS YGEMAN (S) replik:
          </note>
          <u who="anders_ygeman_d54639" xml:id="i-65c6d69edce306a9-1" n="50c1a504">
            <seg n="4e414980">
              Fru talman! Först vill jag tala om Förbifarten. Jag är glad över
              att statsrådet hörde mitt stöd för Förbifart Helsingfors. Du kanske
              kan upplysa din pressekreterare, som lyssnade på samma debatt
              och trumpetade ut att jag i den debatten ställde mig mot Förbifarten.
              Ni verkar ha en del att reda ut på departementet.
            </seg>
            <seg n="a36f144d">
              I 13 minuter och 43 sekunder talade infrastrukturministern. Jag
              kanske hörde fel, men jag hörde henne inte nämna ordet klimat
              en enda gång. Hon nämner inte vår tids största utmaning trots
              att Naturvårdsverket har sagt att Trafikverkets plan inte bidrar
              till klimatmålen och trots att det är dagen efter Anna-Karin Hatt
              tog emot en 1 000 sidor lång utredning om fossiloberoende fordonsflotta
              med en mängd förslag.
            </seg>
            <seg n="8b2a20cb">
              Catharina Elmsäter-Svärd ställer en massa frågor till den samlade
              oppositionen. Ställ dem i stället till Anna-Karin Hatt! Hon och
              Centerpartiet har föreslagit bonus–malus som du är emot. Hon mottog
              utredningen där man föreslår kilometerskatt eller avståndsbaserad
              vägslitageavgift som du är emot. Ni kan väl reda ut det själva
              innan ni kommer till kammaren och ställer frågor till oppositionen.
            </seg>
            <seg n="ba51c7db">
              Huvudpoängen i mitt anförande var regeringens sammanbrott när
              det gäller underhållet. Jag ställde några frågor om ministerns
              påstående om att underhållet har blivit 25 procent effektivare.
              Riksrevisionen har kommit fram till motsatt slutsats. Vad känner
              ministern till som Riksrevisionen inte känner till? Hur kommer
              det sig att du inte tog upp de siffrorna när du träffade Riksrevisionen?
              Hur kommer det sig att när regeringen påstår sig storsatsa på
              järnväg varslas 735 personer om uppsägning? Några av dem – Björn,
              Alexander, Dennis och Eva – sitter på läktaren. Hur kommer det
              sig att storsatsning efter storsatsning från regeringen leder
              till varsel efter varsel i underhållsbranschen?
            </seg>
            <seg n="ad58d82f">
              Tågtillbuden ökar, och Sverige har Europas mest missnöjda tågresenärer.
            </seg>
          </u>
          <note type="speaker" n="faa772cf">
            Anf. 7 Statsrådet CATHARINA ELMSÄTER-SVÄRD (M) replik:
          </note>
          <u who="unknown" xml:id="i-83ee09ef5a5d80a3-1" n="6ce6ae28">
            <seg n="1112cfaf">
              Fru talman! En sådan här debatt blir lustig eftersom vårt område
              är oerhört brett. Anders Ygeman frågar mig varför jag under den
              här tiden inte ens nämnde ordet klimat. Jag hade gärna förväntat
              mig att Anders Ygeman hade nämnt något om flyget, om sjöfarten,
              om att gå, om att cykla, om kollektivtrafik och om väg när han
              talade. De är också stora delar av området. Det beror uppenbarligen
              lite grann på hur man väljer att tolka det hela.
            </seg>
            <seg n="1137796c">
              När det gäller järnvägens underhåll kan vi konstatera att det
              är eftersatt, efter otroligt många års försyndelser. Det tar tid
              att bygga upp, men det går oerhört snabbt att rasera. När det
              väl är på en låg nivå blir det ännu mer problematiskt.
            </seg>
            <seg n="914d02b1">
              Anders Ygeman sade i sitt inledningsanförande att aldrig har
              så många känt och upplevt att järnvägen fungerar så dåligt eller
              att punktligheten inte skulle vara bra. Nej, men å andra sidan
              har inte heller så många rest på järnvägen som de gör nu.
            </seg>
            <seg n="74dfe321">
              Den utredning som gjordes 2009 – jag ska kontrollera det för
              säkerhets skull – tittade just på järnvägens organisation och
              underhåll. Bland andra Trafikverket har haft med den i sina underlag,
              och den är en del av den skrivelse regeringen lämnade till trafikutskottet
              när vi skulle titta på om man ska återreglera underhållet eller
              inte. Den gav vid handen att den marknadsöppning som gjordes på
              entreprenadsidan har sänkt kostnaderna med 25 procent, lågt räknat,
              utan att kvaliteten eller säkerheten har förändrats.
            </seg>
            <seg n="50f7abac">
              När det gäller tillbuden fick Anders Ygeman dessutom besked av
              Gunnar Malm, Trafikverkets generaldirektör, när han var i riksdagens
              utskott om att till exempel tågurspårningarna har minskat sedan
              2010.
            </seg>
          </u>
          <note type="speaker" n="8ffa8696">
            Anf. 8 ANDERS YGEMAN (S) replik:
          </note>
          <u who="anders_ygeman_d54639" xml:id="i-65c6d69edce306a9-2" n="50c1a504">
            <seg n="0226ce6a">
              Fru talman! Jag klagar på att ministern inte nämner klimat när
              hon håller tal. Ministern svarar med att jag inte nämner promenader.
              Tittarna får välja vilken storhet som är viktigast för framtiden.
            </seg>
            <seg n="6c6f04fc">
              Regeringen säger att det handlar om decennier av försyndelser,
              men Riksrevisionen pekar på de misstag som har begåtts under de
              sju åtta år som den här regeringen har varit ansvarig.
            </seg>
            <seg n="418bee0f">
              Det stämmer att ni har skurit ned på underhållet. Kostnaderna
              för underhållet har minskat, men ni säger att det inte har gått
              ut över kvaliteten. Är det vad resenärerna på Helsingforss central
              säger? Säger de att kvaliteten är bra och att de litar på järnvägen?
              En tredjedel av svenskarna har valt bort järnvägen för att de
              inte litar på att tågen kommer i tid. Fler än de som röstar på
              Moderata samlingspartiet har valt bort järnvägen för att tågen
              inte kommer i tid.
            </seg>
            <seg n="fe75991d">
              Entreprenadmodellerna som regeringen och Trafikverket nu försvarar,
              för att de är mer effektiva, säger Riksrevisionen har förskjutit
              underhållet från det förebyggande till det avhjälpande. De säger
              också att de ständiga tilläggssatsningar som regeringen har gjort
              inte kommer ut på rälsen.
            </seg>
            <seg n="2dbc43c0">
              Jag kanske ändå får återkomma till min huvudfråga i mitt anförande,
              eftersom vi har representanter här från alla de underhållsarbetare
              på järnvägen som har blivit uppsagda under den tid ni påstår er
              ha storsatsat. Hur kommer det sig att 735 människor har varslats
              om uppsägning samtidigt som ni påstår er storsatsa? Hur kommer
              det sig att du säger att kvaliteten är oförändrad när antalet
              fel har fyrdubblats? Vad har du att säga till alla dem som undrar
              om de kommer att få lämna sitt jobb samtidigt som det finns så
              mycket underhållsarbete att göra?
            </seg>
          </u>
          <note type="speaker" n="fdc9734e">
            Anf. 9 Statsrådet CATHARINA ELMSÄTER-SVÄRD (M) replik:
          </note>
          <u who="unknown" xml:id="i-83ee09ef5a5d80a3-2" n="6ce6ae28">
            <seg n="6d0cc19f">
              Fru talman! Jag hävdar ändå med emfas att Anders Ygeman har fel
              i sitt påstående att regeringen skulle ha skurit ned på underhållet.
            </seg>
            <seg n="bbc782a3">
              Vi kan gå in och jämföra med hur det såg ut under planperioden
              2004–2015 som beslutades av Socialdemokraterna. Om vi ska göra
              det begripligt kan vi tala om nuvärdespengar. På 2013 års prisnivå
              var planperioden då 42 miljarder för drift och underhåll. Under
              den planperiod vi är inne i just nu har det höjts, med det beslut
              som togs av regeringen 2010, till 68 miljarder. Nu har regeringen
              i de 522 miljarderna för de kommande åren, 2014 fram till 2025,
              aviserat att den kommer att ligga på nivån 86 miljarder.
            </seg>
            <seg n="65ddb843">
              År för år har anslaget till drift och underhåll ökat. Det är
              inte samma sak som att man skär ned på underhållet.
            </seg>
            <seg n="4a4ec018">
              Det är helt riktigt som Anders Ygeman säger att människors förtroende
              för järnvägen urholkades rejält för ett tag sedan, särskilt med
              erfarenheterna efter vintern 2009 och 2010. Även när punktligheten
              rent statistiskt började bli bättre upplevde människor inte att
              de hade förtroende för järnvägen på samma sätt som tidigare. Just
              därför skjuter vi till mer pengar. De ska disponeras för att gå
              från det dyra, oplanerade och akuta underhållsarbetet – som ställer
              till det för så många – till mer förebyggande arbete och större
              ansvar totalt. Avtalen skrivs om, och inte minst i storstadsområdena,
              där många människor pendlar, ska man ha kortare inställelsetider.
              Bland annat detta har pengarna också gått till och inte minst
              till den fördubbling av underhållet som har gjorts.
            </seg>
          </u>
          <note type="speaker" n="1fe242b7">
            Anf. 10 STINA BERGSTRÖM (MP) replik:
          </note>
          <u who="stina_bergstrom_d57ec1" xml:id="i-6323a633853f7ebf-1" n="c8962105">
            <seg n="1da09ef4">
              Fru talman! Jag blir både förvirrad och bekymrad när jag lyssnar
              på infrastrukturministern. Vet ministern om att regeringen har
              ett mål om fossiloberoende fordonsflotta till år 2030? Känner
              ministern till att det i går lämnades en utredning, som presenterade
              en rad olika förslag, till Anna-Karin Hatt? Bland annat presenterades
              kritiken mot Trafikverkets liggande förslag på nationell plan
              som regeringen nu ska ta ställning till och besluta om i mars.
            </seg>
            <seg n="fa38f00b">
              Utredningen riktar kritik mot de prognoser som Trafikverket presenterar
              för utvecklingen av väg- och järnvägstrafiken. Trafikverket menar
              att biltrafiken kommer att öka mer än den har ökat medan järnvägstrafiken
              kommer att öka mindre än de senaste åren.
            </seg>
            <seg n="2bb73726">
              Utredningen föreslår att Trafikverket får i uppdrag att revidera
              både planen och prognosen. Om infrastrukturministern inte visste
              om det kan jag berätta det nu för henne. Jag skulle gärna vilja
              veta hur hon tänker kring de här förslagen.
            </seg>
            <seg n="8385f039">
              Jag har också en annan fråga. Jag skulle vilja få det här med
              underhållet utrett, eftersom det har varit mycket siffror och
              regeringen i dag, på Aftonbladets debattsida, presenterar en extra
              satsning på 600 miljoner. När jag läser regeringens budget ser
              jag att Trafikverket förra året fick 7,7 miljarder. Jag undrar:
              Vad kommer Trafikverket att få i regeringens budget till banunderhållet
              2014?
            </seg>
          </u>
          <note type="speaker" n="af05c0db">
            Anf. 11 Statsrådet CATHARINA ELMSÄTER-SVÄRD (M) replik:
          </note>
          <u who="unknown" xml:id="i-83ee09ef5a5d80a3-3" n="6ce6ae28">
            <seg n="7b381e88">
              Fru talman! I det som är angivet i budgetpropositionen för 2014
              står det att det till drift och underhåll blir 6,7 miljarder.
              Med de 600 extra miljonerna blir det 7,3 miljarder.
            </seg>
            <seg n="3523bf48">
              Man ska komma ihåg att vad vi ger i anslag inte alltid är detsamma
              som Trafikverket sedan de facto disponerar, därför att de dessutom
              disponerar det som de själva gör i sitt eget effektiviseringsarbete.
              Det går direkt till järnvägens drift och underhåll. De banavgifter
              som Stina Bergström förvisso inte tycker att vi ska ta ut går
              också till drift och underhåll. I slutändan kommer vi upp till
              kanske närmare 9 miljarder som Trafikverket kommer att disponera
              för just järnvägens drift och underhåll. Det är långt mer än en
              fördubbling jämfört med tidigare, till exempel 2006.
            </seg>
            <seg n="4d998a0f">
              På frågan om jag känner till att det lämnades en utredning i
              går till min kollega Anna-Karin Hatt är svaret ja. Jag vet dessutom
              att den är på 1 100 sidor och innehåller en mängd olika förslag
              som regeringen får titta på och se vad man kan gå vidare med eller
              om det finns saker som man måste titta ytterligare på.
            </seg>
            <seg n="bb605e83">
              Det som bekymrar mig, om vi har ett intresse av att det här landet
              har fortsatt konkurrenskraft och fortsatta förutsättningar för
              jobb och tillväxt, är vilka vägar som Stina Bergström föreställer
              sig att vi redan nästa år ska sätta stopp för. Ska jag ringa mina
              kolleger i Västra Götaland och säga att det inte blir någonting
              mer på E20? Är det beskedet som jag ska ta med mig från den här
              debatten? Det kan vara bra att veta.
            </seg>
          </u>
          <note type="speaker" n="6084b3c5">
            Anf. 12 STINA BERGSTRÖM (MP) replik:
          </note>
          <u who="stina_bergstrom_d57ec1" xml:id="i-6323a633853f7ebf-2" n="c8962105">
            <seg n="e5b06135">
              Fru talman! Det gläder mig mycket att infrastrukturministern
              har lyssnat på oss i oppositionen och anslår extra pengar till
              underhållet. 600 miljoner kronor extra till underhållet är precis
              vad vi i Miljöpartiet har i vårt budgetförslag.
            </seg>
            <seg n="0bf665f2">
              När det handlar om revideringen av planen måste Trafikverket
              få nya direktiv från regeringen. Ett steg i den riktningen är
              att Trafikverket får tillbaka sitt sektorsansvar för miljöfrågor
              inom trafiksektorn som regeringen tog bort 2011. Vi i Miljöpartiet
              har en reservation i betänkandet kring det här.
            </seg>
            <seg n="3b4e1c59">
              Vi ser också att det behövs ett sektorsmål för transportsektorns
              klimatutsläpp. Det har vi också en reservation om i dagens betänkande
              ihop med S och V. 80 procents reduktion till 2030 kan vara ett
              lämpligt mål, och det är också det som regeringens egen utredning
              nu föreslår.
            </seg>
            <seg n="95221af9">
              Ett annat viktigt förslag som finns i utredningen är att Trafikverket
              får avsätta pengar till steg 1- och steg 2-åtgärder i fyrstegsprincipen,
              det vill säga finansiera åtgärder som minskar behovet av ny infrastruktur.
              Det är ju märkligt som det är i dag att kommunerna och regionerna
              inte kan få pengar till det här utan bara kan få pengar till att
              bygga nytt.
            </seg>
            <seg n="1bbf9349">
              Ja, vilka vägar är det vi inte ska bygga? Det hoppas jag att
              Trafikverket kan tala om för oss. 30 miljarder vill regeringens
              utredning föra över från den nationella planen till ett stadsmiljöprogram.
              30 miljarder vill man ta bort från objekt som inte längre motiveras
              med hänsyn till klimatmålen och målet om den fossiloberoende fordonsflottan.
            </seg>
          </u>
          <note type="speaker" n="dc8aca8e">
            Anf. 13 Statsrådet CATHARINA ELMSÄTER-SVÄRD (M) replik:
          </note>
          <u who="unknown" xml:id="i-83ee09ef5a5d80a3-4" n="6ce6ae28">
            <seg n="e4b1491d">
              Fru talman! Det är i och för sig bra att vi är överens om att
              det är just den här summan som ytterligare ska tilldelas utöver
              anslagen som redan har angivits till järnvägens underhåll. Det
              som däremot är lite mer problematiskt är att den här alliansregeringen
              ju förmår att både ge till Förbifart Helsingfors och göra de här
              satsningarna på järnvägen medan de pengar som Stina Bergströms
              parti vill finansiera med bygger på att Förbifart Helsingfors
              inte blir av. Vad jag har förstått här i dag är det ingenting
              som kan upplevas som realistiskt, för det finns uppenbarligen
              ingen majoritet i Sveriges riksdag för någonting sådant. Men låt
              så vara.
            </seg>
            <seg n="207548ca">
              Det är intressant att fundera på vilka vägar det är som inte
              ska byggas, med tanke på att Miljöpartiet redan 2014 vill dra
              bort 1 miljard och de kommande fyra åren vill dra bort 10 miljarder.
              Jag kan tala om för Stina Bergström att det innebär att alla stora
              vägprojekt som i dag pågår behöver stoppas och att inga nya kan
              påbörjas under perioden. Det är konsekvensen, och jag tror att
              det i sin tur direkt kommer att få konsekvenser för jobb, konkurrenskraft
              och tillväxt, vilket är grunden för att få in skattepengar som
              gör att vi kan satsa på miljö, forskning och utveckling. Jag tror
              att det skulle vara rent kontraproduktivt att göra på det sättet.
            </seg>
            <seg n="14c1bdcd">
              När det gäller sektorsansvaret är det riktigt att det togs bort
              förut. Trafikverket som myndighet var ett resultat av att man
              ville uppnå mer effektivitet och tänka mer trafikslagsövergripande.
              I detta har vi också hänsynsmålet och funktionsmålet, som ständigt
              ska vara med. Man ska inte tänka miljö bara vid vissa tillfällen,
              utan man ska alltid tänka miljö, vid alla tillfällen.
            </seg>
          </u>
          <note type="speaker" n="fe90e52b">
            Anf. 14 BENGT BERG (V) replik:
          </note>
          <u who="bengt_berg_48756a" xml:id="i-7003d2c372168fb4-1" n="b14b2014">
            <seg n="6cbfbea8">
              Fru talman! Jag har också läst artikeln i Aftonbladet som statsrådet
              har skrivit. Det är ganska spännande att läsa den, och jag kommer
              att tänka på Tage Danielssons Harrisburgmonolog om vad som eventuellt
              och kanske troligtvis är tänkbart.
            </seg>
            <seg n="340aaf71">
              Jag upplever det som att man vill allt genast men ingenting nu.
              En passage lyder ungefär: Det akuta underhållet ska ge plats åt
              förebyggande underhåll. Lite längre in i texten står det att enbart
              underhållssatsningar inte löser problem med ett historiskt eftersatt
              järnvägsnät. Då undrar man vad begreppet ett historiskt eftersatt
              järnvägsnät kan stå för.
            </seg>
            <seg n="a8b418ed">
              En tredje sak som står är att vi måste bygga en ny stambana.
            </seg>
            <seg n="6f163d3f">
              Jag åker inte längs hela landet men tvärs över det varje vecka
              med järnväg, och jag förstår ju att om det händer något akut måste
              det göras någonting åt det på en gång. Det är ganska naturligt.
              Men när det gäller det här första om att det akuta underhållet
              ska ge plats åt förebyggande underhåll förstår jag inte kopplingen.
              Jag skulle gärna lära mig varför det är så.
            </seg>
          </u>
          <note type="speaker" n="1f6a0187">
            Anf. 15 Statsrådet CATHARINA ELMSÄTER-SVÄRD (M) replik:
          </note>
          <u who="unknown" xml:id="i-83ee09ef5a5d80a3-5" n="6ce6ae28">
            <seg n="321791ec">
              Fru talman! Det finns ingenting som är så irriterande som om
              man är ute och reser – till exempel åker kanske Bengt Berg från
              Karlstad till Helsingfors – och så inträffar plötsligt någonting
              akut på spåret. Det blir en situation som inte är planerad, och
              det tar tid att återställa det som hänt. Resenärerna ombord behöver
              evakueras och kanske få någon form av ersättningstrafik. Det är
              dyrt att med kort inställelsetid skicka ut människor för att göra
              akuta insatser.
            </seg>
            <seg n="635e723a">
              Vi säger ingenting om att det inte behöver göras. Det kommer
              säkert alltid att uppstå situationer där läget är akut. Men det
              stora skiftet är om man i ett tidigare skede kan se på livscykeln,
              titta på slitaget och kanske använda teknik på kontaktledningar,
              på spårväxlar och på rälen i stället för att vänta tills skicket
              är så dåligt att man hamnar i ett akutläge och måste renovera.
              Man byter ut och justerar innan någonting händer.
            </seg>
            <seg n="cbb7ce1e">
              Då kan man i god tid planera med den som opererar och kör, oavsett
              om det är gods eller människor, och tala om att man behöver sänka
              farten och möjligtvis ställa in ett tåg så att man ger utrymme
              för dem som behöver jobba på eller vid spåret och dessutom gör
              det så säkert som möjligt. Då hinner de ta med sig de verktyg
              och det material som behövs för att byta ut, och man får en planerad
              situation.
            </seg>
            <seg n="63049717">
              Det kostar mindre pengar och mindre i tidsåtgång. Tanken är att
              underhålla och se till att underhållet sköts så förebyggande som
              möjligt så att man inte hamnar i de akuta situationerna. Det är
              inte bra för någon.
            </seg>
          </u>
          <note type="speaker" n="9496d2d5">
            Anf. 16 BENGT BERG (V) replik:
          </note>
          <u who="bengt_berg_48756a" xml:id="i-7003d2c372168fb4-2" n="b14b2014">
            <seg n="2a85edb3">
              Fru talman! Om man som jag resonerar lite Tage Danielssonskt
              tänker man kanske att det akuta måste inträffa först för att man
              ska sätta i gång med mer långsiktig planering och långsiktigt
              agerande. Så kan man fundera om man är lite Danielssonsk.
            </seg>
            <seg n="86b10b3d">
              Jag vill ansluta mig till den kritik som Anders Ygeman avfyrade
              nyss. I artikeln står det att infrastrukturen ska stödja en politik
              för fler jobb, ökad tillväxt och en större tillgänglighet. Där
              finns inte en mening eller ett kommatecken om klimat, miljö och
              den framtida tillvaron här på jorden. De miljösmarta prioriteringarna
              är en förutsättning för omställningen och en förutsättning inte
              bara för vårt idylliska liv här i Sverige utan för hela världen.
            </seg>
            <seg n="397f9fa6">
              Jag vill höra statsrådet nämna någon av de miljömässiga fördelar
              för klimatet som till exempel järnvägen eller de kollektiva transportmedlen
              bidrar till.
            </seg>
          </u>
          <note type="speaker" n="ec45dfa4">
            Anf. 17 Statsrådet CATHARINA ELMSÄTER-SVÄRD (M) replik:
          </note>
          <u who="unknown" xml:id="i-83ee09ef5a5d80a3-6" n="6ce6ae28">
            <seg n="0f1a5371">
              Fru talman! Svaret på den första kommentaren från Bengt Berg
              är att det vore direkt förödande om man alltid skulle gå efter
              devisen att låta det akuta först inträffa innan man gör det långsiktigt
              strategiska. Vi behöver göra precis tvärtom.
            </seg>
            <seg n="c5293348">
              Den järnväg vi har i dag, som har funnits i 100–150 år, kommer
              även att behöva användas i morgon. Vi ska naturligtvis se till
              att den är så bra som möjligt så att människor har möjlighet att
              göra klimatsmarta val oavsett trafikslag och använda hela kedjan.
            </seg>
            <seg n="de0b7675">
              Det är viktigt att inse och förstå att infrastruktur i sig inte
              löser utmaningarna för miljö och klimat. Det är ett verktyg av
              många andra som måste vara med. I den plan regeringen kommer att
              anta under våren gäller det att hitta bra och smarta val man kan
              göra. Hur ser till exempel förutsättningarna ut i storstäder och
              tätorter när det gäller bra bytespunkter, bra kollektivtrafik
              och bra infartsparkeringar så att man kan byta under hela resan?
            </seg>
            <seg n="ef7e3112">
              När det gäller att järnvägen är bra, fru talman, hörde jag inledningsvis
              när jag klev in här Anders Ygeman. Han är inte här nu, men apropå
              järnvägen, miljö och att regeringen och i synnerhet Anders Borg
              skulle ha påstått att vi har överinvesterat i järnväg blir det
              ganska märkligt. Det är alliansregeringen som sedan 2006 har satt
              järnvägen på kartan när det gäller behovet av upprustning och
              underhåll men också av att bygga ut och bygga nytt.
            </seg>
            <seg n="c8886044">
              Det är regeringen som nu dels tar initiativ till att bygga tunnelbana
              i Helsingfors, för mer jobb och fler bostäder, dels påbörjar byggnationen
              av stambanan, något som inte heller har gjorts tidigare. Vårda
              det vi har, bygg ut och bygg nytt! Det tror jag är alldeles riktigt.
            </seg>
          </u>
          <note type="speaker" n="3a38869b">
            Anf. 18 Statsrådet ANNA-KARIN HATT (C):
          </note>
          <u who="unknown" xml:id="i-83ee09ef5a5d80a3-7" n="6ce6ae28">
            <seg n="30487ab9">
              Fru talman! För ett par veckor sedan träffade jag mina telekomministerkolleger
              i EU på vårt ministerrådsmöte i Bryssel för att diskutera hur
              vi tillsammans i Europa ska kunna forma en konkurrenskraftig digital
              och innovativ ekonomi och hur vi kan använda it så att det bidrar
              till att nya tjänster, jobb och företag skapas.
            </seg>
            <seg n="a55f7c8f">
              Det jag tog med mig från det mötet är någonting som jag möter
              i många internationella sammanhang, nämligen att Norden i allmänhet
              och Sverige i synnerhet ses som ett stort föredöme när det gäller
              it och telekom.
            </seg>
            <seg n="fb6cb3f2">
              Det ligger en hel del i det därför att vi i Sverige bland alla
              länder i världen är de som använder it och internet allra mest.
              Vi har jämfört med många andra länder avancerade offentliga e-tjänster.
              Vi har den högsta andelen snabba och framtidssäkra fiberuppkopplingar
              av alla EU:s medlemsstater.
            </seg>
            <seg n="ef964fcd">
              Att Sverige fortsätter att ligga i framkant och att vår it- och
              telekomutveckling verkligen går åt rätt håll bekräftas i olika
              internationella mätningar, där Sverige regelbundet hamnar i topp.
              Nu senast placerade organisationen Web Index än en gång Sverige
              på första plats som det land i världen som är bäst på att dra
              nytta av digitaliseringens möjligheter.
            </seg>
            <seg n="099c459c">
              Det är en utveckling som vi tillsammans har all anledning att
              vara stolta över och som visar att regeringens it-politik fungerar
              bra.
            </seg>
            <seg n="58869b3a">
              För lite drygt två år sedan antog regeringen den digitala agendan
              för Sverige, och strax därefter slog vi gemensamt här i riksdagen
              fast Sveriges nya it-politiska mål: att vi ska vara bäst i världen
              på att dra nytta av digitaliseringens möjligheter.
            </seg>
            <seg n="9797ab42">
              Sedan ett år tillbaka har Sverige en ny, modern e-förvaltningsstrategi
              som ska hjälpa oss att forma en öppnare, enklare och mer effektiv
              offentlig förvaltning. Det är en offentlig förvaltning där vi
              med moderna e-tjänster kan se till att människor kan uträtta sina
              ärenden alldeles oavsett var de befinner sig eller vad klockan
              råkar vara. Det är en förvaltning där våra myndigheter, genom
              att dela med sig av öppna data, kan bidra till att nya användarvänliga
              tjänster kan utvecklas och till att fler företag kan bildas som
              i sin tur kan skapa nya jobb. Det är en offentlig förvaltning
              som sätter medborgaren i högsätet och använder skattebetalarnas
              pengar på ett mycket mer effektivt sätt än i dag.
            </seg>
            <seg n="c9d0c2c7">
              Smarta användarvänliga e-tjänster hör framtiden till. För att
              fler ska kunna använda dem måste vi fortsätta att bygga ut it-infrastrukturen.
            </seg>
            <seg n="6ff86a82">
              Just nu ökar antalet svenskar som har tillgång till väldigt snabbt
              fast bredband mycket snabbt. För lite mer än ett år sedan, i oktober
              2012, hade 53 procent av alla svenska hushåll och företag tillgång
              till bredband med en hastighet på minst 100 megabit per sekund.
              Under det senaste året ökade den andelen med hela 4 procentenheter.
              Det betyder att 380 000 svenskar, lika många som i hela Malmö
              och hela Lund tillsammans, bara under det senaste året har fått
              tillgång till riktigt snabbt fast bredband.
            </seg>
            <seg n="2d4ed5b4">
              Att det just nu investeras så mycket i att bygga ut bredband
              runt om i hela Sverige är bra. Faktum är att bredbandsutbyggnaden
              nu går så snabbt att operatörerna säger sig ha svårt att hinna
              med att bygga ut bredbandsnäten lika snabbt som människor skulle
              önska.
            </seg>
            <seg n="9d4a7bbd">
              Ett av de viktiga skälen till att det ser ut så är regeringens
              bredbandsstrategi, som pekar ut tydliga mål och ambitioner. Den
              strategin bidrar nu till att operatörerna investerar mångmiljardbelopp
              i att bygga ut bredbandsnäten.
            </seg>
            <seg n="7125b02b">
              Samtidigt fortsätter alliansregeringen att satsa på att medfinansiera
              bredbandsutbyggnad på landsbygden. Bara under de senaste åren
              har alliansregeringen satsat hela 2,2 miljarder kronor på att
              bygga ut snabbt bredband i de delar av landet där operatörernas
              nät helt enkelt inte räcker till. Det är pengar som gör oerhört
              stor nytta och som gör det möjligt för entusiaster i byalag att
              själva vara med och gräva ned kanalisation och fiber.
            </seg>
            <seg n="4b9484f3">
              Samtidigt är staten i sig själv en stor och viktig ägare av bredbandsinfrastruktur
              via Svenska kraftnät, Teracom, Trafikverket och Vattenfall. Faktum
              är att olika statliga aktörer tillsammans förfogar över 23 000
              kilometer fiberinfrastruktur. Tänk om vi skulle använda dem, statens
              egna bredbandsresurser, på ett mer effektivt sätt! Då skulle vi
              kunna öka tempot i vår bredbandsutbyggnad ännu mer och få ännu
              bättre förutsättningar att nå våra bredbandsmål. Just därför kommer
              jag och regeringen att nästa år tillsätta en utredning som ska
              få i uppdrag att se över hur vi kan samordna statens verksamheter
              på bredbandsområdet och statens eget innehav av bredbandsinfrastruktur
              så att den på ett bättre sätt används för att förverkliga de mål
              som vi satt upp i bredbandsstrategin.
            </seg>
            <seg n="83dfd5d7">
              Fru talman! Vår ambitiösa bredbandsstrategi, operatörernas rekordinvesteringar
              i att bygga ut bredband, regeringens storsatsning på att medfinansiera
              bredbandsutbyggnaden på landsbygden – allt det gör att vi i Sverige
              har mycket goda förutsättningar att fortsätta att ligga i topp
              bland de länder som även framöver kommer att ha en väldigt välutvecklad
              it-infrastruktur.
            </seg>
            <seg n="faccd350">
              Ovanpå allt detta bygger vi i Sverige nu också snabbt ut 4G,
              den senaste generationens mobiltelefoni, den framtidssäkra mobilteknik
              som så många av våra smarta telefoner redan är beroende av och
              som framöver kommer att vara den helt dominerande mobiltekniken.
            </seg>
            <seg n="d7787264">
              Tack vare att vi i Sverige var först på bollen, tack vare att
              regeringen tidigt öronmärkte utrymme för att bygga ut just 4G,
              har mer än nio av tio svenskar redan i dag tillgång till 4G när
              de är hemma. Och allra snabbast är utbyggnaden just nu på landsbygden.
              År 2011 hade bara 10 procent av dem som bor på landsbygden tillgång
              till 4G hemma. Ett år senare, 2012, hade nästan fyra av fem landsbygdsbor
              4G-täckning i hemmet.
            </seg>
            <seg n="834df323">
              Att det sker hos oss i Sverige just nu beror på att alliansregeringen,
              som den allra första av alla regeringar i hela världen, redan
              2007 frigjorde det så kallade 800-bandet för mobiltelefoni. Det
              var ett beslut som gav marknaden en mycket tydlig signal och en
              ordentlig skjuts framåt för utvecklingen av den framtida mobiltekniken.
              Och det är inte allt. När PTS sedan auktionerade ut tillstånden
              försåg vi just 800-bandet med ett viktigt täckningsvillkor som
              leder till att hela den svenska landsbygden nu snabbt kommer att
              få tillgång till 4G.
            </seg>
            <seg n="840cfc15">
              Fru talman! Sverige ligger i framkant, och många länder vill
              lära av oss. Men vi har också mycket att lära av andra, och vi
              har viktiga utmaningar kvar att ta itu med. Vi ligger internationellt
              sett långt fram i bredbandsutbyggnaden, men vi behöver fortsätta
              att bygga ut de fasta bredbandsnäten ännu mer. Vi ligger långt
              fram när det gäller utbyggnaden av mobiltelefonin, men det behövs
              mobilnät som räcker till i våra städer och som täcker vår landsbygd
              alltmer. Vi har många avancerade offentliga e-tjänster, men vi
              behöver fler som utgår från den enskilde medborgarens och den
              enskilde företagarens behov och verkligen sätter medborgaren i
              högsätet.
            </seg>
            <seg n="562473c6">
              Fru talman! Sverige är och ska vara en framstående it-nation
              med bredband i världsklass. Vi svenskar har mer än många andra
              tagit för oss av digitaliseringens fördelar, och många framgångsrika
              it-tjänster har utvecklats i vårt land. Precis så ska vi fortsätta
              att utvecklas. Jag och alliansregeringen kommer därför fortsatt
              att genomföra de reformer som krävs för att riksdagens it-politiska
              mål om att Sverige ska vara bäst i världen på att dra nytta av
              digitaliseringens möjligheter uppnås.
            </seg>
          </u>
          <note n="c2c87578">
            I detta anförande instämde Anders Ahlgren (C).
          </note>
          <note type="speaker" n="4b06f340">
            Anf. 19 ANDERS YGEMAN (S) replik:
          </note>
          <u who="anders_ygeman_d54639" xml:id="i-65c6d69edce306a9-3" n="50c1a504">
            <seg n="6b5c90c9">
              Fru talman! När jag var liten sade man om Amerika: The sun always
              shines on TV. Det är väl en ganska bra beskrivning av Anna-Karin
              Hatts anförande. Det var inte ett moln på himlen. Solen sken.
              Jag kommer ihåg att vi under den socialdemokratiska regeringstiden
              hade Kina-tv och Stjärnhovssol. Det fanns inga problem. Allt var
              bra. Och allt gott var regeringens förtjänst. Det är väl ungefär
              där vi är i dag.
            </seg>
            <seg n="3875ff6d">
              Även om jag instämmer i bilden att mycket är gott tror jag att
              man gör sig själv en otjänst om man inte ser bristerna. Vi har
              nästan en miljon som fortfarande inte använder sig av internet
              regelbundet. Mobiltelefonitäckningen i Sverige är i dag sämre
              än när regeringen tillträdde. Täckningskartorna för mobiltelefonföretag
              är överdrivna med mellan 14 och 42 procent. I EU-kommissionens
              rankning av supersnabbt bredband hamnar vi på plats 19 av 27 i
              stället för att ligga i topp. Vi sackar efter betänkligt när det
              gäller it i skolan. Vi har en skolminister som gör sitt bästa
              för att mota ut it-hjälpmedel ur skolan i stället för att få in
              dem.
            </seg>
            <seg n="42a9dc70">
              Efter all borgerlig sol kan vi notera att bland alla de kommuner
              i Sverige som har över 80 procent snabbt bredband finns inte en
              enda borgerligt styrd kommun. Det kan vara värt att fundera över.
              Det nämndes heller ingenting om nedskärningen av landsbygdspengarna
              eller det faktum att det vanligaste skälet till att bredband på
              landsbygden faktiskt ökar är avflyttning. Men det får ministern
              säkert tillfälle att återkomma till.
            </seg>
            <seg n="3fa406c3">
              Det jag saknar är svar på min fråga, som var: Är ministern beredd
              att ta fram ett underlag till trafikbeslutet om en trafikplan
              som bidrar till att vi når klimatmålen såsom Naturvårdsverket
              har krävt? I mars ska ju regeringen fatta beslut.
            </seg>
          </u>
          <note type="speaker" n="095303ac">
            Anf. 20 Statsrådet ANNA-KARIN HATT (C) replik:
          </note>
          <u who="unknown" xml:id="i-83ee09ef5a5d80a3-8" n="6ce6ae28">
            <seg n="31a93e7c">
              Fru talman! Jag lyssnade noga på Anders Ygeman och övriga ledande
              företrädare för oppositionen när de höll sina huvudanföranden.
              Jag måste säga att för att vara opposition i ett land där it-utvecklingen
              spelat så stor roll för vår tillväxt och utveckling är det rätt
              anmärkningsvärt att inte en enda företrädare, inte ens Anders
              Ygeman, som företräder det största oppositionspartiet i den här
              typen av frågor, nämner it, vikten av bra bredband, bra mobiltelefoni
              och bra it-tjänster. Inte med ett enda ord nämns det under ett
              budgetanförande på hela tolv minuter. Att säga någonting om det,
              Anders Ygeman, hade väl varit på sin plats i ett land som fostrat
              Spotify, som fostrat Ericsson, i ett land där it-utvecklingen
              enligt EU-kommissionen historiskt kan ha legat bakom så mycket
              som 40 procent av den svenska tillväxten. Jag hade nog förväntat
              mig mer av oppositionen på den punkten.
            </seg>
            <seg n="f3a185f7">
              I den här debatten deltar jag som it-minister för att debattera
              det som utskottet har skrivit om it-politik i sitt betänkande.
              Nu ställer Anders Ygeman en fråga till mig om en fossiloberoende
              fordonsflotta och det utredningsförslag som kom i går. Jag är
              inte den som är den. Självklart kan jag svara på frågan.
            </seg>
            <seg n="b3098736">
              Det som jag å regeringens vägnar tog emot i går var ett digert
              betänkande på 1 100 sidor från Utredningen om fossilfri fordonstrafik.
              Den innehåller många förslag, många analyser. Självklart kommer
              regeringen nu att gå igenom alla förslagen och analyserna och
              se vad vi kan gå vidare med för att säkerställa att vi till 2030
              gör vad vi kan för att ställa om till en fossiloberoende fordonsflotta
              som ett steg på vägen till ett klimatneutralt samhälle 2050.
            </seg>
            <seg n="5a908149">
              Nu väljer Anders Ygeman att lyfta upp några skrivningar i utredningen.
              Det finns andra förslag i utredningen som är ännu skarpare och
              som regeringen kommer att gå igenom och sedan återkomma med. Jag
              ber om ursäkt för att regeringen på mindre än ett dygn inte hunnit
              göra den analysen.
            </seg>
          </u>
          <note type="speaker" n="134f5626">
            Anf. 21 ANDERS YGEMAN (S) replik:
          </note>
          <u who="anders_ygeman_d54639" xml:id="i-65c6d69edce306a9-4" n="50c1a504">
            <seg n="62a5cc52">
              Fru talman! Låt mig först säga något om debatten. Jag vet att
              Anna-Karin Hatt gärna hade hört mig tala om it, men det kommer
              Monica Green att tala om senare och Roza Güclü Hedin kommer att
              tala om kollektivtrafik och cykling. Vi har delat upp det mellan
              oss i partiet. Anna-Karin Hatt kommer att få sitt lystmäte av
              it.
            </seg>
            <seg n="3f5269c4">
              Sedan gällde det klimatmålen. Det är inte så att det hände i
              går. Naturvårdsverket kom med sitt remissvar för flera månader
              sedan. De konstaterar att Trafikverkets förslag till plan inte
              klarar klimatmålen. Skälet till att jag frågar Anna-Karin Hatt
              är att hon är energiminister och ansvarig för målet om en fossiloberoende
              fordonsflotta, en del av det klimatmål som regeringen och riksdagen
              satt upp.
            </seg>
            <seg n="4cef659b">
              Jag blir lite orolig. Anna-Karin Hatt ska i mars på regeringens
              sammanträde vara med och fatta beslut om en nationell trafikplan
              för tiden fram till 2025. Men regeringens egen utredning och fem
              av våra expertmyndigheter säger att det saknas underlag för att
              avgöra vilka åtgärder man ska vidta för att det transportbeslutet
              ska kunna bidra till det klimatmål som regering och riksdag satt
              upp.
            </seg>
            <seg n="8b023e5d">
              Därför tror jag inte att man kan vänta till efter helgerna, julafton
              och nyårsafton. Man måste redan nu fundera ut hur man ska se till
              att man har det underlag som krävs när man i mars ska fatta detta
              viktiga framtidsbeslut. Jag menar inte att man måste ha tagit
              ställning till alla delar av utredningen. Jag har med förlov sagt
              förståelse för att ministern vill ta sig tid att läsa detta och
              diskutera det med sina partikolleger. Men jag skulle vilja uppmana
              näringsministern – förlåt, energiministern; jag gick händelserna
              i förväg – att se till att det tas fram ett vettigt underlag inför
              regeringens och riksdagens beslut.
            </seg>
          </u>
          <note type="speaker" n="8c327396">
            Anf. 22 Statsrådet ANNA-KARIN HATT (C) replik:
          </note>
          <u who="unknown" xml:id="i-83ee09ef5a5d80a3-9" n="6ce6ae28">
            <seg n="ac13ee18">
              Fru talman! Men nog är det en politisk markering att gruppledaren
              för Socialdemokraterna inte en enda gång i en enda budgetdebatt
              om it-frågor som jag deltagit i den här mandatperioden självmant
              valt att prata om it-politiken. Det är en tydlig signal som står
              i bjärt kontrast mot Alliansen, som har valt att ge it-politiken,
              som är så viktig, en egen del av en tydlig ministerportfölj.
            </seg>
            <seg n="de4a72a5">
              Regeringen väntar inte när det gäller FFF-utredningen. Jag kan
              försäkra Anders Ygeman om att både jag och mina tjänstemän började
              gå igenom förslagen i samma ögonblick som vi tog emot betänkandet,
              och det ska vi göra nu utan att vila på hanen.
            </seg>
            <seg n="68c7f8f6">
              Däremot är det viktigt att vi för dialoger, inte bara i politiken.
              Vi måste ha dialoger med organisationer, med de aktörer som i
              praktiken ska göra omställningen, med företag som Scania och Volvo,
              med dem som ska producera biodrivmedlen och som har många goda
              möjligheter att öka produktionen just i Sverige och med dem som
              är duktiga på eldriften om hur vi kan se till att olika trafikslag
              fungerar tillsammans, som infrastrukturministern beskrev i sitt
              tidigare inlägg. De dialogerna ska vi se till att föra, så att
              vi kan ha en bred uppslutning bakom de åtgärder som regeringen
              sedan kommer att bestämma sig för att gå vidare med för att nå
              målet om en fossiloberoende fordonsflotta till 2030.
            </seg>
            <seg n="0a32339a">
              Sverige är historiskt bra på komplexa omställningar av samhället.
              Vi har lyckats fasa ut den fossila uppvärmningen ur industrisektorn.
              Nyckeln till det är att vi är bra på samverkan. Då är det också
              viktigt att vi bjuder in alla som vill vara med och ta del av
              utvecklingen att också vara det. För att de ska kunna vara det
              och för att vi ska kunna få det bästa beslutsunderlaget behöver
              vi nu föra dialoger om utredningens förslag, så att regeringen
              sedan kan fatta ett välgrundat och välavvägt beslut för att kunna
              nå de målsättningar som vi gemensamt har satt upp.
            </seg>
          </u>
          <note type="speaker" n="1db5a451">
            Anf. 23 STINA BERGSTRÖM (MP) replik:
          </note>
          <u who="stina_bergstrom_d57ec1" xml:id="i-6323a633853f7ebf-3" n="c8962105">
            <seg n="f0263458">
              Fru talman! Vi i Miljöpartiet tycker att it-politiken är jätteviktig,
              Anna-Karin Hatt. Därför har vi valt att Annika Lillemets kommer
              att prata om den senare i debatten. Hon har förberett ett långt
              anförande om hur vi ser på it-frågorna. Jag hoppas att det blir
              ett spännande meningsutbyte mellan Anna-Karin Hatt och Annika
              Lillemets.
            </seg>
            <seg n="78e555b5">
              Den digitala kommunikationen är viktig för att minska transportbehovet
              i samhället. Jag sitter mycket hellre hemma framför brasan med
              katten och laptoppen i knät och har styrelsemöte med Miljöpartiets
              regionstyrelse över internet än ger mig ut på hala vintervägar
              och åker flera mil. Jag ser därför fram emot att vi kommer att
              få ett bra bredband i vår by. Det får vi tack vare att vi har
              människor som orkar engagera sig i byalaget. De har drivit den
              här frågan i flera år och sökt pengar överallt. Jag är väldigt
              glad att jag lever i en bygd som har sådana människor. Det finns
              bygder där den kraften och sådana drivande människor inte finns.
              Då kan man önska att man bodde någon annanstans, till exempel
              i städer, där man kan köpa sig den här tjänsten, eftersom det
              finns stadsnät och offentligt finansierade nät.
            </seg>
            <seg n="3e7a0ae8">
              Mer videomöten och liknande är viktigt för att uppnå målet om
              en fossiloberoende fordonsflotta. Jag hörde gårdagens presentation.
              Ministern var väl medveten om att det kommer att finnas ett motstånd
              mot förslagen och efterlyste stöd för utredningen. Miljöpartiet
              kommer att ge sitt stöd, Anna-Karin Hatt. Vi kommer att ställa
              upp när ni gör utredningens förslag till verklighet. Vi stöder
              förslagen om höjd koldioxidskatt, kilometerskatt på tunga lastbilar
              och så vidare.
            </seg>
          </u>
          <note type="speaker" n="972e6237">
            Anf. 24 Statsrådet ANNA-KARIN HATT (C) replik:
          </note>
          <u who="unknown" xml:id="i-83ee09ef5a5d80a3-10" n="6ce6ae28">
            <seg n="7fd05d5b">
              Fru talman! Det finns ett uttryck som lyder bättre sent än aldrig.
              På det temat är det välkommet att Miljöpartiet i den allra sista
              budgetmotionen den här mandatperioden äntligen väljer att satsa
              pengar på bredband i sin skuggbudget. Men medan Miljöpartiet alldeles
              nyss fått upp ögonen för bredbandsfrågan har Centerpartiet och
              alliansregeringen sedan 2007 satsat mer än 2 miljarder kronor
              på att bygga ut snabbt bredband på landsbygden. Tack vare det
              har vi kunnat ge medfinansiering till många byprojekt, så att
              de snabbt och framtidssäkert kunnat dra bredband hem till sin
              by.
            </seg>
            <seg n="054ed57d">
              Tyvärr känns det så där med Miljöpartiets trovärdighet i fråga
              om landsbygdens utveckling när man läser vad som i övrigt finns
              i er budgetmotion. Där finns fördubblad skatt på att anställa
              unga. Där finns tydliga neddragningar på väginvesteringar. Där
              finns kraftigt höjda skatter på jordbruket. Allt detta är förslag
              som kraftigt kommer att försämra möjligheterna att utveckla landsbygden.
            </seg>
            <seg n="96c694dc">
              Det Centerpartiet och alliansregeringen vill göra som en del
              i att ställa om till en fossiloberoende fordonsflotta är att ta
              vara på det gröna guld som finns runt om på den svenska landsbygden.
              Tack vare att svenska skogsbrukare skött den svenska skogen väl
              pekar utredningen på att det finns fantastiska möjligheter att
              producera mer av framtidens klimatsmarta avancerade biobränslen
              i den miljövänliga svenska skogen. Det ska vi ta vara på.
            </seg>
            <seg n="2b253f17">
              Vad gäller Miljöpartiets stöd till regeringens politik för att
              ställa om till en fossiloberoende fordonsflotta välkomnar jag
              alla som ställer sig bakom det som vi tänker göra. Men när ni
              i Miljöpartiet hävdar att utredningen lägger fram förslag om kilometerskatt
              får ni nog läsa på lite bättre. Något sådant förslag finns inte
              i utredningen.
            </seg>
          </u>
          <note type="speaker" n="b8ee59b7">
            Anf. 25 STINA BERGSTRÖM (MP) replik:
          </note>
          <u who="stina_bergstrom_d57ec1" xml:id="i-6323a633853f7ebf-4" n="c8962105">
            <seg n="9be2736e">
              Fru talman! Jag har läst utredningen rätt ordentligt. Jag har
              läst ett tidigare utkast, och i går satt jag och läste den senaste
              texten. Där finns det skrivningar om kilometerskatt för både tunga
              och lätta lastbilar. Vi behöver inte bråka om det, men jag tycker
              att det är ett bra förslag. Förslaget om stöd till förnybara drivmedel
              är också bra. Det har vi ett liknande förslag om i Miljöpartiet.
              Bonus–malus-system har vi pratat om tidigare, och jag vet att
              Centerpartiet stöder dem. Men regeringen har inte fått med detta
              i sin budget.
            </seg>
            <seg n="34817023">
              Anders Ygeman ställde en fråga om klimatrevidering av den nationella
              planen, men jag tycker inte riktigt att han fick svar på den.
              Jag är också väldigt nyfiken på hur man tänker jobba med den frågan
              fram till mars, då regeringen kommer att ta sitt beslut. Hur skulle
              den revideringen gå till? Kommer Anna-Karin Hatt att ta ansvar
              för detta?
            </seg>
          </u>
          <note type="speaker" n="f9205432">
            Anf. 26 Statsrådet ANNA-KARIN HATT (C) replik:
          </note>
          <u who="unknown" xml:id="i-83ee09ef5a5d80a3-11" n="6ce6ae28">
            <seg n="8d56b5f3">
              Fru talman! På utredningens 1 100 sidor finns oändligt många
              förslag. Väldigt många är väl underbyggda och nästan genomförbara
              i morgon dag, en del behöver utredas vidare. Där finns förslag
              om en prispremie för att stimulera den inhemska produktionen av
              andra generationens biodrivmedel. Där finns förslag om att underlätta
              eldrift. Där finns förslag om att öka låginblandningen av förnybart
              i bensin och diesel. Men där finns inte något förslag som går
              ut på att regeringen nu borde införa en kilometerskatt.
            </seg>
            <seg n="919eefc9">
              Det som finns i utredningen är ett resonemang om att långt bort
              i en avlägsen framtid – om regeringen lyckas med det vi har förutsatt
              oss, nämligen att se till så att transporterna går över till förnybart
              och el – kommer också skatteintäkterna från koldioxidskatten att
              minska. Det är precis vad vi önskar.
            </seg>
            <seg n="0cc77bb9">
              Utredningen pekar på att om regeringen skulle vilja täcka upp
              för det skattebortfall på 36 miljarder kronor som övergången till
              förnybart och el står för behöver man nog titta på hur beskattningen
              av vägtransportsektorn i en avlägsen framtid kommer att se ut.
              Det är något helt annat än det som Miljöpartiet föreslår. Ni föreslår
              att vi här och nu ska använda en lastbilsskatt för att driva utvecklingen
              till en annan transportsektor. Det är inte den väg som utredningen
              har pekat på att vi ska gå.
            </seg>
            <seg n="6165483e">
              Nu kommer regeringen att ta hand om utredningen. Vi kommer noga
              att gå igenom alla analyser och alla förslag. Vi kommer att föra
              en dialog med alla som vill vara med och föra en dialog om hur
              vi ska kunna ställa om till en hållbar transportsektor. Hur ska
              vi kunna nå ett klimatneutralt samhälle till 2050?
            </seg>
            <seg n="51411462">
              När vi har gjort detta kommer vi att återkomma med vilka slutsatser
              och förslag som regeringen kommer att lämna om hur vi ska gå vidare
              i utvecklingen.
            </seg>
          </u>
          <note type="speaker" n="281e796e">
            Anf. 27 JAN-EVERT RÅDHSTRÖM (M):
          </note>
          <u who="jan-evert_radhstrom_37a861" xml:id="i-e49917a811f7b48d-0" n="a917b5b5">
            <seg n="d845bfcf">
              Fru talman! Jag är nu inne på mitt 16:e år som riksdagsledamot.
              Det har varit en intressant och spännande tid att få vara med
              i trafikutskottet under dessa år och se den utveckling som har
              skett. Det är stort.
            </seg>
            <seg n="08f96a81">
              Detta är inte bara min sista budgetdebatt som riksdagsledamot
              utan även trafikutskottets sista före valet. Man hade förväntat
              sig att det skulle ha kommit några svar från oppositionen om vad
              ni tänker.
            </seg>
            <seg n="373f15e1">
              Alliansen har lämnat besked om vad vi vill göra, hur det ska
              finansieras och genomföras och med vilka vi vill bilda regering.
              Det kallar jag att vara förberedd. Jag hoppas att Socialdemokraterna
              och den samlade oppositionen i debatten ger klarhet i detta i
              något replikskifte. Ni har inte gjort det än. Jag tycker att väljarna
              har rättighet att få vetskap om detta.
            </seg>
            <seg n="cbbd0e81">
              Jag ställer frågan samlat till er: Vad är det som ni vill göra
              tillsammans på trafikområdet, hur vill ni göra detta och med vem
              vill ni göra det? Det är ganska viktigt. Det är enorma skillnader
              mellan dessa tre partier som påstår sig vara de rödgröna, men
              allt är höljt i dunkel.
            </seg>
            <seg n="9c6a6c71">
              Under hälften av min tid i riksdagen har Alliansen haft regeringsmakten.
              Alliansen har gjort stora förbättringar inom trafikutskottets
              ansvarsområden. Trafiksäkerheten har blivit bättre. Trafikverket
              har fått en bättre organisation, och planeringssystemet har förändrats
              för att bli enklare, mer sammanhållet och mindre kostsamt. Processen
              från idé till färdig infrastruktur är betydligt kortare. Förutsättningarna
              för kollektivtrafiken har förbättrats genom marknadsöppning. Vi
              har i infrastrukturpropositionen tagit ett helhetsgrepp för transportsystemet
              och gör historiska satsningar på infrastrukturen för att åtgärda
              fel och brister och förnya och förbättra – allt för att göra Sverige
              starkare med en budget i balans.
            </seg>
            <seg n="e6ec1983">
              Jag riktar mig nu särskilt till Anders Ygeman: I verklighetens
              Sverige har aldrig fler åkt kollektivt än i dag. I verklighetens
              Sverige har vi aldrig haft fler tåg än vi har i dag. I verklighetens
              Sverige har våra resenärer aldrig haft fler resealternativ. I
              verklighetens Sverige har det aldrig satsas så mycket på infrastruktur
              som det görs med en alliansregering.
            </seg>
            <seg n="3481526f">
              Trots detta är vi många som ibland kommer för sent till möten
              eller hem långt efter det att familjen har ätit sin kvällsmat
              på grund av ett försenat tåg eller någon annan situation. Det
              finns mer kvar att göra. Men det är bara genom ordning i den svenska
              ekonomin och satsningar på fler i arbete som vi skapar resurser
              till infrastruktur. Med stärkta drivkrafter för jobb och fler
              i sysselsättning har vi lyckats att öka skatteintäkter och behålla
              den svenska konkurrenskraften trots den ekonomiska oron i världen.
              Därför kan vi satsa mer än dubbelt så mycket på exempelvis järnvägens
              drift och underhåll som det gjordes innan vi tillträdde 2006.
              Vi satsar på spårväxlar, mer snöröjning och kontaktledningar.
              Det är enormt mycket som görs, men vi vet också att det finns
              ett enormt behov.
            </seg>
            <seg n="0e82eb23">
              Underhållet i den svenska järnvägen har varit bristfälligt i
              decennier. Det skapades ett berg av eftersatt underhåll som vi
              i dag amorterar och bygger bort. Frågan är egentligen inte ny,
              utan redan 2006 när Alliansen vann valet startades arbetet med
              att satsa på järnvägen. Alliansen har i två infrastrukturpropositioner
              kraftigt höjt anslagen jämfört med vad de rödgröna tidigare har
              gjort. I dag motsvarar det dubbelt så mycket. Återigen: 42 miljarder
              kronor var det 2006, och vi har gått till dagens nivå på 86 miljarder
              kronor för den kommande planperioden.
            </seg>
            <seg n="1d8b91fe">
              Trots att otroligt mycket har genomförts och blivit bättre ska
              vi vara ödmjuka när det gäller att allt ännu inte är återställt.
              Det tar tid att komma i kapp. Även om pengarna finns måste det
              finnas tid att arbeta säkert på och omkring spåren. Och det måste
              göras samtidigt som både människor och gods ska kunna transporteras.
              Det går inte att stänga av järnvägen helt och hållet även om vi
              tycker att det skulle gå fortare att bygga om ifall vi gjorde
              så. Vi kan inte stänga av getingmidjan. Vi kan inte stänga av
              stora viktiga godsstråk, utan det måste fungera samtidigt med
              transporter och underhåll.
            </seg>
            <seg n="604396e1">
              Budgetarbetet går ut på att besluta om hur statens medel ska
              fördelas till samhällets olika sektorer. För trafikutskottets
              del handlar det till största delen om utveckling och vidmakthållande
              av den statliga infrastrukturen. Våra järnvägar och vägar är ytterst
              viktiga för Sverige eftersom det är på dem som industrins produkter
              transporteras och på dem som alla som ska resa mellan hem, jobb
              och skola färdas. Infrastrukturen är alltså i alla lägen en förutsättning
              för arbetslinjen.
            </seg>
            <seg n="4497adbd">
              När vi i trafikutskottet talar om budgeten – det viktigaste beslut
              som vi fattar – kommer vi osökt alltid tillbaka till järnvägen
              och järnvägsunderhållet. Järnvägen är en fråga som engagerar på
              alla nivåer i samhället – från dem som pendlar varje dag till
              dem som åker mer sällan. Alla har samma behov av att komma fram
              till sitt resmål.
            </seg>
            <seg n="a6f15c57">
              Alliansens satsning på järnvägen under den kommande planperioden
              är för drift och underhåll 86 miljarder kronor. Vi gör stora investeringssatsningar.
              Vi bygger Ostlänken mellan Göteborg och Borås, och vi ökar kapaciteten
              i våra pendlingsstråk.
            </seg>
            <seg n="ee56b949">
              Vi satsar pengar på vår gruvindustri så att den ska kunna utvecklas
              ännu mer. Detta är stora och relevanta satsningar på ett omfattande
              arbete som utförs på infrastrukturens område och som bidrar kraftigt
              till Sveriges konkurrenskraft.
            </seg>
            <seg n="f244bc92">
              Samtliga oppositionspartier vill i olika grad höja anslagen till
              drift och underhåll på järnvägen och i olika grad återsocialisera
              utförandet. Att ta tillbaka regleringar och införa statligt monopol
              är inte bara fruktansvärt dyrt och märkligt, utan dessutom något
              som minskar effektiviteten. Det vore helt fel väg att gå. Detta
              är något som vi varit överens med socialdemokrater om tidigare
              och något som vi varit överens med Stefan Löfven om. Han har sagt
              i en DN-intervju att vi inte ska göra några fler återregleringar,
              för det är inte bra. Men det stämmer inte i praktiken när socialdemokraterna
              i riksdagens trafikutskott håller i pennan. Det är inte direkt
              någon samklang i partiet.
            </seg>
            <seg n="52dadc56">
              Trafikverkets generaldirektör Gunnar Malm har själv sagt att
              konkurrensutsättning av drift- och underhållsverksamheten har
              gjort utförandet mer effektivt. Återreglering kostar mer än det
              smakar. Det är ingenting annat än en återvändsgränd, och jag tycker
              att det är beklämmande att det fortfarande lever i oppositionens
              tankar.
            </seg>
            <seg n="27bcb05d">
              Trots att vi gjorde en enormt stor extrasatsning 2012 och 2013
              ser vi nu att vi kan lägga ännu mer pengar 2014. Låt det vara
              slut på plakatpolitiken från oppositionen om att det bara är kronor
              och ören som räknas. Det är anmärkningsvärt att ni i samma andetag
              som ni säger att det måste till mer pengar vill använda resurserna
              felaktigt och göra dem mindre effektiva med ert prat om återsocialisering
              och monopolverksamhet.
            </seg>
            <seg n="e970dc28">
              Än en gång måste jag påminna om att regeringen har fördubblat
              anslaget till järnvägsunderhållet jämfört med regeringen Persson.
              Det är inte bara kronor och ören som har fördubblats; det är också
              och i än högre grad ett effektiviseringsarbete som har gjorts.
            </seg>
            <seg n="e5aeffee">
              Jag utgår ifrån att alla här i församlingen är fullt medvetna
              om att Alliansen har lyckats öka skatteintäkterna under en global,
              djup lågkonjunktur och samtidigt har kunnat sänka skatterna på
              arbete.
            </seg>
            <seg n="6ec9263b">
              Detta har gjort att vi också kan göra vår historiska satsning
              på infrastrukturen – fullt finansierat. Många gånger har jag i
              kammaren påmints om när en socialdemokratisk regering lade fram
              en infrastrukturproposition, som dessutom var ofinansierad, på
              65 miljarder kronor. Vi arbetar med finansierade förslag.
            </seg>
            <seg n="e1aa3fbc">
              Det måste vara smärtsamt att sitta i opposition och se sina motståndare
              genomföra mycket av det man själv skulle vilja göra. Samtidigt
              tror jag att det finns en gnagande känsla av att den egna vänstermedicinen
              är bitter placebo.
            </seg>
            <seg n="3af0e56f">
              Apropå skatter vill jag gärna ta upp Socialdemokraternas, Miljöpartiets
              och Vänsterns respektive förslag att införa en kilometerskatt
              – under olika namn, förstås. Det är i botten en ren straffbeskattning
              av landsbygden. Skogsindustrin skulle ta skada. All annan industri
              skulle ta skada.
            </seg>
            <seg n="58c9be86">
              Förvisso pratar de om någon typ av differentierad kilometerskatt
              för att undvika de allra värsta konflikterna med näringslivet,
              och som plåster på såren vill Socialdemokraterna satsa lite extra
              pengar på landsbygdens vägar, som de säger. De vill ge lite mer
              – 15 miljoner – till enskilda vägar och lite mer till drift och
              underhåll. Men de tar och ger små skärvor och tar in tusentals
              miljoner i kilometerskatt.
            </seg>
            <seg n="d5d79c88">
              Den debatten kommer att få leva ända till valdagen, var så säkra,
              för detta är förödande för Sveriges landsbygd och industri om
              det genomförs på det sätt som det är tänkt.
            </seg>
            <seg n="a663d62b">
              Samtidigt kunde vi höra Anders Ygeman säga att vi tar död på
              företagen i Sverige om vi höjer banavgiften – den som oavkortad
              ska gå tillbaka till järnvägen för att förbättra infrastrukturen.
              Men han sade inte ett ord om att en kilometerskatt skulle vara
              förödande för industrin. Det glömdes helt och hållet bort.
            </seg>
            <seg n="6524b300">
              Alliansen har en annan ingångsvinkel. Sverige är ett stort land
              med långa avstånd. För att hela landet ska kunna leva är det viktigt
              att infrastrukturen, inklusive vägar och järnvägar, fungerar bra.
              Det är därför vi lägger denna kraftiga budget – dels för att klara
              av drift och underhåll, dels för att stärka vår infrastruktur
              med nybyggnationer.
            </seg>
            <seg n="247c2646">
              Fru talman! Vi har, som många har nämnt här, många viktiga områden
              inom trafikutskottets verksamhet. Sjöfart, luftfart, it och post
              är några exempel. Jag vill omedelbart säga att jag inte tar upp
              det i debatten, för jag vet att mina allianskolleger kommer att
              beröra det. Men jag vill också säga att jag tycker att alla områden
              är lika viktiga så att vi slipper replikskiften om vilka områden
              jag inte har diskuterat. Jag är väl medveten om vad trafikutskottets
              verksamhet handlar om.
            </seg>
            <seg n="ffba7f21">
              Jag vill avslutningsvis önska talmannen och talmannens tjänstemän
              en riktigt god jul och ett gott nytt år. Jag vill framföra från
              – tror jag – alla trafikutskottets ledamöter en hälsning till
              vårt förnämliga kansli som på ett enormt bra sätt ger oss ledamöter
              underlag och hjälper oss i vår dagliga verksamhet. Och så vill
              jag naturligtvis säga god jul till mina kolleger, både opposition
              och alliansvänner – en god jul och ett gott nytt år till er alla!
            </seg>
            <seg n="befd1ec3">
              (Applåder)
            </seg>
          </u>
          <note type="speaker" n="1fc6b635">
            Anf. 28 ANDERS YGEMAN (S) replik:
          </note>
          <u who="anders_ygeman_d54639" xml:id="i-65c6d69edce306a9-5" n="50c1a504">
            <seg n="36a6e5ce">
              Fru talman! Jag måste säga att jag blev lite förvånad över tonen
              i Jan-Evert Rådhströms inlägg. I det var allt som oppositionen
              kom med fel och allt som Alliansen hade gjort bra. Tågen fungerade
              utmärkt. Det hade blivit så mycket bättre under de 16 år Rådhström
              hade suttit i trafikutskottet.
            </seg>
            <seg n="6c946d17">
              Jan-Evert Rådhström undrade också hur vi socialdemokrater ska
              kunna regera efter valet, när han lämnar riksdagen. Han ställer
              frågan hur, vad och med vem.
            </seg>
            <seg n="294a3939">
              Hur och vad har vi ju skrivit i vår motion. Vi har 40–50 sidor
              med saker vi vill göra. Vi vill fördubbla nyinvesteringarna i
              järnväg; vi vill satsa på underhåll och så vidare.
            </seg>
            <seg n="35e13b9b">
              Med vem? Vi är beredda att samarbeta med alla demokratiska partier
              i riksdagen – alla utom Sverigedemokraterna. Vi tänker inte utesluta
              någon från inflytande och diskussion om hur framtidens Sverige
              och infrastruktur ska byggas.
            </seg>
            <seg n="c608577b">
              Jag förstod att Jan-Evert Rådhström var väldigt nöjd med sakernas
              tillstånd, nöjd med hur järnvägen fungerar, nöjd med effektiviteten
              i underhållet och nöjd med underhållsanslagen. Jag måste fråga
              Jan-Evert Rådhström: Varför är då resenärerna så missnöjda? Varför
              har vi Europas mest missnöjda resenärer? Varför fyrdubblas felen
              med järnvägen? Varför sägs underhållsarbetarna upp?
            </seg>
            <seg n="b2ea5ad1">
              Ministern hade inget att säga till Björn, Alexander och Eva och
              alla de andra över 700 underhållsarbetare som har sagts upp. Vad
              har du, Jan-Evert Rådhström, att säga till dem? Hur kommer det
              sig att, medan ni påstår er storsatsa, över 700 underhållsarbetare
              varslas om uppsägning? Hur går det ihop att du är så nöjd och
              resenärerna så missnöjda? Ni påstår er storsatsa, och underhållsarbetarna
              som ska göra jobbet varslas om uppsägning.
            </seg>
            <seg n="11356629">
              Har du inte läst Riksrevisionens rapport? De sågar ju underhållet
              av järnvägen på punkt efter punkt efter punkt.
            </seg>
          </u>
          <note type="speaker" n="e2d09d42">
            Anf. 29 JAN-EVERT RÅDHSTRÖM (M) replik:
          </note>
          <u who="jan-evert_radhstrom_37a861" xml:id="i-e49917a811f7b48d-1" n="a917b5b5">
            <seg n="ee81f02d">
              Fru talman! Jag minns en debatt en gång med en tidigare infrastrukturminister
              som hette Rosengren. Han använde uttrycket dysterkvist här i kammaren.
              Jag är nära att överlämna den titeln till Anders Ygeman.
            </seg>
            <seg n="83622dc4">
              När han säger att det bara är missnöjdhet från landets resenärer
              och att det bara är elände försöker Anders Ygeman skapa en nationell
              bild som är direkt felaktig. Det är fler som åker än någonsin
              – det var det jag refererade till tidigare. Det kan vi se i Trafikanalys
              senaste rapport för 2012. Det är fler som åker. Det har aldrig
              åkt så många på svensk järnväg som det gör i dag. Det finns problem,
              och det är vi alla medvetna om. Det råder ingen tvekan om detta.
            </seg>
            <seg n="8211bfeb">
              Men Ygeman är i alla fall tydlig med en sak: Han vill regera.
              Hur det sedan går spelar ingen roll. Det är därför Anders Ygeman
              har en tom budget för 2015, 2016 och 2017. Det är det enda partiet
              i Sveriges riksdag som inte lägger in en enda krona på kommande
              år – man vill vara öppna för att kunna ta emot vad som helst för
              att komma åt makten.
            </seg>
            <seg n="93b95d41">
              Då ställer jag frågan: Anders Ygeman, en av dina tänkta partner
              är Miljöpartiet, som tar bort 10 miljarder kronor på vägsatsningar
              de kommande tre åren – var anser ni att de pengarna ska tas om
              Miljöpartiet får något inflytande? Förbifart Helsingfors ska tas
              bort.
            </seg>
            <seg n="18a6ba0b">
              Svenska folket har all anledning att få veta vilka som är era
              vänner. Ni har ett tomt blad att presentera i denna budgetdebatt
              ett valår, nio månader före valet!
            </seg>
          </u>
          <note type="speaker" n="71073835">
            Anf. 30 ANDERS YGEMAN (S) replik:
          </note>
          <u who="anders_ygeman_d54639" xml:id="i-65c6d69edce306a9-6" n="50c1a504">
            <seg n="fb087430">
              Herr talman! Är det 16 år som du har varit i riksdagen, Jan-Evert
              Rådhström? Ändå vet du inte hur budgetbesluten tas. Vi fattar
              beslut om årliga budgetar. Vi har på 40 sidor redovisat vårt budgetalternativ.
              Man kanske skulle ställa en motsvarande fråga till herr Rådhström.
              Det har väl inte varit en enda mätning de senaste åren där hela
              Alliansen har lyckats kravla sig in i riksdagen. Vilka ska samarbeta
              i Alliansen? Vilka ska man regera med? Hur ska ni få ihop ert
              regeringsalternativ?
            </seg>
            <seg n="4b7f1ffd">
              Men tillbaka till järnvägsunderhållet, som ju är det vi diskuterar
              i dag. Ni vill skära ned det med 286 miljoner kronor. Riksrevisionen
              har jäms med fotknölarna sågat den modell ni har använt för underhållet.
              Till och med regeringens egen utredare påpekar behovet av att
              föra in inspektioner av den egna banan och de egna entreprenörerna
              i Trafikverkets regi. Tar ni något intryck av det? Drar ni någon
              slutsats? Det verkar inte så.
            </seg>
            <seg n="8efa8930">
              Vi har Europas mest missnöjda järnvägsresenärer. De allvarliga
              felen har fyrdubblats. 735 personer har varslats om uppsägning
              samtidigt som ni säger er storsatsa. Jag träffade i morse dem
              som gör järnvägsunderhållet. De är frustrerade över hur illa det
              fungerar och över att de och deras kolleger varslas om uppsägning.
            </seg>
            <seg n="b30c88c6">
              Jag vet inte hur många gånger jag har frågat ministern och Jan-Evert
              Rådhström. Vad har ni att säga? Hur går det till? Hur är det möjligt
              att över 700 människor varslas om uppsägning samtidigt som ni
              påstår er storsatsa? Vad bemöts vi med? Vad blir svaret? Jo, tystnad.
              Ibland säger tystnaden mycket mer än Jan-Evert Rådhströms upprörda
              ord.
            </seg>
          </u>
          <note type="speaker" n="e3e2b41f">
            Anf. 31 JAN-EVERT RÅDHSTRÖM (M) replik:
          </note>
          <u who="jan-evert_radhstrom_37a861" xml:id="i-e49917a811f7b48d-2" n="a917b5b5">
            <seg n="bb275f20">
              Herr talman! Först vill jag kommentera Anders Ygemans återkommande
              påståenden om varsel. Varsel och uppsägning är inte samma sak.
              Sedan tycker jag att det absolut viktigaste är att de resurser
              som används till järnvägen används på effektivaste sätt. Exakt
              hur de ska användas är varken jag eller Anders Ygeman rätt man
              att säga. Vi har gjort enorma satsningar på drift och underhåll,
              och vi vet att det mer än någonsin går till järnvägen. Jag är
              övertygad om att det används på rätt sätt.
            </seg>
            <seg n="6e2154be">
              Jag blir ledsen. Under en budgetdebatt säger en företrädare för
              det största oppositionspartiet att jag som har varit ledamot i
              16 år borde veta hur budgetarbete går till. Har alltså samtliga
              partier fel? Alla utom Socialdemokraterna lägger fram en flerårsbudget.
              Det är märkligt. Socialdemokraterna har inte förmåga och kraft.
              De vågar inte lägga fram sina egna förslag eftersom de måste samarbeta
              med tillväxtfientliga partier.
            </seg>
            <seg n="f7876a6d">
              Det är också märkligt att Anders Ygeman hävdar att detta är en
              naturlig tes. I förra årets budget lade Socialdemokraterna faktiskt
              fram en rambudget för de kommande tre åren, vilket de inte gör
              valåret. Detta är inget annat än försök att mörka. Jag tycker
              att det är viktigt att svenska folket får del av denna förändring
              hos Socialdemokraterna som inte finns hos andra partier i Sveriges
              riksdag.
            </seg>
          </u>
          <note type="speaker" n="1f174ae2">
            Anf. 32 STINA BERGSTRÖM (MP) replik:
          </note>
          <u who="stina_bergstrom_d57ec1" xml:id="i-6323a633853f7ebf-5" n="c8962105">
            <seg n="9b509d40">
              Herr talman! Tänk dig, Jan-Evert Rådhström, att du aldrig skulle
              veta hur du ska bete dig när du ska tanka din bil när du reser
              i Sverige: Pumparna har lika många utföranden som det finns län,
              och du måste ha betalat bensinen i förväg, för annars står du
              där med tom tank. Även vägmärken och skyltar har olika utseenden
              när du åker över länsgränserna, och du måste ha köpt ett färdbevis
              för att få åka på länets vägar. Har du inte gjort det riskerar
              du dryga böter.
            </seg>
            <seg n="e04619f8">
              Tror du, Jan-Evert, att du och jag och alla andra svenska bilister
              skulle acceptera detta? Nej, jag tror inte det. Men för Sveriges
              kollektivtrafikresenärer är detta ett faktum. Om du som värmlänning
              kommer ned till Skåne och kliver på tåget och tror att du kan
              köpa en biljett precis som hemma i Värmland åker du på att få
              betala dryga böter. I Uppsala kan du betala med betalkortet på
              bussen, men det kan du inte göra i Karlstad. Ibland kan du köpa
              SMS-biljett, men då får du inte ha några betalningsanmärkningar,
              och du måste ha registrerat dig innan.
            </seg>
            <seg n="718b6fde">
              Ibland får du ta med cykeln på tåget, ibland inte. Jag skulle
              kunna hålla på med den här uppräkningen i all oändlighet.
            </seg>
            <seg n="db6727e2">
              Varför tar jag då upp detta? Jo, det är också en sida av den
              avreglering som ni tycker är så bra. Jag skulle därför vilja fråga
              Jan-Evert Rådhström: Tycker du att det är okej att det är så här
              för Sveriges kollektivtrafikresenärer?
            </seg>
          </u>
          <note type="speaker" n="ee798998">
            Anf. 33 JAN-EVERT RÅDHSTRÖM (M) replik:
          </note>
          <u who="jan-evert_radhstrom_37a861" xml:id="i-e49917a811f7b48d-3" n="a917b5b5">
            <seg n="caaa8e4d">
              Herr talman! Jag är inte förvånad av Stina Bergströms vänsterinlägg.
              Vi har sedan länge förstått att Stina Bergström är attraherad
              av att alternativen för resenärerna blir färre. Hon är attraherad
              av att det blir mindre trafik. Det är nämligen det som blir konsekvensen
              av det som var innan vi avreglerade kollektivtrafiken.
            </seg>
            <seg n="03338f35">
              Vi ger resenärerna fler resealternativ. Vi ger mer trafik att
              välja på. Men när vi gjorde avregleringen sade vi också att det
              gäller att vi får fram ett bra system så att det blir enkelt för
              resenärerna. Detta har marknaden haft huvudansvaret för.
            </seg>
            <seg n="d4ba52ec">
              När vi tog beslutet sade vi också att om det inte kommer fram
              förslag på detta område kan det bli nödvändigt med lagstiftning.
              Vi vet dock att marknadens aktörer lägger ned ett enormt arbete
              och har bra lösningar. Det finns bra dellösningar redan i dag.
              Jag är inte bekymrad över detta. Jag är mer bekymrad över Stina
              Bergström, som har drömmen om att gå tillbaka till en monopolverksamhet
              som inte gagnar någon resenär. Det tycker jag är allvarligt.
            </seg>
            <seg n="8754c896">
              Vi minns hur det var före avregleringen. Det var dyrt att åka
              tåg. Det var jämförelsevis dyrare än i dag. Men det var inget
              problem, för det fanns inget alternativ att jämföra med när det
              gäller vad resan kostade. Det är den bild och den verklighet som
              Stina Bergström eftertraktar.
            </seg>
          </u>
          <note type="speaker" n="19bdea4e">
            Anf. 34 STINA BERGSTRÖM (MP) replik:
          </note>
          <u who="stina_bergstrom_d57ec1" xml:id="i-6323a633853f7ebf-6" n="c8962105">
            <seg n="29e01f6f">
              Herr talman! Huruvida det har blivit billigare att åka tåg finns
              det nog delade meningar om. Över huvud taget har priserna i kollektivtrafiken
              ökat mer än mycket annat i vårt samhälle.
            </seg>
            <seg n="5702f362">
              På tal om vänsteridéer: I slutet av oktober var vi några riksdagsledamöter
              i ett land som man nog inte kan kalla vänsterinriktat, nämligen
              Schweiz. Där studerade vi järnvägen och annan kollektivtrafik
              och insåg att vi nog har mycket att lära av Schweiz både när det
              gäller hur mycket pengar som behövs och när det gäller synen på
              resenärerna. Schweizarna är också de flitigaste tågåkarna i Europa.
              De åker tre gånger så mycket som vi svenskar.
            </seg>
            <seg n="6b365588">
              I Schweiz har tågvärdarna en treminutersregel som säger att när
              tåget är försenat med tre minuter måste man gå ut i högtalarna
              och be så hemskt mycket om ursäkt.
            </seg>
            <seg n="d6ef7319">
              Jag vet inte hur mycket Rådhström åker tåg i Sverige, men jag
              har råkat ut för mycket strul när det gäller byten, olika biljettköp
              och sådana saker. Jag förespråkar inte en återgång till det gamla.
              Men i Schweiz har faktiskt politikerna sedan länge bestämt sig
              för att peka med hela handen. Där har man bestämt och krävt att
              de olika tågoperatörerna och kollektivtrafikbolagen ska samordna
              sina biljettsystem, respass, tidtabeller och regler.
            </seg>
            <seg n="dc97f4b9">
              När vi var där och hörde varför de jobbar med det här sade de
              bara: Det är inte det att vi så gärna vill samarbeta. Vi måste,
              för det har politiken bestämt, och då gör vi det.
            </seg>
            <seg n="13da6d12">
              Jan-Evert Rådhström! Vi tycker att det är hög tid att också politikerna
              i Sverige pekar med hela handen för ett bättre samordnat system.
              Tycker inte du det?
            </seg>
          </u>
          <note type="speaker" n="119a2de0">
            Anf. 35 JAN-EVERT RÅDHSTRÖM (M) replik:
          </note>
          <u who="jan-evert_radhstrom_37a861" xml:id="i-e49917a811f7b48d-4" n="a917b5b5">
            <seg n="500a07cb">
              Herr talman! Det arbete som branschens aktörer gör är ett enormt
              bra arbete för att avhjälpa fel och brister men också för att
              få samordning i systemet. Jag har förtroende för att det arbetet
              fortskrider lika bra som det har gjort hittills. Jag är övertygad
              om att det blir bra.
            </seg>
            <seg n="77273377">
              Jag tycker att det är lite missvisande att alltid ha Schweiz
              som drömmen. Jag dristar mig att för skojs skull säga att Schweiz
              är mindre än Värmland och Dalarna i yta. Det är som ett svenskt
              regionaltågssystem. Sverige är ett av Europas största länder.
              Vi har en mycket lång fjärrtrafik och en mycket lång godstrafik.
              Vi har ett helt annat komplext system att ta hänsyn till. Det
              är lite vårdslöst att säga det, men man jämför ett schweiziskt
              regionaltågssystem med det svenska mycket komplexa och stora systemet.
            </seg>
            <seg n="b3251803">
              Jag står på resenärernas sida i allra högsta grad. Därför, herr
              talman, är jag stolt och kommer att fortsätta att vara stolt över
              den satsning som alliansregeringen har gjort på infrastrukturen
              och den satsning som vi har gjort för att förbättra och ge resenärerna
              möjligheter till fler resealternativ.
            </seg>
            <seg n="076e1743">
              Jag bävar för den 14 september, om olyckan skulle vara framme
              och vi skulle få en annan inriktning för Sveriges kollektivtrafikresenärer.
              Det skulle inte bli bra.
            </seg>
          </u>
          <note type="speaker" n="e8845632">
            Anf. 36 BENGT BERG (V) replik:
          </note>
          <u who="bengt_berg_48756a" xml:id="i-7003d2c372168fb4-3" n="b14b2014">
            <seg n="44448cc7">
              Herr talman! Som värmlänning kan jag inte annat än njuta av Jan-Evert
              Rådhströms ödmjuka skrytsamhet. Jag tycker att det är fascinerande
              hur man kan lägga ut texten med en sådan pondus. När det talas
              om det ökande antalet tågresenärer kan man få i tankarna att det
              måste bero på att tågen är försenade så pass ofta och att det
              är olyckstillbud här och var och att det då är lite spännande
              att åka tåg.
            </seg>
            <seg n="177523ee">
              Men jag tycker tvärtom att det kan vara ett bevis på medvetenheten
              hos folk, miljömedvetenheten. Det kan till och med vara roligt
              att göra någonting tillsammans. Man kan sitta och prata och diskutera.
              Jag vet att Jan-Evert Rådhström har åkt samma tåg som jag har
              gjort under min korta tid – jag är inte alls så rutinerad som
              herr Rådhström. Vi har delat förseningar under goda förhållanden.
              Vi har inte slagits eller ens diskuterat politik just då. Det
              har blivit ett talesätt: Fram kommer man förr eller senare. Det
              har stämt hittills.
            </seg>
            <seg n="94ddb680">
              Jag skulle bara vilja ha en reflexion från Jan-Evert Rådhström.
              Vad kan det bero på att till exempel en avreglerad taxirörelse
              i Helsingfors har väckt en internationell uppmärksamhet, att Helsingfors
              plötsligt är en stad som man gör reportage från på grund av en
              ohämmad taxirörelse, där det inte råder några riktigt rimliga
              moraliska eller ekonomiska villkor? Är det en fördel för resenärerna?
            </seg>
          </u>
          <note type="speaker" n="88fa5cdf">
            Anf. 37 JAN-EVERT RÅDHSTRÖM (M) replik:
          </note>
          <u who="jan-evert_radhstrom_37a861" xml:id="i-e49917a811f7b48d-5" n="a917b5b5">
            <seg n="d27c4f4e">
              Herr talman! Jag börjar med det som Bengt Berg sade sist om taxirörelsen.
              Det finns naturligtvis verksamheter där som inte är bra. Det finns
              illegal verksamhet. Det finns skattemässiga verksamheter som inte
              är till fyllest. Detta har både Skatteverket och polisen skärpt
              reglerna kring. Mycket åtgärdas, men det finns mer kvar att göra.
              Det som Bengt Berg pratar om är i stor utsträckning olaglig verksamhet.
              Jag tror inte ens att Bengt Berg med sin livserfarenhet vill gå
              tillbaka till den tid då det sades: Taxi, var god dröj! Så var
              det tidigare. Problemet var: Det kom ingen taxi. Det fanns ingen
              taxi. Det fanns inga alternativ. Det var det som vi levde med.
            </seg>
            <seg n="5d2a784c">
              Jag hade nästan trott att Bengt Berg, som Torsbybo och värmlänning,
              skulle ha gått upp med ett glädjeskutt här i dag och konstaterat
              den stora nyheten lokalt, som vår infrastrukturminister delgav
              oss här i kammaren, att flyglinjen Torsby–Hagfors–Helsingfors
              kommer att bli kvar. Jag vet inte om Bengt Berg missade just den
              delen i ministerns anförande, men det är värt att repetera. Då
              kanske Bengt Berg vill reflektera lite över denna glada nyhet,
              att det finns flyglinjer lokalt i norra Värmland som kommer att
              få finnas kvar.
            </seg>
          </u>
          <note type="speaker" n="31ed41b8">
            Anf. 38 BENGT BERG (V) replik:
          </note>
          <u who="bengt_berg_48756a" xml:id="i-7003d2c372168fb4-4" n="b14b2014">
            <seg n="d8bc1cac">
              Herr talman! Jag måste säga att jag tycker om att åka kollektivt,
              men när jag sitter ensam i flygplanet – jag har gjort det några
              gånger – från Torsby till Arlanda känner jag mig väldigt ensam,
              speciellt när de två piloterna pratar estniska, som jag inte kan.
            </seg>
            <seg n="f9e32fc1">
              Det är trots allt inte något miljösmart sätt att åka i stort
              sett ensam från Torsby till Hagfors, där man mellanlandar, och
              sedan till Helsingfors. Det ser inte jag som någon framtidsinvestering.
              Jag kan förstå att företagarna i Torsby tycker att det är jättebra.
              Men jag har trots allt en vidare blick än så.
            </seg>
            <seg n="3fa54a3e">
              Jag vill gå tillbaka till avregleringarna. Jag tänker på en dragning
              som Sekoföreträdare hade under en frukost för dem som håller på
              med järnvägsfrågor. Där berättade man om hur en människa hade
              omkommit på grund av arbetsstress och dåliga villkor. Om det är
              väldigt många uppsägningar inom ett så viktigt område som banröjning
              ökar givetvis olycksriskerna väldigt starkt. Det är ett sådant
              exempel. Jag menar att avregleringen bidrar till detta.
            </seg>
            <seg n="f0664a2a">
              Det kom ett meddelande om SJ:s varsel. 1,3 miljarder ska sparas
              in på tre år. Det är kanske drygt 730 människor som ska sägas
              upp. När man åker tåg ser man ofta hur stressade de som arbetar
              är. De ska både sköta kafévagnen och vara konduktörer. De ska
              göra tre arbetsuppgifter för en lön. Då skapas det i alla fall
              inte fler arbetstillfällen, som det ibland sägs i samband med
              detta.
            </seg>
          </u>
          <note type="speaker" n="d503afa3">
            Anf. 39 JAN-EVERT RÅDHSTRÖM (M) replik:
          </note>
          <u who="jan-evert_radhstrom_37a861" xml:id="i-e49917a811f7b48d-6" n="a917b5b5">
            <seg n="3b67f96f">
              Herr talman! Jag kommer naturligtvis att skriva ett pressmeddelande
              hem till lokalmedierna. Det är bäst att jag före det säger att
              jag inte tror att jag har misstolkat detta. Jag behöver kanske
              läsa protokollet eller se på tv-sändningen, men jag tror inte
              att jag skriver fel när jag konstaterar att Bengt Berg inte är
              glad över att flyglinjen kommer att vara kvar för Värmlands del,
              även om han har förståelse för att ett näringsliv vill ha den.
            </seg>
            <seg n="d7b6a892">
              Jag kommer att vara glad. Jag kommer att vara positiv till detta.
              Det är en viss skillnad.
            </seg>
            <seg n="042b524c">
              När det gäller effektiviteten i SJ och hur de sköter sin verksamhet
              vill jag säga att det inte är i Sveriges riksdag som vi bestämmer
              antalet anställda i SJ-bolaget, utan det sköts genom dem. De har
              till uppgift att vara konkurrenskraftiga för att ge resenärerna
              en så bra service och ett så bra utbud som möjligt. Det är det
              som är det glimrande med konkurrens. Om de inte sköter sig väljer
              resenärerna andra aktörer på en konkurrensutsatt järnväg. Det
              är det som är det fina i motsats till monopolverksamhet. Då finns
              det bara ett SJ, och där får resenären nöja sig och ta det som
              erbjuds.
            </seg>
          </u>
          <note type="speaker" n="dc0e7fc6">
            Anf. 40 LARS TYSKLIND (FP):
          </note>
          <u who="lars_tysklind_527bfb" xml:id="i-0401300154bb9f90-0" n="a428f074">
            <seg n="4ff35f18">
              Herr talman! Jag yrkar bifall till förslaget i betänkandet och
              avslag på samtliga reservationer. Jag vill även instämma i mina
              allianskollegers anföranden.
            </seg>
            <seg n="5ee8e2a0">
              När vi talar om utgiftsområde 22 Kommunikationer handlar det
              som vanligt om stora pengar. När vi är uppe på de nivåer som det
              handlar om nu, 45 ½ miljard, får vi säga att det är fråga om mycket
              pengar, varav 45 miljarder går till transportpolitiken.
            </seg>
            <seg n="49efb6f9">
              Debatten handlar mycket om järnväg. Det är vad det har tenderat
              att bli de senaste åren. Jag vill ändå slå fast att varje transportslag
              naturligtvis ska användas där det är lämpligast. Vi ska hela tiden
              ha med oss det trafikslagsövergripande tankesättet. Inte minst
              det som nyss togs upp, flyg till Torsby, är ett gott exempel.
            </seg>
            <seg n="a9b69904">
              Vi kan också vara helt överens om att robust och välfungerande
              infrastruktur är en avgörande tillväxtfaktor i hela landet. Det
              handlar om att bygga bostäder i expansionsområden genom att utveckla
              en effektiv persontrafik, och det handlar naturligtvis också om
              robusta och pålitliga godstransporter för basnäringarna, till
              exempel skogs- och gruvnäringarna, och mycket annat över hela
              landet.
            </seg>
            <seg n="8b3b31f6">
              Den stora utmaningen är att vi har en fungerande infrastruktur
              i hela landet, inte minst it-infrastruktur. It-minister Anna-Karin
              Hatt höll ett förnämligt anförande i frågan. Det är bara att konstatera
              att utbyggnaden av bredband på landsbygden är en explosionsartad
              folkrörelse som vi aldrig har sett maken till på senare år. De
              satsningar som görs i vår budget och i landsbygdsprogrammet är
              en drivande faktor.
            </seg>
            <seg n="c665e369">
              Herr talman! Grunden för infrastruktursatsningar, järnväg och
              väg, ligger i de nationella planerna. Många resonemang bygger
              på de beslut vi fattade i december 2012. Då fattade vi beslut
              om 522 miljarder under den närmaste tioårsperioden. I den siffran
              finns det som har varit mest aktuellt hela tiden, nämligen att
              86 miljarder går till drift och underhåll av järnväg. Det är en
              fördubblad nivå jämfört med 2006 års nivå. Till de 522 miljarderna
              ska läggas trängselskatter, banavgifter och medfinansiering av
              större projekt i Göteborg, Helsingfors och så vidare. Det rör
              sig om åtskilliga miljarder – uppåt 80 miljarder.
            </seg>
            <seg n="0654fda0">
              Vi kan också konstatera att hela processen genomsyras av ett
              nytt tänkande. Där finns fyrstegsprincipen. Jag vet att Miljöpartiet
              har nämnt processen i en reservation. Det finns helt andra nya
              planeringsprocesser för fysisk planering och ekonomisk planering.
            </seg>
            <seg n="610092b8">
              Den ekonomiska planeringsprocessen innebär en tydlig prioritering
              över åren. För åren 1–3 handlar det om de projekt som ska startas,
              och åren 4–6 handlar om de projekt som ska förberedas för start.
              En förutsättning är att rätt sak görs i rätt ordning. Det lär
              alltid behövas prioriteringar.
            </seg>
            <seg n="18754a63">
              Herr talman! Hela konstruktionen av fyrstegsprincipen lägger
              fokus på drift och underhåll av befintlig infrastruktur. Just
              drift och underhåll har legat i fokus för alliansregeringen sedan
              tillträdet 2006. Vad vi än diskuterar när det gäller drift och
              underhåll till järnväg, där det diskuteras miljoner hit och dit,
              har de facto nivån fördubblats sedan 2006. Det går inte att komma
              ifrån eller att argumentera bort. Det är avgörande att vi har
              lagt oss på den nivån. Det krävs långsiktighet när vi måste reparera
              årtionden av eftersatt underhåll av vår svenska järnväg.
            </seg>
            <seg n="0dd832a7">
              Sedan finns det andra saker som inte ens en borgerlig regering
              ger sig på, bland annat vädret. Jag har en liten kommentar till
              Stina Bergström. Hon uttryckte att Trafikverket kapitulerade genom
              att ha en reduceringsplan när det föll ymnigt med snö. Samtidigt
              blir det en liten logisk kullerbytta. Några meningar senare säger
              Stina Bergström att spåren måste röjas. Det hänger ihop. Det är
              därför Trafikverket reducerar trafiken, för att det ska finnas
              plats att röja i spåren och smälta is i växlarna. Det går inte
              att göra det samtidigt som det rullar tåg i växlarna. Vi får ändå
              se detta som ett effektivare och robustare system.
            </seg>
            <seg n="cb99ded9">
              Herr talman! Åren 2012 och 2013 satsade regeringen extra på underhållsresurser
              till järnvägen. Det är ett välkommet besked att vi inför 2014
              ligger kvar på minst 2013 års nivå. Trafikverket disponerar nästan
              9 miljarder kronor för drift och underhåll av järnväg. Summan
              innehåller både anslag, banavgifter och en del lånetak.
            </seg>
            <seg n="64f8db19">
              Jag vill säga några ord om sjöfarten. Jag vet att min allianskollega
              Annelie Enochson kommer att säga en hel del om sjöfarten, men
              jag vill ändå från Folkpartiets sida välkomna den process som
              just nu pågår för att stärka sjöfarten som transportslag. Vi har
              konstaterat att det inte finns några kapacitetsproblem på havet,
              inte heller på de mindre vattenvägarna. Svensk sjöfart är en viktig
              näring som ger arbetstillfällen. Det är en annan sida av sjöfarten
              som är viktig.
            </seg>
            <seg n="be477d19">
              Vi har våra handlingsplaner att luta oss tillbaka på. Vi ser
              fram emot en marin strategi. Vi håller på att genomföra en process
              för ett regelverk för de inre vattenvägarna. Det pågår en utredning
              om tonnageskatten.
            </seg>
            <seg n="d47ef3e2">
              I budgeten för 2014 finns en del satsningar som ändå ger sänkta
              kostnader för sjöfarten. Inte minst i skuggan av kommande svavelregler
              är det naturligtvis nödvändigt att sjöfarten får möjlighet att
              sänka kostnaderna.
            </seg>
            <seg n="e57b3623">
              Herr talman! Jag har några reflexioner om budgetförslagen från
              de tre partierna Socialdemokraterna, Miljöpartiet och Vänsterpartiet.
              De gör ändå anspråk på att bilda en rödgrön regering. Vi har uppfattat
              det så, även om Anders Ygeman tydligen öppnar för alla partier.
            </seg>
            <seg n="bb98ecb9">
              Jag kan konstatera att förslagen spretar betänkligt. Det finns
              en gemensam nämnare, en nämnare som oppositionen delar med alliansregeringen,
              nämligen att Sverige måste göra en långsiktig, uthållig satsning
              på den svenska järnvägen. Här är vi tydligen helt överens.
            </seg>
            <seg n="8b67f877">
              När det kommer till vägsatsningar blir det lite mer komplicerat
              på den rödgröna sidan. För 2014 läser jag att Miljöpartiet vill
              ta bort 2 miljarder i vägsatsningar och att Vänsterpartiet vill
              ta bort 1 miljard, förutom omdisponering av trängselskatten i
              Helsingfors. Miljöpartiet och Vänsterpartiet säger tydligt nej
              till Förbifart Helsingfors. Vad vi har hört hittills säger Socialdemokraterna
              och Anders Ygeman tydligt ja. Jag ser fram emot den diskussionen,
              och så får vi hoppas att ni landar den.
            </seg>
            <seg n="58de46c5">
              Jag vill också passa på att ge Miljöpartiet och Vänsterpartiet
              lite beröm. Även om jag inte delar uppfattningen om att inte höja
              banavgifterna ger jag dem beröm för att de är konsekventa. De
              kompenserade sina budgetförslag för de icke-höjda banavgifterna.
              Jag ser att det finns en viss nyansskillnad mot S, som nöjer sig
              med att säga nej i största allmänhet.
            </seg>
            <seg n="fcb59ff6">
              Till slut vill jag göra ett konstaterande. En fråga har varit
              uppe några gånger i debatten, och jag tycker att vi ännu inte
              har fått något bra svar. Anders Ygeman från Socialdemokraterna
              säger att det är kutym att lägga fram siffror för ett år. Det
              är inte sant att det är kutym. Jag har visserligen bara varit
              här i tolv år, men det är första gången jag ser att något parti
              gör så. Det kan inte vara så att regeringen i budgetpropositionen
              lägger fram förslag för ett antal år, samtliga andra tre oppositionspartier
              gör det, men S lägger fram förslag för ett år. Det skulle alltså
              egentligen vara S som gör rätt. Det kan inte vara möjligt. Långsiktighet
              måste väl ändå vara ett adelsmärke, inte minst när det gäller
              infrastruktursatsningar. Det är kanske just därför vi har tioårsplaner;
              vi måste kunna se framåt.
            </seg>
            <seg n="19904478">
              Det kändes som att Anders Ygeman vill ha en chans att ytterligare
              förtydliga detta, så nu har han ett alldeles ypperligt bra tillfälle
              att göra det.
            </seg>
            <seg n="38236859">
              Herr talman! Sedan vill jag tala om något helt annat. Det hör
              i och för sig till ämnet och finns med i betänkandet. Det gäller
              avsnitten om det uppföljningsarbete som trafikutskottet gör och
              som är grunden för att se om det med de pengar vi satsar verkligen
              blir som vi tänkt oss. Det är en tendens att vi inom politiken
              säger att resultatet är satsningen, men resultatet är ju faktiskt
              någonting helt annat. Det är vad det blir i verkligheten.
            </seg>
            <seg n="3306727d">
              Vi har haft upprepade uppföljningar av regeringens resultatredovisning.
              Vi kan konstatera att samspelet mellan riksdag och regering gör
              att det blir en allt bättre produkt. Bland annat har vi utvecklat
              indikatorer som gör att mål- och resultatredovisningen blir tydligare.
              Vi i riksdagen tycker att det är väldigt viktigt, och vi kommer
              att fortsätta med det här arbetet. I och med samspelet med regeringen
              tror jag att det kommer att bli än bättre med tiden.
            </seg>
            <seg n="46e6e8cd">
              En annan uppföljning som vi har gjort handlar om transportsystemets
              tillgänglighet för personer med funktionsnedsättning. Det finns
              mycket att säga om det. Vi kan konstatera att utvecklingen går
              framåt, men den går väldigt långsamt. En av de viktigaste slutsatserna
              är att det är svårigheter med att få hela resan att fungera. Fungerar
              inte hela resan fungerar inte någon del av resan. Det skapar naturligtvis
              en otrygghet som gör att en person som känner att det kommer att
              slå slint någonstans inte ens kommer att starta resan.
            </seg>
            <seg n="b00ecae9">
              Här har vi ett väldigt viktigt arbete framför oss för att få
              hela resan att fungera även för personer med funktionshinder.
              Får man resan att fungera för personer med funktionshinder är
              det bra för alla. Det är inte så att man skapar något problem,
              utan man skapar ett gynnsamt läge för alla.
            </seg>
            <seg n="dfae3d17">
              Som vi konstaterar måste användarperspektivet in i debatten och
              förstärkas för att man ska få rätt perspektiv på frågan.
            </seg>
          </u>
          <note n="c2c87578">
            I detta anförande instämde Anders Ahlgren (C).
          </note>
          <note type="speaker" n="4aec169e">
            Anf. 41 ANDERS YGEMAN (S) replik:
          </note>
          <u who="anders_ygeman_d54639" xml:id="i-65c6d69edce306a9-7" n="50c1a504">
            <seg n="767e95aa">
              Herr talman! Det verkar finnas en väldig vilja att diskutera
              dispositionen och tabellerna i den socialdemokratiska budgetmotionen,
              och det är naturligtvis glädjande. Men precis som Lars Tysklind
              och Jan-Evert Rådhström vet är budgetbesluten ettåriga. De har
              aldrig varit något annat än ettåriga, och såvitt jag vet finns
              det inget parti som har föreslagit något annat än ettåriga budgetbeslut.
            </seg>
            <seg n="16150a43">
              Lars Tysklind säger att järnvägsunderhållet har varit i Alliansens
              fokus sedan 2006, åtta år. Är vi nöjda? Har det gått åt rätt håll?
              Hur har det gått?
            </seg>
            <seg n="80bbabc8">
              Antalet allvarliga fel har fyrdubblats. Riksrevisionen konstaterar
              att organisationen inte förmår leverera underhåll, att organisationen
              inte har koll på banans skick och att det inte sker några överlämningsinspektioner
              när man byter entreprenör. Vi har ploglyft på vintern. Det kommer
              en snöplog och åker in på ett område, kommer till nästa entreprenörs
              område och tvingas lyfta plogen, åker vidare och sätter ned plogen
              igen. Nästa års nyord i SAOL kanske blir just ploglyft om vi inte
              hunnit byta regering då.
            </seg>
            <seg n="151c937d">
              Dessutom påpekar Riksrevisionen att regeringens styrning under
              dessa åtta år har styrt bort resurser från det planerade underhållet
              till det avhjälpande underhållet, rakt motsatt mot vad regeringen
              säger sig ha velat uppnå. Det leder, trots att regeringen år efter
              år påstår sig ha storsatsat på järnvägen, till att det blir mindre
              underhåll utfört. Över 700 underhållsarbetare varslas om uppsägning.
              Om det är jobben och järnvägsunderhållet som har varit i alliansregeringens
              fokus får väljarna i Sverige vara otroligt glada att Alliansen
              inte har hunnit fokusera på någonting annat, för då hade väl resultatet
              blivit likadant.
            </seg>
          </u>
          <note type="speaker" n="3d5199a8">
            Anf. 42 LARS TYSKLIND (FP) replik:
          </note>
          <u who="lars_tysklind_527bfb" xml:id="i-0401300154bb9f90-1" n="a428f074">
            <seg n="b853e3ef">
              Herr talman! Egentligen har vi kanske inte så stort intresse
              för dispositionen i Socialdemokraternas budget. Vi gör bara ett
              konstaterande att det inte finns någon långsiktighet i den, utan
              man lägger i ett infrastrukturssammanhang en budget för ett år.
              Det är helt riktigt, som Anders Ygeman säger, att man lägger en
              budget för ett år. Men både regeringen i sin proposition och de
              övriga partierna tänker framåt, och det måste i det här sammanhanget
              vara det rätta sättet att gå till väga. Så har också Socialdemokraterna
              gjort förut.
            </seg>
            <seg n="313efcb6">
              Är vi nöjda? Jag kan bara säga att vi är på väg åt rätt håll,
              men nöjda kan vi inte vara förrän vi har ett fungerande system
              och har kommit i kapp det underhållsberg som vi trots allt är
              eniga om att vi har på järnvägssidan.
            </seg>
            <seg n="2cf5faf4">
              Riksrevisionens rapporter ska vi naturligtvis notera. De är ett
              led i att utveckla verksamheten så att man gör rätt saker. Jag
              tror inte att man i varje ögonblick ska vara tvärsäker på att
              man gör rätt och utnyttjar resurserna på bästa sätt. Naturligtvis
              ska man ta del av rapporterna, och det är vad regeringen har gjort.
              Det har varit en lång serie av rapporter från Riksrevisionen som
              har behandlats under de senaste fyra fem åren. Alla dessa har
              lett utvecklingen framåt. Det samspelet fungerar bra, tycker jag.
            </seg>
          </u>
          <note type="speaker" n="772088a3">
            Anf. 43 ANDERS YGEMAN (S) replik:
          </note>
          <u who="anders_ygeman_d54639" xml:id="i-65c6d69edce306a9-8" n="50c1a504">
            <seg n="6ce6ec53">
              Herr talman! Långsiktighet i all ära – vi har redovisat vad vi
              vill göra fram till 2025. Men regeringens budgetförslag är också
              bara ettårigt, Lars Tysklind. När man pratar om långsiktighet
              en dag som denna, då regeringen på Aftonbladet Debatt försöker
              ändra sin budget innan den är antagen, skulle man kanske prata
              med lite mindre bokstäver.
            </seg>
            <seg n="57702f79">
              Problemet med underhållsdiskussionen är att det låter som om
              Lars Tysklind lever i sitt eget lilla universum. Man påstår att
              underhållet har blivit effektivare, trots att man inte har kunnat
              visa någon forskning eller fakta på det. Riksrevisionen kommer
              fram till motsatt slutsats. De ser accelererande brister i underhållet.
            </seg>
            <seg n="05ce9719">
              Jag frågade infrastrukturministern var underlaget fanns och varför
              man inte redovisat underlaget för Riksrevisionen. Regeringen har
              haft möjlighet att i förtid granska Riksrevisionens rapport och
              komma med synpunkter. Om regeringen då hade haft revolutionerande
              slutsatser, som att man har fått bättre och billigare underhåll,
              borde väl regeringen ha redovisat det. Sanningen är att det redovisas
              bara i debatter, debattartiklar och pamfletter, inte när fakta
              är på bordet.
            </seg>
            <seg n="fd0f8076">
              Problemet är att järnvägsunderhållet inte har levererat det som
              Lars Tysklind och regeringen säger. Det har levererat uppsägningar
              av underhållsarbetare. Det har genererat Europas mest missnöjda
              resenärer, och det har genererat en fyrdubbling av antalet allvarliga
              fel. De järnvägsarbetare som satt på läktaren förut hotas av uppsägning
              på grund av Tysklinds politik. De berättar om tiotusen oåtgärdade
              fel i järnvägen, tiotusen oåtgärdade fel, samtidigt som de varslas
              om uppsägning, samtidigt som Lars Tysklind säger sig storsatsa
              på järnvägen. Hur går det ihop?
            </seg>
          </u>
          <note type="speaker" n="6cae8558">
            Anf. 44 LARS TYSKLIND (FP) replik:
          </note>
          <u who="lars_tysklind_527bfb" xml:id="i-0401300154bb9f90-2" n="a428f074">
            <seg n="a81887de">
              Herr talman! Det var någon som nämnde ordet dysterkvist här förut,
              och det får jag kanske instämma i. Jag vet inte hur många järnvägsresenärer
              som efter Anders Ygemans anföranden i dag avstår från järnvägen,
              eftersom den hela tiden beskrivs som någonting fullständigt omöjligt.
              Vi är många här som åker tåg varje vecka och vet att det fungerar
              ganska bra. Jag menar ganska bra, för de flesta gånger går och
              kommer tågen i tid.
            </seg>
            <seg n="42388759">
              Vad gäller långsiktighet begriper jag mig inte riktigt på Socialdemokraternas
              argumentation. Även om man säger sig ha ett eget nationellt planförslag
              fram till 2025 måste väl även det ha en konsekvens redan 2015.
              Ygeman pratar om tydlighet och säger att regeringen ändrar sin
              budget innan den är fastslagen apropå att man kommer att lägga
              till 600 miljoner i regleringsbrevet så att vi får en annan nivå.
              Det är väl att vara tydlig. Trafikverket vet vad man har att utgå
              ifrån när året börjar. Det vore väl dumt att vänta till vårbudgeten
              med detta.
            </seg>
            <seg n="8791cf45">
              Jag förstår att Anders Ygeman vill prata om andra saker. Nästan
              9 miljarder går till drift och underhåll av järnväg under 2014.
              Motsvarande siffra 2006 var 3,8 miljarder. Det är klart att det
              gör skillnad.
            </seg>
            <seg n="1d735daf">
              Sedan har vi inga olika uppfattningar om att det ska organiseras
              på bästa sätt.
            </seg>
          </u>
          <note type="speaker" n="3105cdb1">
            Anf. 45 STINA BERGSTRÖM (MP) replik:
          </note>
          <u who="stina_bergstrom_d57ec1" xml:id="i-6323a633853f7ebf-7" n="c8962105">
            <seg n="5d0d670c">
              Herr talman! Lars Tysklind tyckte att jag var motsägelsefull
              i mitt anförande, så det är bäst att jag förtydligar vad jag menade.
              Jag sade att jag tycker att det är att kapitulera när Trafikverket
              ställer in tåg och stänger banorna vid ovädersvarningar. Man är
              rädd att träden ska ramla ned över banan.
            </seg>
            <seg n="3732dc34">
              Det är bättre att ta bort träden. Det kan också Trafikverket
              göra om man får mer pengar så att man kan genomföra sitt planerade
              trädsäkringsprogram.
            </seg>
            <seg n="6481ee9f">
              Det är som att Trafikverket och regeringen är beredda att kapitulera
              också när det gäller de regionala banorna.
            </seg>
            <seg n="459edd00">
              SVT har granskat olika tillbud på järnvägen. Många av tågurspårningarna
              sker på de mindre banorna. Det är godståg som spårar ur därför
              att banorna är i så dåligt skick. Det beror ju på att Trafikverket
              inte har pengar, så därför väljer man att prioritera bort dessa
              banor.
            </seg>
            <seg n="828f25cb">
              I Västra Götaland – Lars Tysklinds hemregion – finns det ett
              antal regionala banor. I går skickade Trafikverket ut ett pressmeddelande
              där man berättade att hastigheten på den hårt trafikerade Kinnekullebanan
              kommer att sänkas på grund av att banan är i så dåligt skick.
            </seg>
            <seg n="14b38ee5">
              Dal–Västra Värmlands Järnväg – DVVJ-banan mellan Mellerud och
              Billingsfors – är ett annat exempel. Den järnvägen tänker man
              stänga helt efter julhelgen med argumentet att den är i för dåligt
              skick. Det innebär att lasten på åtta till tio godståg om dagen
              i stället ska fraktas på väg.
            </seg>
            <seg n="f31a5431">
              Tycker Lars Tysklind att det här är en bra järnvägs- och klimatpolitik?
            </seg>
          </u>
          <note type="speaker" n="cc6e9d5d">
            Anf. 46 LARS TYSKLIND (FP) replik:
          </note>
          <u who="lars_tysklind_527bfb" xml:id="i-0401300154bb9f90-3" n="a428f074">
            <seg n="855def98">
              Herr talman! Det var ju bra att Stina Bergström redde ut denna
              motsägelsefullhet. När det uppstår väderfenomen med till exempel
              mycket snö måste vi inse att det råder en annan typ av förutsättningar.
              Att reducera antalet tåg för att säkerställa snöröjningen måste
              ju vara en bra politik från Trafikverkets och tågoperatörernas
              sida.
            </seg>
            <seg n="e46fa72d">
              Trädsäkringsprogrammet fortgår ju hela tiden. När det har inträffat
              stormar är det de banor som man inte har hunnit röja som stängs.
              De andra banorna fungerar ofta.
            </seg>
            <seg n="73ea5a64">
              Det är glädjande att det pågår en lokal och regional diskussion
              med staten. Från Västra Götalandsregionen är man helt enig om
              att se över dessa banor. Det gäller banan genom Dalsland och Värmland
              samt Lysekilsbanan.
            </seg>
            <seg n="42ab739b">
              Vi kan ju inte bevara en järnväg bara för dess egen skull. Vi
              måste se vilken potential som finns. Jag känner bäst till Lysekilsbanan,
              och jag har uppfattat att det där finns en stor potential med
              tanke på dess position vid hamnlägen och så vidare. Det tror jag
              är den rätta nivån för att se över vad man ska ha banorna till
              i framtiden. Det måste utgöra grunden för vad man sedan ska göra
              med dem och hur mycket insatser som krävs. Det bygger alltså på
              vad man ska ha dem till.
            </seg>
          </u>
          <note type="speaker" n="b89234d6">
            Anf. 47 STINA BERGSTRÖM (MP) replik:
          </note>
          <u who="stina_bergstrom_d57ec1" xml:id="i-6323a633853f7ebf-8" n="c8962105">
            <seg n="fb256ea5">
              Herr talman! Jag tycker att en bana där det körs åtta till tio
              godståg om dagen har en klar potential för att få vara kvar. Det
              tycker ju också politikerna i Västra Götaland. Det är precis som
              Lars Tysklind säger, att där är man överens om att man vill ha
              kvar dessa banor och satsa på dem. Man finansierar utredningar,
              och man är beredd att förskottera medel om det kommer med satsningar
              på banorna i planen i mars. Men det har vi inte sett. Det visar
              sig.
            </seg>
            <seg n="f9867a3b">
              I Miljöpartiet har vi en särskild pott i vår gröna plan på 9
              miljarder under mandatperioden, det vill säga 750 miljoner under
              nästa år. Det tror vi är en nödvändig åtgärd för att inte behöva
              lägga ned banorna.
            </seg>
            <seg n="eb046fbc">
              Jag undrar vad Lars Tysklind skulle vilja se i planen i mars
              när det gäller satsningar på de regionala banorna.
            </seg>
          </u>
          <note type="speaker" n="c043cbab">
            Anf. 48 LARS TYSKLIND (FP) replik:
          </note>
          <u who="lars_tysklind_527bfb" xml:id="i-0401300154bb9f90-4" n="a428f074">
            <seg n="7e7f47ee">
              Herr talman! Jag vet ju inte riktigt när det ska vara klart.
              Men det arbete som nu pågår när man ser på framtiden för dessa
              banor är väldigt viktigt, och det måste utgöra grunden för nästa
              beslut.
            </seg>
            <seg n="2937b227">
              Jag tror inte att det går att tala om exakt vad man ska använda
              banorna till i framtiden. Om man ska utnyttja den potential som
              Lysekilsbanan har krävs det väldigt stora ombyggnader. Det som
              det hänger på nu är om man ska lägga ned banan eller inte, och
              det tycker jag definitivt inte att man ska göra. Det är ju ändå
              elektrifierad bana.
            </seg>
            <seg n="798992af">
              Detta med lokala och regionala prioriteringar är viktigt. Vi
              diskuterade vägsatsningar här tidigare. När det gäller E20 genom
              Skaraborg vill bland annat Västra Götalandsregionen vara med och
              finansiera för att höja upp E20 till motorvägsstandard. Så den
              regionala nivån har ju en väldigt viktig roll i det här sammanhanget.
            </seg>
          </u>
          <note type="speaker" n="5ae68e00">
            Anf. 49 ANDERS ÅKESSON (C):
          </note>
          <u who="anders_akesson_882924" xml:id="i-05b0d15f0ea8e26e-0" n="a1590b87" next="i-4e7e37361d0e27a6-0"/>
          <note n="81e45361">
            Herr talman! Jag vill inledningsvis yrka bifall till utskottets
            förslag och avslag på samtliga reservationer i detta betänkande.
          </note>
          <u who="anders_akesson_882924" xml:id="i-4e7e37361d0e27a6-0" n="a1590b87" prev="i-05b0d15f0ea8e26e-0">
            <seg n="53a8d099">
              Vi är några här som har försökt vidga diskussionen i denna trafikpolitiska
              debatt till att omfatta alla trafikslag. Ur resenärens, användarens
              och transportköparens perspektiv är alla trafikslag precis lika
              viktiga när vi diskuterar trafikpolitik, det vill säga järnväg,
              väg, flyg, farleder för fartyg samt telekommunikationer. Det är
              ju hela resan som måste fungera.
            </seg>
            <seg n="0153e0b6">
              Jag tycker att statsrådet Elmsäter-Svärd beskrev detta väl i
              sina anföranden. Men detta är sorgligt förbigånget och förbisett
              av den samlade oppositionen, Socialdemokraterna, Vänsterpartiet,
              Miljöpartiet och Sverigedemokraterna. De har haft ett näst intill
              ensidigt fokus på järnväg i sina inlägg. Järnvägen är viktig,
              men den står ju inte för hela landets transportpolitik.
            </seg>
            <seg n="a0a1ab18">
              Herr talman! För oss som i riksdagen anförtros att besluta om
              andra människors pengar – det vill säga de skatter och avgifter
              som staten tar in för att finansiera gemensam välfärd och andra
              åtaganden – är det särskilt viktigt att vara lyhörda för människors
              beteende och behov. Därför är det viktigt att ha perspektiv på
              hela resan.
            </seg>
            <seg n="d0b9cb18">
              Det är bara genom att se till helheten, till resenärens, användarens
              och transportköparens alla behov som vi kan driva fram de bästa
              lösningarna för ett transportpolitiskt väl fungerande samhälle.
              Att staten genom riksdag och regering lägger nästan 45 miljarder
              kronor – 45 000 miljoner kronor – av människors pengar på transportpolitik
              är inget självändamål. Det är för att hela samhället ska fungera
              och fylla de behov som medborgare, företag och andra med rätta
              har.
            </seg>
            <seg n="e77d5a10">
              Herr talman! Det finns de som i debatten här i dag och annorstädes
              ställer vägen mot järnvägen och bilen mot tåget, i ett slags antingen-eller-resonemang.
              Men så ser ju inte verkligheten ut för den som nyttjar trafiksystemet.
              Cykeln, promenaden, bilen, bussen, flyget, tåget och it konkurrerar
              inte med varandra – de kompletterar varandra i nyttjarens vardag.
              För miljöns och för samhällets skull är det inte bilen, bussen
              eller lastbilen som ska stoppas, utan det är de utsläpp som bilen,
              bussen och lastbilen orsakar som ska bort. Utsläppen är otrevliga
              vare sig de kommer från en dålig bil, ett gammalt tåg eller en
              dålig buss.
            </seg>
            <seg n="0b16f953">
              Herr talman! Jag vill mot bakgrund av detta passa på och fråga
              några av de talare som har varit uppe här i dag och som i andra
              sammanhang också har pläderat för att införa kilometerskatt, eller
              vägförbättringsavgift som Socialdemokraterna har utvecklat det
              till, på lastbil i syfte att styra över gods från gummihjul till
              järnhjul. Hur tänker ni?
            </seg>
            <seg n="1122dd36">
              Vi vill väl alla se att större mängder gods går på järnväg för
              miljöns och för trafiksäkerhetens skull. Men vi är ett land med
              Europas mest avreglerade järnväg och med banavgifter i det absoluta
              bottenskiktet, och vi leder utvecklingen vad gäller andel gods
              på spår. Det är ju bra. Låt oss då fortsätta med den förda politiken,
              som uppenbart driver gods mot järnväg, i stället för att införa
              en skatt på avstånd.
            </seg>
            <seg n="8f790a74">
              Det är precis det som förslaget från Socialdemokraterna, Vänsterpartiet
              och Miljöpartiet innebär – en skatt på avstånd i ett av Europas
              glesast befolkade länder med ett perifert läge i Europas utkant.
              Då förespråkar ni skatt på avstånd. Hur hade ni tänkt klara godsförsörjningen
              i de delar av landet som saknar järnväg? Ska de delar av landet
              som saknar järnväg läggas ned? Ska näringar som skogsindustri,
              byggnadsindustri, livsmedelsproduktion eller vad det månde vara
              – näringar som inte ligger vid en järnvägsstation – upphöra?
            </seg>
            <seg n="a9ed5aca">
              Herr talman! Politikens uppgift är att se till att transportsystemet
              underlättar vardagen för människor och företag genom att erbjuda
              säkra, effektiva och miljöanpassade resor. Centerpartiets, alliansregeringens
              och min målsättning är att hela Sverige ska vara möjligt att bo
              i. Då fordras ett trafiksystem som håller ihop hela landet och
              att olika trafikslag fungerar bättre, vart för sig och tillsammans.
              I ett sådant tänkande, i ett sådant samhälle och i en sådan planering
              är det obegripligt att man hyser ett närmast religiöst förhållningssätt
              till om ett hjul är gjort av järn eller beklätt med gummi – att
              det ena är fint och det andra är fult.
            </seg>
            <seg n="97e77a7a">
              Idén med att införa skatt på avstånd, den så kallade kilometerskatten,
              eller vägförbättringsavgiften, är ett uttryck för att stora delar
              av vårt land ska läggas i träda. Det är självklart en politik
              som Centerpartiet och alliansregeringen inte ställer upp på.
            </seg>
            <seg n="e5ce48ef">
              Herr talman! Vi är väl alla överens om att nyinvesteringarna
              och underhållet i tågtrafiken historiskt har varit eftersatt i
              vårt land. Vi är dock inte överens om att det har blivit bättre.
              Men så är det ju.
            </seg>
            <seg n="562c862f">
              Pengarna för drift och underhåll av statliga vägar och järnvägar
              har ökats på i flera steg. År 2006, när alliansregeringen tog
              vid efter den av Vänsterpartiet och Miljöpartiet stödda Perssonregeringen,
              avsatte man knappt 4 miljarder kronor per år för drift och underhåll
              av järnväg. I dag är nivån 7 miljarder, och i denna budget tillför
              vi ytterligare resurser för underhåll. Vi kan konstatera att intresset
              för och resurserna till underhåll av väg och järnväg har ökat
              rejält under Alliansens ledning av landet. Men jag är ödmjuk,
              herr talman: Mycket återstår att göra, och det finns anledning
              att fortsätta med den höga ambitionsnivån.
            </seg>
            <seg n="96a659ca">
              Vi inledde under den förra mandatperioden ett mycket omfattande
              arbete med renovering av landets infrastruktur, och det arbetet
              fortsätter med full kraft.
            </seg>
            <seg n="cf7189e6">
              I helgen medverkade jag vid invigningen av den nyrenoverade järnvägen
              Emmaboda–Karlskrona. Det var en glädjens dag i sydöstra Sverige.
              Nära 2 miljarder kronor är investerade i ett järnvägssystem i
              sydöstra Sverige de senaste fyra åren. Det är en satsning som
              knyter samman människor, regioner, landsändar och länder.
            </seg>
            <seg n="cae6b014">
              Denna satsning och många andra liknande satsningar och investeringar
              har varit möjliga tack vare den höjda ambitionsnivå alliansregeringen
              haft för vägar och järnvägar i vårt land. Vi är en bit på väg,
              men vi är inte i mål. Jag vill hävda, herr talman, att denna höjda
              ambition har varit möjlig tack vare alliansregeringens rejält
              ökade satsningar – satsningar som numera alltid är fullt ut finansierade,
              till skillnad från under den av Vänsterpartiet och Miljöpartiet
              stödda Perssonregeringen.
            </seg>
            <seg n="0f877fc4">
              Herr talman! Det är bara med riktiga pengar man kan bygga vägar,
              järnvägar, it, farleder och annat.
            </seg>
          </u>
          <note type="speaker" n="406b0a84">
            Anf. 50 ANDERS YGEMAN (S) replik:
          </note>
          <u who="anders_ygeman_d54639" xml:id="i-65c6d69edce306a9-9" n="50c1a504">
            <seg n="6cf57a3b">
              Herr talman! Jag blir lite konfunderad när jag hör Anders Åkesson.
              Är det så att en avståndsbaserad vägslitageavgift som gör att
              även de utländska lastbilarna får betala – och inte bara de svenska,
              med den höjning av koldioxidskatten och dieselskatten som regeringen
              har föreslagit – är en skatt på avstånd? Men höjningen av banavgifterna,
              femdubblingen av banavgifterna, skulle inte vara en skatt på avstånd?
              Hur går resonemanget ihop?
            </seg>
            <seg n="5cfd6d46">
              Det är 40–46 procent av skogsindustrins transporter som går på
              järnväg. Varför kan man bära en femdubbling av banavgifterna på
              den halvan av transporterna men inte bära en höjning av vägslitageavgiften?
              Jag förstår inte det resonemanget.
            </seg>
            <seg n="ca0e8ef6">
              I den budget som ligger på riksdagens bord skär ni ned bärighetsanslag
              och tjälsäkerhetsanslag för flera hundra miljoner på landsbygden.
              Hur går det ihop om ni ska klara hela resan, som Anders Åkesson
              pratar om?
            </seg>
            <seg n="ae6288c4">
              I den plan som Trafikverket har lagt på regeringens bord skärs
              underhållsanslagen för väg ned med 2 miljarder under planperioden.
              Hur går det ihop med Anders Åkessons tal om hela resan?
            </seg>
            <seg n="d24eac6e">
              Jag har förstått det som att Åkesson är nöjd med att regeringen
              storsatsar på järnvägsunderhåll. Man öser ut pengar, enligt Åkesson,
              och allt fungerar bra. Men hur kommer det sig att det där inte
              ger något avtryck i verkligheten? Sverige har Europas mest missnöjda
              järnvägsresenärer. Riksrevisionen sågar underhållsinsatserna.
              Antalet allvarliga fel på järnvägen har fyrdubblats.
            </seg>
            <seg n="33aec07b">
              Hur är det möjligt att Alliansen är så nöjd med järnvägen och
              järnvägsunderhållet när resenärer, Riksrevisionen och regeringens
              egen utredare är så missnöjda? Vad beror den här diskrepansen
              på? Varför har resenärerna och Riksrevisionen inte märkt allt
              det goda som regeringen har åstadkommit i Åkessons värld?
            </seg>
          </u>
          <note type="speaker" n="76606019">
            Anf. 51 ANDERS ÅKESSON (C) replik:
          </note>
          <u who="anders_akesson_882924" xml:id="i-9140d06351a59375-0" n="a1590b87">
            <seg n="9826870e">
              Herr talman! Låt oss bena ut det här från början. Vad gäller
              avgift på lastbilar är likabehandling, oavsett om de är svenskregistrerade
              eller utlandsregistrerade, primärt och viktigt.
            </seg>
            <seg n="c0c0d054">
              Vi har höjt och höjer banavgiften på järnvägen. Det är riktigt,
              herr talman. Men vi ligger fortfarande i bottenskiktet vad gäller
              att ta ut avgift på järnväg i vårt land. Det viktigaste, herr
              talman, är att avgiftsintäkten oavkortat går till att förbättra
              drift och underhåll av systemet.
            </seg>
            <seg n="6a944c23">
              Jag tycker att det är roligt, herr talman, att herr Ygeman använder
              begreppet planperiod när hans parti nöjer sig med att lägga en
              ettårig budget. Det är lite intressant.
            </seg>
            <seg n="059707f8">
              Jag vill fråga herr Ygeman: Hur får man ihop ambitionen att hela
              landet ska leva och vara möjligt att bedriva verksamhet i, när
              man vill införa en kilometerskatt, i Ygemans parti omdöpt till
              vägförbättringsavgift, som kraftigt skulle fördyra för näringar
              som skogsindustri, byggnadsindustri, livsmedelsproduktion, ja,
              all form av produktion av varor som inte ligger vid en järnvägsstation?
              Hur får man ihop ambitionen att hela landet ska leva?
            </seg>
          </u>
          <note type="speaker" n="18ac9de7">
            Anf. 52 ANDERS YGEMAN (S) replik:
          </note>
          <u who="anders_ygeman_d54639" xml:id="i-65c6d69edce306a9-10" n="50c1a504">
            <seg n="1434210a">
              Herr talman! Först och främst noterar jag att Åkesson inte svarar
              på en enda fråga men ställer frågor till mig. I motsats till honom
              ska jag försöka besvara frågorna.
            </seg>
            <seg n="b4ee5529">
              Åkessons regering och Moderaterna har sagt att man i stället
              för att införa en vägslitageavgift vill höja koldioxidskatten.
              Den betalar bara svenska lastbilar, medan alla betalar vägslitageavgiften
              eller kilometerskatten.
            </seg>
            <seg n="8c2a9070">
              Vid den senaste vägräkningen i Ljungby var 54 procent av lastbilarna
              utländska. Nästan ingen av dem betalar koldioxidskatt, men alla
              skulle betala vägslitageavgift eller, som du väljer att kalla
              det, kilometerskatt. Det är det som är poängen.
            </seg>
            <seg n="8008184e">
              Ska man få in lika mycket pengar och få samma klimatnytta med
              koldioxidskatten måste den vara dubbelt så hög. Det är skälet
              till att välja vägslitageavgift framför att – som regeringen vill
              – höja koldioxidskatten och dieselskatten för alla dem som kör
              diesel.
            </seg>
            <seg n="219d2bc0">
              Ni har fördubblat banavgifterna. Nu vill ni gå vidare och femdubbla
              dem. Det är klart att det har dramatiska effekter för förmågan
              att transportera gods på järnväg. Redan i dag har faktiskt utvecklingen
              vänt. På Green Cargo går gods från järnväg ut på väg därför att
              man inte klarar kostnaderna. En femdubbling skulle drabba godset
              på järnväg dramatiskt. Tågkompaniets vd undrar om regeringen vill
              slå sönder hans företag, för att det inte kommer att finnas ekonomiska
              förutsättningar.
            </seg>
            <seg n="da7fb763">
              En liten detalj, Åkesson, som kan vara värd att nämna: Även du
              lägger budget bara för ett år. Riksdagen fattar beslut om budget
              bara för ett år. Sedan har vi planperioder och andra tabellverk.
            </seg>
            <seg n="bb37adff">
              Den fråga som Åkesson inte svarar på kvarstår. 735 järnvägsarbetare
              varslas på grund av arbetsbrist, och vi har Europas mest missnöjda
              resenärer och en fyrdubbling av de allvarliga felen. Hur kommer
              det sig att era storsatsningar leder fram till de effekterna?
            </seg>
          </u>
          <note type="speaker" n="c2ad7549">
            Anf. 53 ANDERS ÅKESSON (C) replik:
          </note>
          <u who="anders_akesson_882924" xml:id="i-9140d06351a59375-1" n="a1590b87">
            <seg n="250167a3">
              Herr talman! Låt mig upprepa det jag sade i mitt anförande: Jag
              känner en oerhörd ödmjukhet inför uppdraget som vi oavsett regering
              – riksdagen och landet – har att rusta upp trafiksystemet vad
              gäller både väg och järnväg. Men jag känner mycket stor ledsenhet,
              herr talman och Ygeman, över att debatten så fokuserat handlar
              om bara en del i ett mycket komplext och väl utbyggt vägsystem.
            </seg>
            <seg n="e833ad42">
              Jag känner väldigt stor ödmjukhet och är inte alldeles tvärsäker
              – kanske till skillnad från Ygeman – på de exakta sambanden. Jag
              vet, herr talman, och är stolt över att vi har ökat resurserna
              dramatiskt för att underhålla och sköta det svenska järnvägssystemet.
              Jag vet också, apropå en fråga som Ygeman ställde inledningsvis,
              att vi har återställt stödet exempelvis för enskilda vägar, för
              att vidmakthålla landets mest vittförgrenade vägsystem ut på svensk
              landsbygd. Där är statsbidragen nu återställda till en dryg miljard,
              där de ska ligga.
            </seg>
            <seg n="31881017">
              Jag skulle vilja upprepa vad jag tidigare har sagt, väl medveten
              om att Ygeman just nu inte kan svara på det, men vi kommer säkert
              att mötas i framtida debatter. Jag tycker att det är viktigt med
              system som likabehandlar lastbilar oavsett landtillhörighet utan
              att man för den skull inför skatt på ett avstånd i ett land som
              ligger perifert i Europa och som är glest befolkat och där vi
              utan tvekan skulle slå ihjäl betydande delar av vår industri.
            </seg>
          </u>
          <note type="speaker" n="105bdde5">
            Anf. 54 STINA BERGSTRÖM (MP) replik:
          </note>
          <u who="stina_bergstrom_d57ec1" xml:id="i-6323a633853f7ebf-9" n="c8962105">
            <seg n="bef91ff1">
              Herr talman! Jag har, Anders Åkesson, följt utredningen om fossiloberoende
              fordonsflotta mycket noga. Jag har tyckt att det har känts väldigt
              bra att den centerpartistiskt styrda utredningen verkligen har
              tagit klimathotet och sitt eget mål om en fossiloberoende fordonsflotta
              på allvar. Jag har läst de olika utkasten till slutdokument.
            </seg>
            <seg n="0557f868">
              I det sista utkastet jag fick före det som presenterades i går
              står det tydligt om kilometerskatten. Beträffande förslag om godstransporter
              slår utredningen fast: För att skapa balans mellan trafikslagen
              behöver de höjda differentierade banavgifterna kompletteras med
              en kilometerskatt för lastbil. Men när jag läser slutdokumentet
              ser jag att den formuleringen inte finns kvar. Då kan man fundera
              över vad som har hänt på vägen, vem som har varit där med rödpennan.
            </seg>
            <seg n="fd26799e">
              Jag tycker att det är väldigt sorgligt att man är så sugen på
              att ha den kilometerskatten, lastbilsskatten, vägslitageavgiften
              i valet och kunna stå och dundra precis som man gjorde för fyra
              år sedan – att det blir så mycket viktigare än att verkligen göra
              något åt klimatfrågan för att uppnå sitt eget mål om en fossiloberoende
              fordonsflotta.
            </seg>
            <seg n="e59880b9">
              Kan vi inte få slippa det, Anders Åkesson?
            </seg>
          </u>
          <note type="speaker" n="867467bc">
            Anf. 55 ANDERS ÅKESSON (C) replik:
          </note>
          <u who="anders_akesson_882924" xml:id="i-9140d06351a59375-2" n="a1590b87">
            <seg n="f0cc0f82">
              Herr talman! Det var väldigt trevligt att höra, Stina Bergström,
              att du nu har läst på. För någon halvtimme sedan påstod du för
              statsrådet Hatt att det visst fanns förslag om kilometerskatt
              i utredningen, och nu har du kollat och sett att det faktiskt
              inte står där, precis som statsrådet sade. Tack för det erkännandet,
              Bergström!
            </seg>
            <seg n="1639b2da">
              I vårt land har vi inte, som väl är, offentliga utredningar som
              styrs av partier, herr talman, utan de leds av duktiga och skickliga
              utredare med hög integritet, på beställning av ett centerstyrt
              departement eller del av ett departement.
            </seg>
            <seg n="394782f3">
              Utredningen kommer med en rad förslag till åtgärder som är jättebra,
              i syfte att ställa om till ett fossilbränsleoberoende samhälle,
              i synnerhet för transportsektorn, som är den del av vårt samhälle
              som ligger mest efter vad gäller att ställa om, med moderna och
              smarta metoder.
            </seg>
            <seg n="fbae8eac">
              Jag tycker att det är bra, och jag är alldeles övertygad, herr
              talman, om att väldigt många av de förslag som presenterades i
              går, efter grundlig läsning och övervägande också kommer att åtföljas
              av förslag till beslut av regering och riksdag. Jag känner stor
              tillförsikt om det. Jag vet ju att ambitionen att ställa om vårt
              land till fossilbränslefritt utan att slå ihjäl halva vårt lands
              näringsliv är hög. Jag önskar att den skulle omfatta även Miljöpartiet.
            </seg>
          </u>
          <note type="speaker" n="ba310881">
            Anf. 56 STINA BERGSTRÖM (MP) replik:
          </note>
          <u who="stina_bergstrom_d57ec1" xml:id="i-6323a633853f7ebf-10" n="c8962105">
            <seg n="a77656d1">
              Herr talman! Jag tyckte att Anders Ygeman tog fram så mycket
              i ett tidigare replikskifte att jag inte behöver upprepa det som
              gäller för kilometerskatten. Det stora problemet för åkerinäringen
              i dag är osjyst konkurrens från åkare som inte uppfyller arbetsrättsliga
              villkor och har dåliga löneförhållanden. Det gör att man styr
              över mycket av järnvägstransporterna till väg.
            </seg>
            <seg n="bff6ef6f">
              När jag pratar med både enskilda åkare och åkerinäringen är man
              rätt övertygad om att kilometerskatten kommer – det gäller liksom
              inte om utan när . Man håller också på att titta på ett eget förslag
              inom åkerinäringen, och det tycker jag är bra.
            </seg>
            <seg n="2b55509c">
              Eftersom vi har en majoritet i riksdagen tycker jag att vi också
              kunde besluta om detta, eftersom det är ett viktigt förslag.
            </seg>
            <seg n="71620871">
              Men om nu Åkesson inte vill prata om kilometerskatten och inte
              tycker att han hittar den i utredningen – jag tycker fortfarande
              att den finns där, fast inte lika tydligt som i de första utkasten
              – kanske vi kan prata om förslaget om att revidera planen i stället.
              Det vore intressant att höra vad Anders Åkesson tycker om det.
              Hur skulle Anders Åkesson se på en sådan klimatrevidering av den
              nationella planen?
            </seg>
          </u>
          <note type="speaker" n="f434cd0f">
            Anf. 57 ANDERS ÅKESSON (C) replik:
          </note>
          <u who="anders_akesson_882924" xml:id="i-9140d06351a59375-3" n="a1590b87">
            <seg n="0a7348bc">
              Herr talman! Inför det att regeringen fattar sitt beslut under
              våren 2014 vad gäller framtidens transportplan kommer frågan att
              rapporteras hit till riksdagen och, förmodar jag, hanteras i trafikutskottet.
            </seg>
            <seg n="7bf27b88">
              Jag är alldeles övertygad om att vi också kommer att se tydliga
              avtryck i en ambition att ställa om vårt lands trafik mot ett
              ökat oberoende av fossila bränslen. Självklart är det så.
            </seg>
            <seg n="5162ef46">
              Herr talman! Lika överens som vi är om att det är viktigt att
              lika och sjysta villkor ska gälla för åkerinäringen, lika oense
              tycks vi vara om på vilket sätt detta ska gå till.
            </seg>
            <seg n="b8c7e118">
              Jag upplever att Miljöpartiet med stöd av resten av oppositionen
              vill införa en metod som innebär att vi slår ihjäl stora delar
              av landets näringsliv på bekostnad av att införa en metod för
              att ta ut en skatt på avstånd. Det som händer är självklart att
              åkeriet direkt fakturerar kostnaden för den uppfunna skatten på
              avstånd till kunden, vilket i sin tur innebär att skogen, eller
              vad det nu är, i motsvarande mån blir oekonomisk att nyttja och
              ta ut därför att den inte ligger vid en järnvägsknut eller en
              järnvägsstation. Det kommer i sin tur att omöjliggöra många av
              de goda idéer som Thomas B Johansson föreslår i sin utredning
              om en fossiloberoende fordonsflotta som presenterades i går. Där
              är nyckeln just att man ska utnyttja landets potential att producera
              smarta och klimatsmarta bränslen – det gröna guldet – i vårt land.
              Det är en bakvänd politik. Det har aldrig varit smart att backa
              in i framtiden.
            </seg>
          </u>
          <note type="speaker" n="64d96f18">
            Anf. 58 BENGT BERG (V) replik:
          </note>
          <u who="bengt_berg_48756a" xml:id="i-7003d2c372168fb4-5" n="b14b2014">
            <seg n="f9bf6f3e">
              Herr talman! Favorit i repris kan man kalla denna ordväxling.
              Jag ska försöka att inte upprepa alltför mycket av det som har
              sagts.
            </seg>
            <seg n="427640bf">
              Jag bor intill Europas längsta landsväg. Den går mellan Syrakusa
              på Sicilien och Nordkap. E18 heter den i Sverige och även längre
              ned. Jag kan med egna ögon se hur norska långtradare åker in i
              norra Sverige, till exempel från Bodø. De åker hela denna långa
              sträcka och svänger sedan till höger nere i Fagerås och åker mot
              Oslo. Det gör de till en ekonomiskt förmånlig penning. Det är
              förstås en av anledningarna till att även utländska åkare ska
              betala.
            </seg>
            <seg n="afbd3c7b">
              Vänsterpartiets syn på detta är att där det finns alternativ
              – järnhjul som det kan kallas – är det givetvis vettigt och bra
              ur miljösynpunkt att man fraktar på detta sätt.
            </seg>
            <seg n="5ef8a861">
              Vi tycker också att man ska kunna hitta former för en kompensation,
              alltså en differentierad avgift, i regioner där det inte finns
              andra fraktsätt och fraktsystem.
            </seg>
            <seg n="0fb39de7">
              Jag vill fråga Anders Åkesson hur Centerpartiet bidrar till den
              hållbara framtiden. Alliansbrodern Rådhström sade att en liten
              flygplats i en glesbygd tycks vara det allena saliggörande. Hur
              ser Anders Åkesson på förhållandet mellan transportslagen? Det
              lät som om allt var lika bra.
            </seg>
            <seg n="e9693bcf">
              Jag har en fråga till Anders Åkesson. Det kanske blir för mycket
              prat om järnväg här, men beror inte det på att järnvägen är en
              så viktig gren av det hela?
            </seg>
          </u>
          <note type="speaker" n="c71713d3">
            Anf. 59 ANDERS ÅKESSON (C) replik:
          </note>
          <u who="anders_akesson_882924" xml:id="i-9140d06351a59375-4" n="a1590b87">
            <seg n="f4dfd41b">
              Herr talman! Vi lever i olika världar och har olika erfarenheter
              med oss in i riksdagsarbetet. Det tror jag berikar arbetet i riksdagen.
              Den del av landet som jag kommer från, sydöstra Sverige, kan kanske
              ur ett värmländskt perspektiv te sig tätbebyggd och centralt belägen.
              Men verkligheten för många som bor nere på den kanten – ledamoten
              Svensson bor på motsvarande sätt nere i Blekinge – är sådan att
              flyget nästan är det enda realistiska alternativet för att möjliggöra
              en dagspendling till Helsingfors, för att ta ett exempel, om arbetsdagen
              inte ska bli orimligt lång, i alla fall om man återkommande ska
              kunna utföra denna typ av arbete. Detsamma gäller om kosan ställs
              ned mot Europa, vilket den gör alltmer, oavsett om man har en
              företagarbakgrund eller något annat.
            </seg>
            <seg n="2f3f3de5">
              Min och Centerpartiets syn på transportsystemet är att det aldrig
              får diskriminera människor beroende på var i landet de bor, utan
              det ska vara bästa möjliga förutsättningar genom ett samspel mellan
              promenaden och flyget och allting däremellan som ska möjliggöra
              för människor att vara med och bidra till landets utveckling.
              Alla andra synsätt ter sig mycket märkliga.
            </seg>
            <seg n="479e5a60">
              Herr talman! Det som Bengt Berg inledde med att säga om de norska
              åkerierna understryker bara behovet av att vi hittar system som
              likabehandlar åkerinäringen i vårt land, oavsett vad det står
              på registreringsskylten, utan att man för den skull slår ihjäl
              stora delar av det näringsliv som finns i Bergs egen valkrets
              Värmland, där jag förmodar att alternativ till vägtransport ofta
              saknas.
            </seg>
          </u>
          <note type="speaker" n="dcfa8da8">
            Anf. 60 BENGT BERG (V) replik:
          </note>
          <u who="bengt_berg_48756a" xml:id="i-7003d2c372168fb4-6" n="b14b2014">
            <seg n="cc393d56">
              Herr talman! Jag skulle vilja byta spår lite grann och fråga
              Anders Åkesson vilka möjligheter som ni inom Alliansen ser för
              att skapa bättre kommunikationer mellan de olika nordiska regionerna.
              Exempelvis diskuteras ständigt, åtminstone i Värmland, hur krångligt
              det kan te sig att bara åka över till systerlandet Norge. På samma
              sätt är det uppe i Finland och i Danmark. Vi hade häromdagen besök
              av Danmarks trafikutvalg. Vilka framtidsutsikter kan Anders Åkesson
              presentera under de generöst tilltagna två minuterna?
            </seg>
          </u>
          <note type="speaker" n="601fcdc1">
            Anf. 61 ANDERS ÅKESSON (C) replik:
          </note>
          <u who="anders_akesson_882924" xml:id="i-9140d06351a59375-5" n="a1590b87">
            <seg n="94272c22">
              Herr talman! Jag har inte upplevt att det finns en skiljelinje
              mellan partierna i Sveriges riksdag i synen på hur viktigt det
              är att knyta ihop delar av vårt land och att knyta ihop vårt land
              med andra länder och med länderna inom Europa och med länder utanför
              Europa. Jag har uppfattat att det där råder en samsyn i fråga
              om ambition. Möjligtvis finns det en skillnad när det gäller om
              vi tror att det ska ske med det ena eller andra transportslaget.
            </seg>
            <seg n="ad055596">
              Centerpartiet och den regering som jag företräder har varit initiativtagare
              till att EU har engagerat sig i större delar av vårt land genom
              att också få in den botniska korridoren som en TNT-märkt ambition.
              Det tycker jag är bra, som ett delsvar på frågan, eftersom det
              kommer att innebära att vårt land och hela Skandinavien kommer
              närmare resten av Europa.
            </seg>
            <seg n="274be012">
              I fråga om det konkreta exemplet med sträckan Helsingfors–Oslo
              över Värmland kan vi notera att ambitionerna i Norge tycks vara
              höga. Om jag har uppfattat det rätt är norrmännen beredda att
              utreda en delfinansiering när det gäller tåg in i Sverige i syfte
              att knyta ihop Norge med resten av Europa. Det är svårt att göra
              det utan att passera Sverige. Det skulle i så fall komma även
              vårt land till del. Jag tycker alltså att det är spännande och
              intressant.
            </seg>
            <seg n="c6d66401">
              Låt oss dock inte glömma, Berg, att historien i Europa inte alltid
              har varit fredlig. Det har i sin tur gjort att vi historiskt har
              skapat ett järnvägssystem som skulle förhindra ett överskridande
              av landsgränser för att vi inte skulle få fler världskrig efter
              det första. Jag tror att vi fortfarande delvis lever i sviterna
              av det. Vi har mycket nationella teknologier och signalsystem
              i transportsystemet. Det gäller till och med spårvidden. Det är
              tekniska hinder som vi gemensamt måste bygga bort. Då är EU en
              alldeles utmärkt institution för att gemensamt angripa sådana
              problem.
            </seg>
          </u>
          <note type="speaker" n="9688e793">
            Anf. 62 ANNELIE ENOCHSON (KD):
          </note>
          <u who="annelie_enochson_881985" xml:id="i-49dfb1d278328683-0" n="81766d40" next="i-8242037e02b8f544-0">
            <seg n="268bbc13">
              Herr talman! Eftersom jag kommer in sent i debatten vill jag
              koncentrera mitt anförande till sjöfartsfrågor. Glädjande nog
              står det en hel del om sjöfart i denna budget. Sjöfarten har stor
              betydelse för vår välfärd. Det mesta som vi använder dagligdags
              har transporterats hit via sjöfarten. Sverige är ett land omgivet
              av vatten, och vi är helt beroende av att sjöfarten till och från
              Sverige fungerar. Det är därför glädjande att det under de senaste
              åren har tagits många initiativ från regeringen som förbättrar
              för sjöfarten.
            </seg>
            <seg n="6055953f">
              Nämnas kan början på implementeringen av EU:s direktiv för inre
              vattenvägar, överlåtelsen av tillsynsutövningen till fler erkända
              internationella organisationer än enbart svenska samt utökat sjöfartsstöd
              till fartyg som muddrar, lägger kabel eller fungerar som forskningsfartyg.
              Det är några av de initiativ regeringen har tagit. Regeringen
              arbetar också vidare med att bland annat förenkla registrering
              av mindre tonnage och förenkla tillstånds- och certifikatverksamheten.
              Målet är en så kallad one-stop-shop, där olika myndigheters beslut
              ska samlas i en kanal. Sjöfarten är framför allt en näring, och
              regeringens tydliga ambitioner att minska regelkrånglet behövs
              även för denna näring.
            </seg>
            <seg n="3d3cc693">
              Dock är det inte glädjande att läsa de ekonomiska målen för Sjöfartsverket.
              Konjunkturläget och de ur isbrytarperspektiv stränga vintrarna
              har påverkat Sjöfartsverket mycket negativt. Vid bokslutet 2012/13
              var det egna kapitalet negativt och uppgick till minus 26 miljoner
              kronor. Därför har Statskontoret haft regeringens uppdrag att
              genomföra en myndighetsanalys av Sjöfartsverket. Regeringen kommer
              nu att påbörja en utvärdering av Sjöfartsverkets ekonomiska styrning
              och organisation i ett bredare perspektiv.
            </seg>
            <seg n="58b74f36">
              Regeringen har gett Sjöfartsverket en ökning av medel med 345
              miljoner under de närmaste tre åren. Dessa medel ska användas
              till isbrytningsverksamheten, till driften av Trollhätte och Säffle
              kanaler med mera. Vidare har Sjöfartsverkets finansiella befogenheter
              ökat så att de får ta lån på 835 miljoner kronor under 2014. Dessa
              medel kommer framför allt att användas till att införskaffa sju
              nya flyg- och räddningshelikoptrar. Det är värt att notera att
              Sjöfartsverket inte har haft några egna lån tidigare men nu får
              möjligheten.
            </seg>
            <seg n="4cb3ae11">
              Herr talman! Besluten om skärpta krav för svavelhalten beräknas
              leda till ökande kostnader för sjöfartsnäringen. De skärpta kraven
              kan förväntas påskynda utvecklingen av en rad alternativa bränslen
              för sjöfarten. Det är därför bra att regeringen har för avsikt
              att stödja pilotprojekt med miljöanknytning. Regeringen har satsat
              35 miljoner kronor för forskning inom sjöfarten. Medlen ska bland
              annat gå till att finna miljövänliga drivmedel.
            </seg>
            <seg n="64e4f47a">
              Regeringen beslutade den 11 april i år att ge Trafikanalys, i
              nära dialog med Sjöfartsverket, Trafikverket och Transportstyrelsen,
              i uppdrag att göra en bedömning av konsekvenser av svaveldirektivet
              på kort eller längre sikt. Uppdraget slutredovisades den 31 oktober
              i år och behandlas nu i regeringen. Analysen visar att transportkostnaderna
              kommer att öka till följd av svaveldirektivet, och effekterna
              blir märkbara 2015. Somliga kommer att drabbas hårt. Samtidigt
              tror Trafikanalys att godstransportarbetet till sjöss fortsätter
              att öka kraftigt, med 50 procent till 2030. Trafikanalys bedömning
              är att den sammanlagda transportkostnadsökningen på längre sikt
              inte kommer att överstiga den så kallade chockeffekten som uppstår
              2015.
            </seg>
            <seg n="f2ca50dc">
              En huvudslutsats i rapporten är att det är genuint osäkert hur
              svaveldirektivet kommer att påverka konkurrensen mellan trafikslagen.
              Det är inte bara osäkert hur stor prisförändringen blir för sjöfartens
              drivmedel; det är också osäkert om dieselmarknaden påverkas och
              därigenom kostnaderna för vägtransporter. Sammantaget bedöms den
              totala transportkostnadsökningen inklusive anpassningar kunna
              hamna i intervallet 3,2–5,7 miljarder kronor per år.
            </seg>
            <seg n="4654a8f8">
              Det uppstår också en miljönytta av svaveldirektivet, som beräknas
              ligga i intervallet 1–4 miljarder kronor beroende på använd beräkningsmetod.
              Miljönyttorna är dock ojämnt fördelade och kommer framför allt
              att gagna de sydvästra delarna av Sverige.
            </seg>
            <seg n="c45c2a3e">
              Det vanligaste bränslet för sjöfarten kommer till en början att
              vara lågsvavlig marin dieselbrännolja. I rapporten antas priset
              på denna öka med 5–20 procent år 2015. Det motsvarar en ökning
              av bränslepriset med 50–75 procent. Jag medger att denna analys
              inger viss oro för sjöfartens framtid – eller kanske mer för vad
              detta kommer att innebära i ökade kostnader för konsumenterna,
              som är slutkunden. Kommer sjöfarten att klara konkurrensen med
              andra trafikslag? Jag är som sagt lite oroad över det, och då
              har vi Trafikanalys egen bedömning i botten.
            </seg>
            <seg n="40943e3f">
              När det gäller anbud för att driva Gotlandstrafiken efter år
              2017 gick anbudstiden ut den 11 november i år. Parallellt med
              att anbuden behandlas arbetar Trafikverket med ett utredningsuppdrag
              om statliga färjor för Gotlandstrafiken. För detta ändamål har
              regeringen i årets budget angett en investeringsplan för anskaffande
              av fartyg till Gotlandstrafiken på 4 ½ miljard kronor. Kostnaderna
              för dessa fartyg avses belasta anslaget för trafikavtal.
            </seg>
            <seg n="45c2c6c9">
              Herr talman! Säkerheten på sjön är viktig. Inom yrkessjöfarten
              omkom en person under 2012. Det är en person för mycket. Det som
              oroar är dock fritidsbåtslivet, för där omkom 23 personer vid
              22 olyckor samma tidsperiod. Av de omkomna var 90 procent män.
              Transportstyrelsen har på regeringens uppdrag tagit fram en strategi.
              I rapporten Strategi säkrare båtliv 2020 ska man redovisa antalet
              döda och allvarligt skadade inom fritidsbåtstrafiken samt hur
              det ska kunna minskas.
            </seg>
            <seg n="7c88f5d7">
              I strategin påpekas att alkoholen är ett stort problem för fritidsbåtstrafikens
              säkerhet. Reglerna för sjöfylleri skärptes sommaren 2010. Den
              nedre gränsen för sjöfylleri ligger på 0,2 promille alkohol. Fartyg
              som omfattas av den nya promilleregeln ska antingen framföras
              med en hastighet om minst 15 knop eller ha ett skrov med en största
              längd av minst tio meter. Regeln gäller både yrkessjöfart och
              fritidssjöfart. Jag är glad över dessa regler och hoppas att alla
              snart förstår att det är farligt att köra onykter på sjön och
              inte förenat med god sjömanssed.
            </seg>
            <seg n="36ff3434">
              När Jan-Evert Rådhström talade sade han att han har suttit i
              riksdagen i snart 16 år. Jag har suttit i snart 14 år, och detta
              kommer att vara också min sista budgetdebatt. Jag vill önska alla
              en god jul och ett gott nytt år. Tack för de här åren!
            </seg>
          </u>
          <note n="e52c0d01">
            Jag yrkar bifall till förslaget i betänkandet och avslag på samtliga
            reservationer.
          </note>
          <u who="annelie_enochson_881985" xml:id="i-8242037e02b8f544-0" n="81766d40" prev="i-49dfb1d278328683-0">
            <seg n="befd1ec3">
              (Applåder)
            </seg>
          </u>
          <note type="speaker" n="9914c1b6">
            Anf. 63 MONICA GREEN (S):
          </note>
          <u who="monica_green_650948" xml:id="i-a34a4f0fd064406c-0" n="618c34a7">
            <seg n="aacfef9b">
              Herr talman! Jag vet att Anna-Karin Hatt har väntat på it-frågorna,
              så om hon sitter utanför kan hon komma in nu. Hon hinner, eftersom
              jag ska börja med att yrka bifall till reservation nr 1.
            </seg>
            <seg n="9635a71d">
              Det gör jag för att vi är oroade över transportsektorns klimatutsläpp.
              I det sammanhanget vill jag passa på att nämna de utländska långtradarna,
              som utgör mer än 45 procent av den tunga trafiken på våra vägar.
              De uppfyller inte våra miljökrav, och de betalar inte ett öre
              för att de sliter ut våra vägar och förstör vår miljö. Dessutom
              är det många chaufförer som utnyttjas av skrupelfria arbetsgivare
              under slavliknande förhållanden. Det vill vi ändra på, och det
              är frågor Anders Ygeman nämnde i sitt anförande.
            </seg>
            <seg n="64a58725">
              Han tog också upp vikten av att investera för framtiden i satsningar
              på järnväg. Han beklagade naturligtvis att regeringen drar ned
              på underhåll av både vägar och järnvägar för nästa år. Det är
              minst sagt beklagligt. Vi vill ju ha en säker järnväg där tågen
              kommer i tid. Vi vill ha säkra vägar för såväl bilar och långtradare
              som mc-förare, cyklister och fotgängare. För det behövs det mer
              underhåll, inte mindre.
            </seg>
            <seg n="4bce405c">
              Naturligtvis ska E20 vara en fyrfältsväg, vilket Elmsäter-Svärd
              frågade efter. Hon har visst gått, men nu vet ni andra det.
            </seg>
            <seg n="d33bb476">
              Herr talman! Sverige är en framstående it-nation och har länge
              legat i utvecklingens framkant. Sverige har gynnats av ett försprång
              tack vare bland annat att vi är en intensivt teknikanvändande
              och välutbildad befolkning. Vi har forskning av hög kvalitet och
              framgångsrika företag. Sverige utsågs till världens bästa it-nation
              när vi hade infört de kommunala bredbandspengarna, hem-pc-reformen
              och ITIS, det vill säga it i skolan. Men andra länder kommer i
              kapp, så det går inte att leva på gamla meriter.
            </seg>
            <seg n="dadf5387">
              Vi hörde en mycket nöjd it-minister, som inte syns till, skryta
              i 9 minuter och 15 sekunder om att allt varit så bra under den
              borgerliga regeringens tid. Som hastigast nämnde hon sedan att
              det går att göra mer.
            </seg>
            <seg n="3e3083c7">
              Ja, det går att göra betydligt mer.
            </seg>
            <seg n="e384deaa">
              Anna-Karin Hatt anklagade Anders Ygeman för att han talade för
              mycket om järnvägar. Här håller jag med Jan-Evert Rådhström om
              att det går till så i kammaren att vi delar upp frågorna mellan
              varandra. Det är dags att lära sig det, ministern. Alla trafikslag
              behövs, men alla nämner inte allt i sina anföranden.
            </seg>
            <seg n="845a2a6d">
              Som it-ministern vet tycker vi socialdemokrater att it-frågorna
              är så viktiga att vi har utsett en särskild it-politisk talesperson.
              Jag lämnade finansutskottet för ett par år sedan när jag blev
              utsedd till Socialdemokraternas it-politiska talesperson. Jag
              kan dock försäkra att Anders Ygeman är oerhört drivande även i
              dessa frågor.
            </seg>
            <seg n="e2ae5210">
              Det är ju synd, för att inte säga nonchalant, att it-ministern
              inte är kvar i kammaren när vi ska tala om it.
            </seg>
            <seg n="66c41a71">
              Trots att vi har legat i framkant sedan 90-talet tyder mycket
              på att Sverige tappar mark. I till exempel World Economic Forums
              index över världens ledande it-länder har Sverige tappat den åtråvärda
              förstaplatsen. Företag har svårt att rekrytera den kompetens som
              behövs inom it samtidigt som utbildning inom it i skolan är otillräcklig
              och alltför få genomgår högskoleutbildning med it-inriktning.
            </seg>
            <seg n="14743cd3">
              Utvecklingen måste vändas åt rätt håll igen. It är avgörande
              för svensk konkurrenskraft, för vår ekonomi och för vår samhällsutveckling.
            </seg>
            <seg n="6bb60890">
              Stadsnäten står för 50 procent av utbyggnaden av fiber och bredband
              i landet. Precis som Anna-Karin Hatt säger skulle det vara mycket
              bra och ge större utväxling om de statliga fiberinfrastrukturägarna
              samverkade på ett bättre och effektivare sätt.
            </seg>
            <seg n="2e9755f4">
              Regeringen har satt målet att 90 procent av hushåll och fasta
              verksamhetsställen bör ha tillgång till 100 megabit per sekund
              senast år 2020.
            </seg>
            <seg n="6381ccb4">
              För det första är målet för lågt. Det exkluderar många människor
              i vårt land från utvecklingens möjligheter. Det duger inte att
              lämna 10 procent av befolkningen bakom sig. För det andra är det
              skillnad på att ha tillgång till och faktiskt använda sig av alla
              de förtjänster som it-samhället innebär. Det är fortfarande en
              miljon som står utanför. Det duger inte, och det tänker vi socialdemokrater
              ändra på när vi vunnit valet.
            </seg>
            <seg n="25e39cc4">
              Om vårt land ska kunna utnyttja it-utvecklingens och digitaliseringens
              alla möjligheter måste det offentliga Sverige gå före och ge förutsättningar.
              Det gäller för utbildning, sjukvård, samhällsservice, kultur och
              infrastruktur.
            </seg>
            <seg n="993c0788">
              Uppseendeväckande nog är det inom just dessa områden som Sverige
              halkar efter. Fortfarande saknas en nationell strategi för it
              i skola och högre utbildning trots att behovet är både stort och
              välkänt. Att utveckla journalhantering och it-system i vården
              är helt nödvändigt för att vårdpersonal ska kunna ägna mer tid
              åt patienterna och anpassa vården efter varje patients behov.
            </seg>
            <seg n="66bf7e72">
              Bredband och it-infrastruktur behöver byggas ut och förbättras
              i hela landet. It med välfungerande, snabba kommunikationer behövs
              för jobben, tillväxten och miljön i hela landet.
            </seg>
            <seg n="6c2c62b9">
              Dessutom behövs ett mål för det mobila nätet. Anna-Karin Hatt
              nämnde att det nu byggs 4G. Hon påstod till och med att det var
              regeringens förtjänst, trots att hon med näbbar och klor tar avstånd
              från att politiker ska styra utvecklingen genom mål. Hon brukar
              påstå att marknaden fixar allt. Hon har trott benhårt på operatörernas
              teoretiska mobiltäckningskartor och var nog en av de sista i kammaren
              som till slut, för ett halvår sedan, vände och ställde sig på
              oppositionens och folkets sida och insåg att medborgarna inte
              accepterar all falsk marknadsföring från mobiloperatörerna.
            </seg>
            <seg n="7771c1bb">
              Det är dags att vakna nu, ministern. Sanningen är att mobiltelefonin
              har blivit sämre under den borgerliga regeringens tid.
            </seg>
            <seg n="954a5bff">
              Vi socialdemokrater menar att mobiltelefoni och mobilt bredband
              ska finnas där man bor, jobbar, färdas och tillbringar den större
              delen av sin fritid.
            </seg>
            <seg n="ff61a7de">
              Infrastrukturen för mobil telefoni måste förbättras. För att
              nå målen ska tydligare täckningskrav vid licensgivningen ställas,
              och det ska ställas hårdare krav på operatörerna att leva upp
              till sina utfästelser.
            </seg>
            <seg n="03add4c0">
              Vi återkommer till detta i it-betänkandet, som nu behandlas i
              trafikutskottet. Jag hoppas att it-ministern kommer till den debatten
              och att hon orkar stanna i kammaren under hela debatten.
            </seg>
            <seg n="8ea3fce1">
              Vi lär återkomma till detta många gånger för att Sverige ska
              återerövra platsen som värdens främsta it-nation.
            </seg>
          </u>
          <note n="66cec5f2">
            I detta anförande instämde Roza Güclü Hedin, Lars Mejern Larsson,
            Leif Pettersson, Suzanne Svensson och Anders Ygeman (alla S).
          </note>
          <note type="speaker" n="ac65a35e">
            Anf. 64 ANDERS ÅKESSON (C) replik:
          </note>
          <u who="anders_akesson_882924" xml:id="i-9140d06351a59375-6" n="a1590b87">
            <seg n="5d4d1622">
              Herr talman! Det stämmer att Socialdemokraterna i sin skuggbudget
              skriver att de vill satsa på bredband. Men frågan är hur mycket
              Socialdemokraterna vill satsa på bredband. Kan Green berätta det
              för ledamöterna i kammaren och tv-tittarna?
            </seg>
            <seg n="73ee0ed8">
              Sanningen är att det inte framgår hur mycket ni vill satsa på
              bredband. I själva verket framstår det som att ni vill satsa pengar
              ur det kommande landsbygdsprogrammet och att dessa ska räcka till
              oerhört mycket. De ska räcka till landets 16 miljömål, till innovationsstöd,
              till investeringsstöd, utvecklat näringsliv, grundläggande servicetjänster,
              minskad byråkrati och så vidare. Den önskelistan kan bli mycket
              lång, Green. Blir det några pengar över till bredbandssatsning?
            </seg>
            <seg n="148c32ef">
              Ni är mycket vaga i löftena, och de står i skarp konstrast till
              den miljardsatsning som regeringen genomför. När vi tog över ansvaret
              för landet hade vartannat svenskt hushåll bredband. I dag har
              nio av tio hushåll i vårt land bredband, enligt EU-kommissionen.
            </seg>
            <seg n="4d6e803c">
              Hur mycket vill Socialdemokraterna satsa på utbyggt bredband
              i vårt land, Green?
            </seg>
            <seg n="a9edf20d">
              Det vore också intressant att få påståendet att mobiltelefonin
              är mycket sämre i dag än 2006 utvecklat.
            </seg>
          </u>
          <note type="speaker" n="1ec35065">
            Anf. 65 MONICA GREEN (S) replik:
          </note>
          <u who="monica_green_650948" xml:id="i-a34a4f0fd064406c-1" n="618c34a7">
            <seg n="86e9d2c6">
              Herr talman! Det stämmer att önskelistan är lång när det gäller
              landsbygdsprogrammet. Därför är det katastrofalt att den borgerliga
              regeringen har misslyckats så totalt och inte kammat hem EU-förhandlingen.
              Sverige förlorar nu det glesbygdsstöd vi tidigare hade, och det
              är mycket som ska täckas in där.
            </seg>
            <seg n="8011fb68">
              Vi socialdemokrater täcker upp där ni misslyckades. Det stämmer
              att vi bland annat tänker bygga bredband för dessa pengar. Vi
              ställer upp på er it-miljard och satsar dessutom på glesbygdsmiljarden.
            </seg>
            <seg n="da62cf50">
              Det är nog fler än jag som kan svara på frågan om mobiltelefontäckningen.
              Anders Åkesson kan fråga sina grannar. Han kan åka till Skåne,
              Småland, Blekinge, Västra Götaland, Värmland, Dalarna och inte
              minst stora delar av Norrland och träffa på missnöjda människor.
              Det är människor som är förtvivlade över att mobiltelefonin fungerar
              sämre i dag än tidigare.
            </seg>
            <seg n="abb675ca">
              En del hävdar att det beror på att mobiltelefonerna har blivit
              så mycket bättre; därför kan vi inte förvänta oss att det ska
              fungera. Jag tycker tvärtom. Tack vare att mobiltelefonerna är
              bättre borde vi ställa högre krav på att mobiltelefontäckningen
              och kapaciteten skulle vara bättre. Nu upplever folk det motsatta.
            </seg>
          </u>
          <note type="speaker" n="82fad5da">
            Anf. 66 ANDERS ÅKESSON (C) replik:
          </note>
          <u who="anders_akesson_882924" xml:id="i-9140d06351a59375-7" n="a1590b87">
            <seg n="486cf269">
              Herr talman! Men är det då inte bra, Green, att it-minister Hatt
              – som har varit med i debatten under en stor del av förmiddagen
              men var tvungen att gå och styra landet, vilket jag tror att Green
              inser – flera gånger tidigare och nyligen har samlat operatörerna
              för mobiltelefoni i vårt land, har läxat upp dem och fått dem
              att leverera det de lovar när de säljer mobiltelefoni och täckning?
              Har Socialdemokraterna och Green någon annan lösning än marknadsekonomi
              på hur man ska få en fristående operatör på mobiltelefonimarknaden
              att leva upp till de löften man ger?
            </seg>
            <seg n="a71aa3a9">
              Vi har konsumentlagstiftning i vårt land. Den duger utmärkt.
              Men har Green och Socialdemokraterna någon annan lösning än marknadsekonomi
              och sjyst lagstiftning på hur vi ska få mobiltelefonioperatörer
              att fullfölja de löften som ges då man ingår civilrättsliga avtal
              när man säljer och köper en tjänst?
            </seg>
            <seg n="af45c6d4">
              Det duger inte att säga att vi har sämre mobiltelefoni än för
              åtta år sedan. Det tror ingen på. Det stämmer att täckningen på
              vissa punkter fortfarande är usel. Den uppfattningen delar jag
              och jättemånga andra, men vi dömer inte ut mobiltelefonin generellt
              för det.
            </seg>
            <seg n="5a5f0c9f">
              Avslutningsvis, Green, svara på frågan: Hur mycket är Socialdemokraterna
              beredda att satsa på bredbandsutbyggnad i vårt land? Hur mycket
              mer än regeringen är ni beredda på att satsa eftersom era ambitioner
              är oändligt mycket högre? Dessutom ska riksdagens 16 miljömål,
              innovationsstöd, investeringsstöd, utvecklande av näringsliv,
              grundläggande servicetjänster och minskad byråkrati rymmas inom
              samma satsning.
            </seg>
          </u>
          <note type="speaker" n="70ddd6a1">
            Anf. 67 MONICA GREEN (S) replik:
          </note>
          <u who="monica_green_650948" xml:id="i-a34a4f0fd064406c-2" n="618c34a7">
            <seg n="f429568a">
              Herr talman! Först och främst: Nej, folk tror inte att mobiltäckningen
              har blivit sämre; de vet det. De upplever det överallt och märker
              att det inte fungerar. De är förtvivlade, upprörda och arga. Vi
              har varit upprörda och arga på it-ministern och har ställt ett
              antal interpellationer under två års tid för att visa it-ministern
              hur illa det har varit ställt. Hon har stått här och upprepade
              gånger sagt att kartorna stämmer och att täckningskartorna är
              fina och bra, tills hon i april i år vände och ställde sig på
              vår och folkets sida.
            </seg>
            <seg n="8fddc8bd">
              Nu ställer hon också krav på mobiloperatörerna. Det välkomnar
              jag, men det är lite sent vaknat av en it-minister när hon är
              den sista som börjar ställa krav på operatörerna. Hon är sist
              i landet. Vi andra har under flera års tid ställt krav på operatörerna.
              Åkesson kanske är nöjd med det, men det är i alla fall inte jag.
            </seg>
            <seg n="3d210bad">
              När det gäller pengarna satsar vi den miljard ni satsar och lägger
              dessutom till det som ni har misslyckats med i landsbygdsprogrammet.
            </seg>
          </u>
          <note type="speaker" n="73c866d4">
            Anf. 68 ANNIKA LILLEMETS (MP):
          </note>
          <u who="annika_lillemets_d743a3" xml:id="i-f90c250749f5e329-0" n="2c4803e4">
            <seg n="1b063d06">
              Herr talman! Precis som el- och vägnät behövs fungerande och
              robust bredband i hela Sverige. Vi behöver bredband, snabbt bredband,
              för att kunna studera på distans, kommunicera med släkt och vänner
              via Skype, se på tv via SVT play och lyssna på musik via Spotify.
              Företagare behöver bredband för att klara den dagliga verksamheten.
              It är kort och gott ett mycket viktigt transportslag för såväl
              enskilda som samhället i stort.
            </seg>
            <seg n="953aa3f9">
              Det är bra att antalet hushåll som har tillgång till snabbt bredband
              ökar. Däremot är det ett stort bekymmer att landsbygden sackar
              efter. Enligt Bredbandsforums rapport från i år, Bredband i hela
              landet – slutrapport från Byanätsgruppen , har drygt 50 procent
              i städerna tillgång till fiber och därmed en uppkoppling som ger
              100 megabit per sekund. Men motsvarande andel för landsbygden
              är endast ca 10 procent. Den nya generationens trådlösa nätverk,
              4G, har visserligen, som it-ministern sade när hon var här, redan
              i dag omfattande täckning i såväl tätorter som på landsbygden,
              men i dagsläget är det inte möjligt för dessa nät att leverera
              100 megabit per sekund. Det krävs alltså en fortsatt målmedveten
              utbyggnad av fibernät för att det ska vara möjligt att leva väl
              och arbeta i hela Sverige.
            </seg>
            <seg n="8e5cef22">
              Jag vill i dag tala om några åtgärder som vi i Miljöpartiet föreslår
              för att få fart på processen.
            </seg>
            <seg n="15163db8">
              En viktig pusselbit, en ryggrad i kommunikationssystemet, är
              de statliga näten som kan och bör användas för att nå ut till
              de delar av landet där det inte är kommersiellt lönsamt att bygga
              ut fiber.
            </seg>
            <seg n="92d08530">
              Nu säger it-ministern att regeringen nästa år ska tillsätta en
              utredning om samordning av statens bredbandsinfrastruktur till
              stöd för sin bredbandsstrategi. Men behovet är akut, och de statliga
              näten, inte minst Trafikverkets som häromåret höll på att säljas
              ut, har länge funnits på plats. De täcker stora delar av landet
              och kan genast komma till stor nytta. Det vore ansvarslöst, dålig
              hushållning och en politisk dumhet att inte fullt ut utnyttja
              dessa nät som är byggda och betalda med statliga anslag – det
              vill säga medborgarnas skattepengar. Man borde använda dem till
              största nytta för ägarna, medborgarna.
            </seg>
            <seg n="0a7b0f39">
              Det gäller att redan nu ge kloka direktiv till de bolag och myndigheter
              som har ansvar för näten, direktiv som stöder samordning, direktiv
              som ger möjlighet att vara en aktiv part och som bidrar till en
              väl fungerande marknad. Man ska inte göra som Trafikverkets regleringsbrev
              för 2013 gällande hantering av dess fibernät och tydligt kräva
              fokus på att uppfylla Trafikverkets eget behov av kapacitet. Allt
              annat, inklusive att stödja bredbandsstrategin, kommer i andra
              hand.
            </seg>
            <seg n="98286335">
              Detta är inte långsiktigt hållbart om man menar allvar med att
              till fullo ta vara på Trafikverkets fiberinfrastruktur, en av
              de största och mest heltäckande i landet och dessutom operatörsneutral,
              för att bygga ut bredband i landet. Med så snäva direktiv riskerar
              vi att verksamheten utarmas på sikt. Vi riskerar att en viktig
              resurs slarvas bort. Jag hoppas att de relevanta regleringsbreven
              för nästa år kommer att ge tydliga direktiv till de statliga aktörerna
              vad gäller samordning av fibernät och fokus på bred samhällsnytta.
            </seg>
            <seg n="3c661306">
              Det är synd att infrastrukturministern och framför allt it-ministern
              har gått. Det hade varit intressant att diskutera frågorna med
              dem och höra vad de tänker göra framöver. Jag vill ändå ta upp
              och nämna detta. Jag skickar med det och hoppas att ministrarna
              lyssnar i alla fall.
            </seg>
            <seg n="77222ea5">
              Det självklara, att använda det vi redan äger på ett förnuftigt
              sätt, räcker långt men inte ända fram. Det krävs även mer pengar
              för att bygga byanät som kan anslutas till de större stamnäten.
              Att ge fler tillgång till snabbt och robust bredband är en alldeles
              för viktig fråga för samhället och enskilda medborgare för att
              hanteras lättvindigt. Det är därför förvånande att regeringen
              hoppas på EU-bidrag i landsbygdsprogrammet för att finansiera
              utbyggnaden av fibernät på landsbygden. Det är pengar som ingen
              vet om de kommer att anslås. Det är högst osäkert. Dessutom är
              det ingen bra idé att pengar för bredbandsutbyggnad ligger i landsbygdsprogrammet
              och konkurrerar med andra viktiga satsningar, inte minst på miljöområdet.
            </seg>
            <seg n="81d50620">
              Bredbandsforum pekar i sin rapport, som jag nämnde tidigare,
              på flera problem med det nuvarande stödsystemet, däribland att
              det är kortsiktigt och fragmenterat. Det behövs större stabilitet
              och förutsägbarhet i finansieringen av bredbandsutbyggnaden. Den
              är helt enkelt för viktig för Sverige för att stå och falla med
              ett högst osäkert beslut i EU.
            </seg>
            <seg n="049a5702">
              Vi i Miljöpartiet vill inte chansa. Vi vill säkra en miniminivå
              och avsätter därför 200 miljoner kronor per år, under utgiftsområde
              19 Regional tillväxt, för utbyggnad av bredband på landsbygden.
              Med samma medfinansiering som nu skulle det innebära att ytterligare
              ca 67 000 hushåll kan få tillgång till fiberuppkoppling de kommande
              fem åren.
            </seg>
            <seg n="e9846c10">
              Miljöpartiet ser även ekonomiska möjligheter med att satsa på
              ett statligt bolag eller annan lämplig statligt ägd organisation
              som hanterar alla statliga fibernät. Ett sådant borde ha potential
              att skapa vinst som åtminstone delvis skulle kunna användas till
              att bygga ut bredband på landsbygden. Det skulle kunna ge ett
              välkommet och välbehövligt bidrag, eftersom behovet och efterfrågan
              vida överstiger de nu tillgängliga medlen, enligt en inventering
              av stödbehovet som gjordes i mars i år.
            </seg>
            <seg n="df2a07ab">
              Dessutom avsätter Miljöpartiet 10 miljoner kronor per år till
              bredbandskoordinatorer på länsstyrelserna. Dessa behövs för att
              förstärka hjälpen till byalag och kommuner som vill satsa på att
              bygga ut bredband, och för att säkerställa drift och underhåll
              i framtiden. Att söka EU-stöd är mycket komplicerat, och det är
              inte rimligt eller resurseffektivt att anta eller kräva att byalag
              och kommuner ska ha djup specialkompetens på området. Med ett
              förstärkt stöd på länsstyrelserna kan många få ut mycket av en
              i budgetsammanhang blygsam satsning.
            </seg>
            <seg n="e8a456d9">
              Herr talman! I vår motion om statens ansvar för bredbandsutbyggnad,
              som kommer att behandlas i it-betänkandet som det arbetas med
              i utskottet, kommer vi att gå in på ytterligare åtgärder vad gäller
              it-frågor. Jag återkommer till detta.
            </seg>
          </u>
          <note n="56e3448b">
            I detta anförande instämde Stina Bergström (MP).
          </note>
          <note type="speaker" n="1922d8f7">
            Anf. 69 SIV HOLMA (V):
          </note>
          <u who="siv_holma_f5027c" xml:id="i-51e6d007d842b80b-0" n="e5cf895d">
            <seg n="73814af7">
              Herr talman! För det första kommer jag att i mitt anförande ta
              upp en fråga som gäller trafiksäkerheten och åtgärder som syftar
              till att förbättra barns trafiksäkerhet. Den är hämtad från vad
              vi i trafikutskottets uppföljningsgrupp skriver om regeringens
              resultatredovisning för utgiftsområde 22 Kommunikationer.
            </seg>
            <seg n="b94f4973">
              För det andra kommer jag att tala om uppföljning av tillgängligheten
              i transportsystemet för personer med funktionsnedsättning. Rapporten
              går under namnet Hela resan hela året!
            </seg>
            <seg n="c15fa36c">
              För det tredje yrkar jag bifall till reservation 3 om anslaget
              för Gotlandstrafiken. Jag återkommer till hur Vänsterpartiet motiverar
              sitt ställningstagande i fråga om Gotlandstrafiken.
            </seg>
            <seg n="4d134dbf">
              Herr talman! Generellt sett är vi fokuserade på vad vi vill åstadkomma
              i framtiden. Det är ju inte helt fel, men vi ägnar nog alltför
              lite tid åt att undersöka vad tidigare beslut gav för resultat.
            </seg>
            <seg n="21df7c3f">
              Jag ska ta upp en viktig fråga som uppmärksammades i utskottets
              uppföljning av regeringens resultatredovisning. Uppföljningsgruppen
              ser positivt på att resultatredovisningen av trafiksäkerheten
              utvidgats och nu på ett tydligare sätt fördelas på respektive
              trafikslag. Däremot ställer sig gruppen frågande till att den
              tidigare prioriteringen av åtgärder som syftar till att förbättra
              barns trafiksäkerhet utelämnats i årets redovisning. Någon förklaring
              till att denna prioritering inte längre gäller lämnas inte i propositionen.
            </seg>
            <seg n="abd78fda">
              Detta tycker jag är oerhört märkligt, och jag förväntar mig att
              regeringen återkommer angående detta senast när man lägger fram
              nästa budget. Helst ser jag att regeringen uppmärksammar barnens
              trafiksäkerhet redan nu med att exempelvis presentera någon form
              av åtgärdsprogram, strategi eller något annat som kan förbättra
              arbetet med trafiksäkerheten för barnen.
            </seg>
            <seg n="65b6ada7">
              För tre och ett halvt år sedan hade statsrådet Catharina Elmsäter-Svärd
              och jag en interpellationsdebatt om trafiksäkerhet som en klassfråga
              för barn. Redan då verkade infrastrukturministern rätt nöjd med
              regeringens trafiksäkerhetsarbete. Man har tydligen blivit så
              nöjd att man slutat prioritera arbetet med trafiksäkerheten för
              barn. I interpellationsdebatten tog jag upp att sociologen Marie
              Hasselberg publicerat en avhandling där hon visar att klassbakgrund
              har betydelse för barns och ungas trafiksäkerhet. Hon visar att
              en persons klassbakgrund tydligt påverkar risken att skadas i
              trafiken såväl under uppväxten som under perioden som yngre vuxen.
              Det betyder att barn med arbetarbakgrund drabbas i större utsträckning
              än barn som kommer från så kallade villaområden.
            </seg>
            <seg n="f754161f">
              Herr talman! Det fanns på Trafikverkets hemsida information om
              FN:s konvention om barnets rättigheter. Regeringen skrev i sin
              proposition 2009/10:232 följande: Aktuell kunskap om barns levnadsvillkor
              ska ligga till grund för beslut och prioriteringar som rör barn.
              Det skrev regeringen för fyra år sedan, men i dagens budgetproposition
              har man utelämnat denna prioritering, dessutom utan någon som
              helst förklaring till varför. Jag kan bara uttrycka en tydlig
              uppmaning till regeringen: Skärpning, skärpning, skärpning!
            </seg>
            <seg n="dc817bc6">
              Herr talman! Den andra frågan som jag vill lyfta fram är den
              rapport som trafikutskottets uppföljningsgrupp färdigställt. Den
              är en uppföljning av tillgängligheten i transportsystemet för
              personer med funktionsnedsättning. Jag håller upp den nu så att
              alla kan se hur den ser ut. Den går under benämningen Hela resan
              hela året! Den finns, om jag inte minns fel, på riksdagens hemsida.
              Om man går in under Utskott kan man ta del av den. Jag är mycket
              stolt över den här rapporten, därför att den har varit väldigt
              efterlängtad.
            </seg>
            <seg n="426bdd3d">
              I uppföljningsgruppens bedömning vill jag särskilt lyfta fram
              följande: Det är viktigt att hela resan ska fungera hela året.
              Det är av vikt att frågan om kollektivtrafikens tillgänglighet
              hålls levande. Det finns tydliga mål och regler för tillgängligheten
              inom transportsystemet. Det är dock inte tillfredsställande att
              målen för när kollektivtrafiken ska vara tillgänglig flyttas framåt
              i tiden. Det behövs tydligare styrsignaler för att tillgänglighetsmålen
              ska kunna uppnås.
            </seg>
            <seg n="e98c2b67">
              Det behövs kompetens och resurser för att få tillgängligheten
              att bli bättre och nå alla med funktionsnedsättning. Det saknas
              också tydlighet när det gäller vem som har ansvar för att samordna
              att transportsystemet blir tillgängligt för alla. Kunskapen om
              resultaten av insatserna är begränsad. Det är viktigt att göra
              kontinuerliga uppföljningar. Tillsynen behöver stärkas och förtydligas.
            </seg>
            <seg n="f0a1c4d5">
              Herr talman! Utskottet har gjort ett gediget arbete och pekat
              på fel och brister. Nu förväntar jag mig att regeringen tar del
              av denna uppföljning och tar initiativ till att ge de funktionsnedsatta
              mer tillgänglighet i kollektivtrafiken, och jag förväntar mig
              att man gör det nu och inte någon gång i framtiden.
            </seg>
            <seg n="b231d3ca">
              Herr talman! Förutom att Vänsterpartiet höjer anslaget till Gotlandstrafiken
              med 100 miljoner har vi också en reservation som går ut på hur
              man redovisar Gotlandstrafiken. Reservation 3 handlar om att eftersom
              färjetrafiken till Gotland måste ses som vägen till Gotland –
              färjan ersätter de broar, vägar och vägfärjor som erbjuds invånarna
              i andra delar av landet – måste också färjetrafiken ses som en
              del av den nationella infrastrukturen. Kostnaden bör följaktligen
              flyttas från anslaget Trafikavtal till anslaget 1:1 Utveckling
              av statens transportinfrastruktur.
            </seg>
            <seg n="ba210366">
              Utskottsmajoriteten skriver att regeringen överväger att införa
              en ny metod för styrning av anslaget för trafikavtal. Regeringen
              menar att det behövs ett mer utvecklat angreppssätt för att komma
              fram till storleken på anslaget och hur det bör användas. Det
              här anslaget har varit på samma nivå i många år.
            </seg>
            <seg n="41d35031">
              Jag kan lätt konstatera att det finns problem med nuvarande redovisningsupplägg.
              Vänsterpartiet går längre, men regeringen tar pyttesmå steg som
              kanske motiveras av prestige. Vårt förslag till lösning passar
              speciellt mot bakgrund av förslaget i budgetpropositionen om att
              staten bör anskaffa fartyg som ställs till en eller flera transportörers
              förfogande för det fall att Trafikverket inte kan teckna ett avtal
              om Gotlandstrafiken inom ramen för den nu pågående upphandlingen.
            </seg>
            <seg n="84275486">
              Avslutningsvis, herr talman, vill jag säga tack, för det här
              är min sista budgetdebatt. Jag vill rikta ett särskilt tack till
              trafikutskottskansliets mycket kompetenta tjänstemän. Tack för
              den här tiden! Jag önskar er alla allt gott men först och främst
              en god jul, ett gott slut och ett gott nytt år!
            </seg>
          </u>
          <note n="048b97dc">
            I detta anförande instämde Bengt Berg (V).
          </note>
          <note type="speaker" n="f7e9a76b">
            Anf. 70 LARS TYSKLIND (FP) replik:
          </note>
          <u who="lars_tysklind_527bfb" xml:id="i-0401300154bb9f90-5" n="a428f074">
            <seg n="b11fee79">
              Herr talman! Jag vill egentligen bara göra ett förtydligande
              när vi nu diskuterar uppföljningsarbetet. Jag tycker att det är
              väldigt bra att vi kan göra detta rakt över partigränserna. Jag
              vill bara förtydliga att när det gäller de slutsatser vi har kommit
              fram till finns det ingen partipolitisk motsättning, utan det
              är en gemensam ståndpunkt.
            </seg>
            <seg n="378986eb">
              Jag anser inte att det heller står i motsatsställning till regeringen,
              utan det här är ett utvecklingsarbete som riksdag och regering
              gör tillsammans, bland annat för att få en resultatredovisning
              i budgetpropositionerna som vi kan ta till oss och ha som grund
              för våra beslut.
            </seg>
            <seg n="60b038fb">
              Det finns andra saker i denna resultatredovisning som är klart
              positiva. Inte minst på it-området har vi fått mycket märkbara
              förbättringar när det gäller att göra en redovisning mot riksdagens
              mål.
            </seg>
            <seg n="e1519dac">
              Det är klart att denna process är viktig liksom att vi upprätthåller
              den. Jag vill som sagt bara förtydliga att det inte finns någon
              partipolitisk motsättning i detta utan att det är något vi är
              skyldiga att göra. Jag tycker att det är bra att vi gör det.
            </seg>
            <seg n="2cc36950">
              Det är kanske på tiden att vi tittar på tillgängligheten för
              funktionshindrade. Det har funnits målsättningar för detta under
              ganska lång tid. Jag hoppas att uppföljningen är en del i att
              driva fram och synliggöra detta så att vi gemensamt kan jobba
              vidare med frågan.
            </seg>
          </u>
          <note type="speaker" n="5bd13952">
            Anf. 71 SIV HOLMA (V) replik:
          </note>
          <u who="siv_holma_f5027c" xml:id="i-51e6d007d842b80b-1" n="e5cf895d">
            <seg n="c07f4cc4">
              Fru talman! Jag instämmer i mycket av det Lars Tysklind tog upp
              i sitt replikskifte.
            </seg>
            <seg n="eafbd498">
              En av riksdagens viktiga uppgifter är att granska hur regeringen
              har verkställt riksdagens beslut. Ibland får man en känsla av
              att regeringen tror att den är det högsta beslutande organet,
              men det är faktiskt riksdagen. Det här är ett sätt att fullfölja
              det.
            </seg>
            <seg n="22f754bd">
              Jag tror att Lars Tysklind och jag har samma tanke om att det
              är viktigt att se vad som hänt med de beslut riksdagen fattat
              så att vi inte bara tänker på det roliga som kommer i framtiden.
              Vi måste också gå tillbaka och se om det blev som vi hade tänkt
              och var vi behöver lägga in kraft för att få till stånd en förändring
              så att besluten blir som riksdagen tänkte sig när den fattade
              dem.
            </seg>
            <seg n="74074db8">
              Jag delar också uppfattningen när det gäller funktionsnedsattas
              möjlighet att få tillgänglighet i transportsystemet. Det finns
              ett riksdagsbeslut om att samhället ska vara tillgängligt 2010.
              Nu är det 2013, och det är enormt stora brister inom kollektivtrafiken.
              Framför allt ser det olika ut runt om i landet. En del landsändar
              har lyckats med mycket. Ibland får jag en känsla av att det beror
              på att det finns eldsjälar som är väldigt kompetenta och duktiga
              och brinner för det de gör. Då blir det bra.
            </seg>
            <seg n="64022673">
              Att man får samordning och får ta del av olika erfarenheter och
              inte behöver göra om samma misstag överallt utan kan lära sig
              av andra tycker jag är en av de viktiga saker som kommer fram
              här.
            </seg>
            <seg n="f283a1e3">
              På riksnivå och inom regeringen behöver man hålla ihop detta
              och se till att det förbättras allteftersom.
            </seg>
          </u>
          <note type="speaker" n="c2f32843">
            Anf. 72 LARS TYSKLIND (FP) replik:
          </note>
          <u who="lars_tysklind_527bfb" xml:id="i-0401300154bb9f90-6" n="a428f074">
            <seg n="233e170b">
              Fru talman! Det budskap vi hade var att vi måste se detta som
              ett samspel mellan regering och riksdag över tid för att, precis
              som Siv Holma tar upp, skapa beslutsprocesser som hänger ihop.
            </seg>
            <seg n="22e143ee">
              När vi diskuterar framgångarna är det inte att vi har satsat
              4 miljarder som är det intressanta, utan det är resultat av de
              4 miljarderna som är intressant.
            </seg>
            <seg n="51edb147">
              Jag har inte så mycket mer att tillägga, men när jag ändå är
              här uppe kan jag passa på att önska er god jul och gott nytt år.
            </seg>
          </u>
          <note type="speaker" n="025a9852">
            Anf. 73 SIV HOLMA (V) replik:
          </note>
          <u who="siv_holma_f5027c" xml:id="i-51e6d007d842b80b-2" n="e5cf895d">
            <seg n="8c043c7a">
              Fru talman! Jag har inte så mycket att tillägga mer än att önska
              Lars Tysklind detsamma.
            </seg>
          </u>
          <note type="speaker" n="9a13cab2">
            Anf. 74 LOTTA FINSTORP (M):
          </note>
          <u who="lotta_finstorp_9c7765" xml:id="i-b819687eadc1be0c-0" n="5b74a1ab" next="i-8a98b44ddb4baf65-0"/>
          <note n="b4eb3438">
            Fru talman! Jag vill börja med att yrka bifall till förslaget
            i betänkandet Utgiftsområde 22 Kommunikationer och avslag på samtliga
            reservationer.
          </note>
          <u who="lotta_finstorp_9c7765" xml:id="i-8a98b44ddb4baf65-0" n="5b74a1ab" prev="i-b819687eadc1be0c-0">
            <seg n="3afac3f9">
              Jag kommer att fokusera mitt anförande på tillgänglig kollektivtrafik.
            </seg>
            <seg n="b849adba">
              Att fler börjar åka kollektivt är avgörande för att vi ska klara
              såväl klimatutmaningar som demografiska utmaningar. När vår befolkning
              ökar, våra städer blir större och resan till och från arbetet
              blir längre måste incitamenten för att fler ska välja bussen,
              tunnelbanan eller tåget framför bilen bli tydligare.
            </seg>
            <seg n="e90b66a8">
              Många avstår i dag från att åka kollektivt på grund av otrygghet.
              Inte sällan saknas ett helhetsperspektiv på kollektivt resande.
              Vissa hållplatser och perronger kan upplevas som trygga, medan
              sträckan dit kan vara obehaglig. På andra platser är det just
              på hållplatserna som otryggheten upplevs som störst.
            </seg>
            <seg n="eb5c8738">
              En grupp som i alltför stor utsträckning avstår från kollektivt
              resande är funktionsnedsatta. Många hinder kan uppstå på vägen
              med alltifrån hissar som inte fungerar till vägar och perronger
              som inte är handikappanpassade och som gör att färdtjänsten blir
              ett tryggare alternativ.
            </seg>
            <seg n="21563a9d">
              Det är därför både bra och viktigt att riksdagen har beslutat
              om ett övergripande mål för transportpolitiken för att säkerställa
              en samhällsekonomiskt effektiv och långsiktigt hållbar energiförsörjning
              för medborgarna och näringslivet i hela landet.
            </seg>
            <seg n="7503af3e">
              I budgetpropositionen för 2014 redovisar regeringen att det behövs
              fortsatt utveckling av transportsystemet för att öka tillgängligheten
              för medborgare. Men det kvarstår naturligtvis många utmaningar.
              Det måste vi vara ödmjuka inför. Det handlar om punktlighet, trafiksäkerhet
              och den förändrade värld vi lever i.
            </seg>
            <seg n="128792f5">
              Fru talman! I funktionsmålet för tillgänglighet står bland annat
              att transportsystemet ska utformas så att det är användbart för
              personer med funktionsnedsättning.
            </seg>
            <seg n="3a527bbd">
              Det är inte bara en demokratifråga att funktionsnedsatta ska
              ha samma möjligheter att använda kollektivtrafiken som andra,
              utan det är också en möjlighet att minska färdtjänstanvändandet
              i samhället.
            </seg>
            <seg n="acfd8cb1">
              Enligt Svenska Färdtjänstföreningen är det ungefär 97 procent
              av Sveriges befolkning som skulle kunna åka kollektivt om trafiken
              vore anpassad och tillgänglig. Bara 3 procent skulle behöva åka
              med specialtransporter.
            </seg>
            <seg n="e95a981b">
              Jag är väldigt glad över att regeringen den 5 december fattade
              beslut om att ge Trafikanalys i uppdrag att genomföra en förstudie
              om möjligheten att förändra regleringen för färdtjänst, riksfärdtjänst,
              skolresor och sjukresor.
            </seg>
            <seg n="1bac0f97">
              Översynen av den särskilda kollektivtrafiken är nödvändig av
              flera skäl. Lagstiftningen har tillkommit vid olika tidpunkter
              och stämmer inte helt överens med dagens samhälle och de behov
              som den nya kollektivtrafiklagen anger. Den ger de regionala kollektivtrafikmyndigheterna
              förutsättning att samordna persontrafiken och ta ett samlat ansvar.
            </seg>
            <seg n="99984900">
              Genom förändringar av regleringen bör tillgänglighet, valfrihet
              och samhällsekonomisk effektivitet uppnås.
            </seg>
            <seg n="0b7346f9">
              Angående tillgängligheten för personer med funktionsnedsättning
              bedömer regeringen att trenden är positiv. Det finns en tendens
              som visar att skillnaden i mobilitet mellan personer med funktionsnedsättning
              och övriga resenärer har minskat de senaste åren men också att
              skillnaderna i resande med allmän kollektivtrafik minskar.
            </seg>
            <seg n="499171ba">
              Trafikverket har fortsatt att åtgärda hållplatser och stationsområden
              för personer med särskilda behov. Andelen fordon i kollektivtrafiken
              med anpassningar för personer med funktionsnedsättningar har ökat
              de senaste åren. Det är en väldigt positiv utveckling som jag
              och alliansregeringen kommer att fortsätta att arbeta med.
            </seg>
            <seg n="690d0d6e">
              Fru talman! Det finns behov av åtgärder för att göra kollektivtrafiken
              mer tillgänglig för personer med funktionsnedsättningar. Riksdagens
              mål om en tillgänglig kollektivtrafik för personer med funktionsnedsättning
              till 2010 uppnåddes inte, men vi ser att tillgängligheten hela
              tiden förbättras.
            </seg>
            <seg n="86de5ad8">
              Funktionsnedsatta har olika hinder och behov som alla måste uppmärksammas
              när kollektivtrafiken ska göras tillgänglig för fler.
            </seg>
            <seg n="06df1e24">
              Stiftelsen Tryggare Sverige har gjort en grundlig analys avseende
              trygghet i kollektivtrafiken. Den visar att tryggheten är en central
              faktor för att man ska genomföra sin resa, något som inte bara
              gäller funktionsnedsatta utan i allra högsta grad alltifrån unga
              killar till äldre kvinnor. I vissa storstadsområden upplever nästan
              20 procent otrygghet i kollektivtrafiken i sådan omfattning att
              de avstår från att åka kollektivt.
            </seg>
            <seg n="e923e91b">
              De hinder som kan uppstå inför en resa kan till exempel vara
              krångliga biljettsystem och informationen när det gäller byten
              mellan olika transportslag. Det skapar också osäkerhet.
            </seg>
            <seg n="e8a8688d">
              För funktionsnedsatta är det betydligt fler komplikationer som
              kan uppstå i samband med en kollektivtrafikresa, vilket gör att
              många hellre väljer färdtjänst. Rullstolsliftar, utrop och hörslingor
              som inte fungerar gör att otryggheten blir stor för den enskilde
              resenären.
            </seg>
            <seg n="9ed4b71e">
              Den bristande informationen när oväntade saker inträffar är ett
              annat exempel på en barriär som måste övervinnas för att få fler
              att åka kollektivt. Därför är det av största vikt att till exempel
              kommuner, regioner, stationsägare, myndigheter och operatörer
              för en ständig dialog för att ytterligare öka antalet kollektivresenärer.
            </seg>
            <seg n="d191cbb2">
              Fru talman! Myndigheterna inom trafikområdet har i uppdrag av
              regeringen att se till att samtliga stationer och busshållplatser
              ska vara åtgärdade för tillgänglighet år 2021.
            </seg>
            <seg n="7a5dfed2">
              Det har genomförts insatser från statligt håll och av andra aktörer,
              vilket har medverkat till att tillgängligheten i transportsystemet
              har blivit bättre, och den förbättras ständigt. En sak som vi
              på nationell nivå måste ta fasta på gäller bytespunkter och definitionen
              av vad som är en tillgänglig bytespunkt. Här behövs en gemensam
              nationell definition som blir känd för alla resenärer.
            </seg>
            <seg n="0b414c3f">
              Hittills har fokus ofta legat på olika tekniska lösningar, som
              ramper och ledstråk. Men många resenärer vittnar om att tillgänglighet
              handlar om flera andra saker som är minst lika viktiga. Tillgång
              till information, personlig service och vikten av bemötande och
              kunskap hos personalen inom kollektivtrafiken och övriga transportområden
              är aspekter som lätt kan glömmas bort när man talar om tillgänglighet
              för resenären.
            </seg>
            <seg n="bd0b449d">
              Tryggheten är en av de viktigaste faktorerna för att få fler
              människor att vilja åka kollektivt. Vi måste därför se till alla
              de behov som uppstår under hela resan, för alla människor.
            </seg>
          </u>
          <note type="speaker" n="e2384631">
            Anf. 75 ROZA GÜCLÜ HEDIN (S):
          </note>
          <u who="roza_guclu_hedin_7ec1ab" xml:id="i-1b8a7228b44a0b7b-0" n="5cdb29d6">
            <seg n="724eac95">
              Fru talman! Många har i dag sagt att det här är deras sista budgetdebatt.
              Jag har inte varit med i trafikutskottet särskilt länge, och det
              här är faktiskt min första budgetdebatt.
            </seg>
            <seg n="b95d3acc">
              Jag vet inte om jag planerar att vara med i 16 år. Det finns
              mycket att göra ute i samhället. Vi får väl se hur det blir. Det
              får framtiden utvisa.
            </seg>
            <seg n="3fe506b6">
              Med risk för att upprepa det som många redan sagt är det alltså
              betänkandet TUl som debatteras i dag. En rad olika punkter och
              många viktiga frågor har tagits upp av mina kolleger. Jag vill
              dock uppehålla mig vid den del som jag tycker behöver lite extra
              uppmärksamhet, nämligen kollektivtrafiken, ett ord som inte alltid
              klingar så modernt och hippt. Det är en viktig del för Sverige
              och för dem som använder den.
            </seg>
            <seg n="650bdbdb">
              I början på året tillsattes en parlamentarisk grupp för att göra
              en uppföljning av det arbete som har gjorts och görs gällande
              tillgängligheten inom kollektivtrafiken för de med funktionsnedsättning.
              Rapporten Hela resan hela året! – En uppföljning av transportsystemets
              tillgänglighet för personer med funktionsnedsättning finns i tryckt
              form. Jag har letat efter den på riksdagens hemsida och också
              hittat den, men från tillgänglighetssynpunkt var det inte helt
              lätt. Det är ett medskick till dem som arbetar med hemsidan.
            </seg>
            <seg n="c1214c11">
              Lars Tysklind har berört frågan och Lotta Finstorp berörde den.
              Det var mycket bra. Hon inledde sitt anförande på ett väldigt
              beskrivande sätt. Men jag tycker som sagt att det behöver upprepas,
              för det finns ett återkommande konstaterande i rapporten, att
              intresseorganisationer lyfter fram prioriteringsfrågan som en
              viktig aspekt. Jag vill tala om det utifrån dess värde. Vi är
              bra på att tala om teknik och hårda frågor men glömmer ofta bort
              att tala om den mjuka delen, alltså de människor som vi testar
              våra idéer på, de som förväntas använda kollektivtrafiken för
              att få en normal och smidig livsföring.
            </seg>
            <seg n="33117ab0">
              Det är viktigt att lyfta fram att detta är en uppföljning och
              att resultatet och de problemformuleringar som beskrivs är något
              man är överens om utifrån iakttagelser och att arbetet med att
              hitta lösningar och tankar kring de problem och utmaningar som
              har lyfts fram i rapporten ännu inte har gjorts. I och med att
              rapporten finns är jag hoppfull om att vi i framtiden ska kunna
              arbeta med dessa frågor på ett bättre sätt. Syftet med uppföljningen
              var just att öka kunskapen och samla den på ett och samma ställe.
              Det är nu lättare att kunna identifiera problemen och söka svar
              i regeringens återkommande resultatredovisningar till riksdagen.
            </seg>
            <seg n="2988bd95">
              Det är ändå viktigt att lyfta fram vissa delar för att visa att
              vi tar dessa signaler på allvar. Det är min önskan att man från
              regeringens sida tar till sig resultatet. Det är en otroligt välgjord
              uppföljning där olika aktörer, såsom intresseorganisationer för
              olika funktionsnedsättningar, Trafikverket, Jernhusen och andra
              instanser som är viktiga för transportsystemet och samhällsutvecklingen,
              har bidragit med sin kunskap och ärlighet i frågorna.
            </seg>
            <seg n="ccf6bb9c">
              Om jag vill resa till Helsingfors från min hemort Falun i Dalarna
              kan jag med en enkel knapptryckning på min smartphone få fram
              en exakt beskrivning av var närmaste busshållsplats finns, var
              bussen stannar, hur långt jag måste gå till fots för att ta mig
              till centralstationen, tågnummer, vagnsnummer, plats och tidpunkt
              för min ankomst. Det är självklarheter för mig och många andra.
            </seg>
            <seg n="66932ee9">
              Dessa självklarheter, fru talman, bygger på en förkunskap om
              till exempel väderförhållandena just den dagen samt annan information
              som är relativt lättillgänglig. Jag kan höra, jag kan se och jag
              kan läsa den information jag behöver, jag kan välja det transportslag
              jag vill och finner bekvämt och jag bestämmer själv när och var
              jag vill påbörja min resa. Jag kan fritt röra mig i staden och
              ta mig fram trots olika nivåer mellan markplan, trappor och så
              vidare.
            </seg>
            <seg n="d801ab99">
              Fru talman! Det som för mig är självklart är inte självklart
              för en del av befolkningen. Stor eller liten del av befolkningen
              spelar ingen roll. Det som är väsentligt är att den frihet som
              vi alla ser som nödvändig för vårt liv och vår utveckling är inte
              en rättighet för alla. Det finns mängder med exempel på historier
              från människor med olika funktionsnedsättningar. De vittnar om
              krångel, dålig information, ovilja och ibland illvilja.
            </seg>
            <seg n="e07b5e51">
              För mig som medmänniska som ständigt tar saker för givet och
              som har tillgång till hela samhället bör det vara naturligt att
              reagera när jag ser att något är fel, när jag ser hur andra kränks
              och förminskas på grund av deras funktionsnedsättning. När kommuner,
              regioner och stadsdelar skiljer sig åt i arbetet med att tillänglighetsanpassa,
              när olika aktörer lägger ansvaret på varandra och resultatet blir
              negativt för den berörde är det dags att fundera på om vi vill
              att det ska finnas en genomgående tanke bakom samhällsplaneringen
              och hur den ska se ut.
            </seg>
            <seg n="d072bd66">
              Naturligtvis ska de ansvariga aktörerna få möjlighet att bestämma
              vad de vill satsa på och på vilket sätt, men det är viktigt att
              samhället håller ihop. Det fordrar att det finns en klar idé om
              hur det bör vara. Vi bör ha gemensamma mål och strategier för
              att nå dessa mål. Om det krävs ska resurserna riktas om, och det
              ska bli mer tydligt.
            </seg>
            <seg n="726e5a42">
              Låt oss redan i dag vara tydliga med att säga till dem som arbetar
              med dessa frågor att deras arbete är viktigt och att det gör skillnad
              inte bara för den som har en funktionsnedsättning utan för alla.
              De satsningar som görs ökar komforten och standarden för alla.
              En mer anpassad och tillgänglig offentlig miljö gör inte skillnad
              på om människor är unga, gamla eller funktionsnedsatta. Tillgänglighet
              är centralt. Det är ett begrepp som inte är entydigt. För mig
              handlar det om att inte begränsa människors möjligheter att ta
              sig till jobbet, att resa och att uppleva. Det handlar, fru talman,
              om att vara fri.
            </seg>
            <seg n="cc10c94b">
              Jag vill avsluta med att säga att ett samhälle för alla, ett
              inkluderande samhälle som värnar om människors rättigheter och
              jämlikhet, är något som vi bör sträva efter, och jag ser fram
              emot att följa det arbete och de idéer som kan tänkas realiseras
              utifrån denna rapport och uppföljning.
            </seg>
            <seg n="17830f08">
              Eftersom jag inledningsvis missade att yrka bifall till reservation
              1 gör jag det nu i stället.
            </seg>
          </u>
          <note n="62dc49e8">
            I detta anförande instämde Monica Green (S).
          </note>
          <note type="speaker" n="699e2e46">
            Anf. 76 EDWARD RIEDL (M):
          </note>
          <u who="edward_riedl_032876" xml:id="i-107c0f23481ba93d-0" n="df0b5156">
            <seg n="aa6c89ce">
              Fru talman! Jag noterade under de anföranden som hölls av Socialdemokraterna,
              Miljöpartiet och Vänsterpartiet att det inte nämndes någonting
              om flyget. Jag är därför glad att infrastrukturminister Catharina
              Elmsäter-Svärd talade en hel del om flygets betydelse. Det har
              även en del av mina alliansvänner i övrigt gjort.
            </seg>
            <seg n="9c42ff3f">
              Det görs tiotals miljoner flygresor varje år i Sverige. Över
              80 000 människor arbetar dagligen inom flyget. Flyget är livsnödvändigt
              för att hålla ihop alla delar av Sverige. Mot den bakgrunden är
              det lite svårt att förstå det ointresse som man nästan får för
              sig att den rödgröna oppositionen har för flyget, men det kanske
              inte handlar om enbart ointresse. Det beror kanske på att man
              egentligen inte gillar flyget. Vi har Miljöpartiet och Vänsterpartiet
              som vill införa flygskatter. Miljöpartiet vill inte ha något flyg
              söder om Sundsvall. Det kanske inte är ointresse. De rödgröna
              partierna kanske helt enkelt inte tycker om flyget.
            </seg>
            <seg n="b8b22b93">
              Jag kommer däremot i det här inlägget endast att prata om flyget.
              Mina parti- och alliansvänner har på ett bra sätt beskrivit de
              andra delarna och de historiskt stora satsningar på infrastrukturen
              som alliansregeringen gör.
            </seg>
            <seg n="11f5c202">
              Flyget får inte bara vara en del av miljödiskussionen. Det händer
              ofta att flyget endast nämns som ett miljöproblem eller en förklaring
              till varför det ska satsas mer på tåg och järnväg. Vi måste bli
              politiskt bättre på att berätta om alla de goda värden som flyget
              står för. Flyget binder som sagt ihop alla delar av Sverige. Det
              binder också ihop Sverige med andra delar av världen. Men givetvis
              ska flyget ta sin del i miljö- och klimatarbetet.
            </seg>
            <seg n="0b129db1">
              Sedan 1960-talet och fram till i dag har de kommersiella flygen
              blivit 70 procent mer bränsleeffektiva och har därmed minskat
              belastningen på miljön. Arbetet med att ta fram nya och bättre
              flygplansmotorer fortsätter, samtidigt som nya bränslen utvecklas.
              Flyget jobbar med gröna inflygningar, rakare flygvägar och mycket
              annat som leder till att utsläppen per personkilometer kan fortsätta
              att minskas. Dessutom är den statliga flygplatskoncernen Swedavia
              världsledande inom arbetet med att utveckla klimatsmarta flygplatser.
            </seg>
            <seg n="b8b657e8">
              Vi som tror på flygets roll även inför framtiden måste bli bättre
              på att möta den ensidiga svartmålningen av flyget som miljöbov.
              Den stämmer inte. Det behövs flyg för att hela Sverige ska kunna
              leva och utvecklas. Vi måste stå upp för flygets betydelse. Flyget
              är en nödvändig del av både dagens och morgondagens transporter.
              Flyget möjliggör både arbetsresor och nöjesresor. Passagerare
              som anländer till Sverige spenderar årligen 60 miljarder kronor
              här. Som sagt har 80 000 människor sitt arbete inom flyget.
            </seg>
            <seg n="9715a288">
              Sverige är ett avlångt och vidsträckt land i Europas utkant och
              ett av världens mest exportberoende länder. Det är handel med
              andra länder som har gjort och fortfarande gör Sverige till ett
              av de rikaste länderna i världen. Det innebär att vi är starkt
              beroende av att kunna röra oss snabbt över långa avstånd både
              inom och utom landet. Flyget är det enda realistiska alternativet
              för den typen av persontransporter.
            </seg>
            <seg n="cd04b63a">
              Det statliga Swedavia driver tio flygplatser, som står för många
              av flygresorna inom landet och till andra länder. Där ingår stora
              flygplatser som Arlanda, Bromma, Umeå, Luleå, Göteborg–Landvetter
              och Malmö. Därutöver kommer 37 regionala flygplatser på orter
              som Lycksele, Gällivare, Skavsta, Växjö och Halmstad, bara för
              att nämna några. Dessa regionala flygplatser är avgörande för
              att på ett bra sätt binda ihop hela Sverige. Dessutom har dessa
              37 regionala flygplatser i dag direktflyg till 107 utrikesdestinationer.
              Det gör att skelleftebor kan flyga direkt till Barcelona och att
              spanska blir ett allt vanligare språk på gatorna i Skellefteå.
              Spanjorerna flyger nämligen också till Sverige. Världen kommer
              närmare Sverige, och Sverige kommer närmare världen.
            </seg>
            <seg n="4b5c379f">
              Det är tyvärr inte möjligt att flyga på helt kommersiella grunder
              till alla delar av vårt land. Trots det finns det ett stort behov
              hos människor från dessa orter och regioner av att kunna transportera
              sig snabbt. Det möjliggör regeringen genom att man ger ekonomiskt
              stöd till flygplatser och flygtrafik för att det ska vara möjligt
              att resa i hela landet. Men även kommunerna och regionerna bekostar
              med skattepengar en del av den regionala flygplatsinfrastrukturen,
              precis som de stöder annan kollektivtrafik.
            </seg>
            <seg n="b2cf09db">
              Flygplatsinfrastrukturen i Sverige hänger ihop och är till stora
              delar inbördes beroende. Jag som kommer från Norrland brukar ofta
              säga att Arlanda aldrig får bli en Helsingforssfråga. Det är en
              mycket större fråga än så. Arlanda råkar ligga nära Helsingfors
              geografiskt, men det är hela Sveriges flygplats. Det är ofta dit
              vi flyger för att byta till ett annat flyg som sedan ska ta oss
              till vår slutdestination.
            </seg>
            <seg n="bfb1c793">
              Mot den bakgrunden är det helt orimligt att tänka sig scenarier
              där Arlanda av olika skäl beläggs med restriktioner, så att flygtrafiken
              inte kan fortsätta att öka. Det drabbar inte bara Helsingforssregionens
              utan hela Sveriges möjligheter att resa och transportera sig.
            </seg>
            <seg n="9b606443">
              Fru talman! Jag är glad att jag är en del av en allians som ser
              behovet av flyget, satsar på flyget och vill att hela Sverige
              ska leva och utvecklas. Man kan sammanfatta det med att vi helt
              enkelt gillar flyget och dess möjligheter.
            </seg>
            <seg n="ee2a9512">
              Men i oppositionen finns som sagt de som inte tycker att flyget
              är särskilt bra. Man gillar inte flyget och tycker inte om de
              värden som flyget står för.
            </seg>
            <seg n="9a9e459e">
              Flyget är en del av vårt transportsystem och är beroende av de
              andra delarna, som väg, järnväg och sjöfart, precis som de är
              beroende av flyget. De kompletterar varandra och möjliggör tillsammans
              hela resan för människor och gods. Det är bara i oppositionens
              världsbild som olika transportslag och trafikslag står mot varandra.
              I vanliga människors liv och för vanliga företag kompletterar
              de varandra. Det handlar om bil, buss, tåg och flyg. Alla dessa
              olika transportslag gör att vi kommer dit vi ska.
            </seg>
            <seg n="e4556249">
              Fru talman! Med detta korta inlägg yrkar jag bifall till förslaget
              i betänkandet.
            </seg>
          </u>
          <note n="c58f8a2e">
            Överläggningen var härmed avslutad.
          </note>
          <note n="5111899f">
            8 § Elektroniska vägtullssystem
          </note>
          <note n="c2922959">
            Förste vice talmannen konstaterade att ingen talare var anmäld.
          </note>
          <note n="e2586c69">
            9 § Arbetsmarknad och arbetsliv
          </note>
          <note type="speaker" n="9031b9dc">
            Anf. 77 YLVA JOHANSSON (S):
          </note>
          <u who="ylva_johansson_e8ae63" xml:id="i-265e2d1f904f77fd-0" n="714c0a3f">
            <seg n="e3af48c0">
              Fru talman! I juni i år stod jag på två studentmottagningar och
              väntade på två av mina barn som tog studenten. Där fanns många
              andra förväntansfulla föräldrar, anhöriga och vänner med plakat
              och blommor.
            </seg>
            <seg n="edd78a53">
              Det var ungefär 100 000 ungdomar som gick ut gymnasieskolan i
              somras. Väldigt många av dem sökte till en högre utbildning. Det
              har aldrig varit så många som sökt till en högre utbildning som
              det var vid årets höstantagning. Det har heller aldrig, fru talman,
              varit så många som fått nej. Det beror på att regeringen skär
              ned på högskoleutbildningen i dessa tider, när vi har så många
              ungdomar som inget hellre vill än att studera vidare.
            </seg>
            <seg n="82fcd975">
              De som inte studerar har sökt jobb. Många har naturligtvis fått
              arbete, men inte alla. Svårast är det för dem som inte tagit studenten,
              som inte klarat gymnasiet av olika orsaker, men som nu ska ta
              sig in på arbetsmarknaden.
            </seg>
            <seg n="1de220c4">
              Många ungdomar tar sig fram med en timme här och en timme där.
              Man blir inringd eller inmessad för att jobba en dag. Sedan väntar
              man på ett nytt sms för att kanske bli inmessad ytterligare någon
              dag. Man får anställningskontrakt i handen för en dag i taget.
              Eller så får man kanske anställning i kommunen på något annat
              ställe och väntar på samma sätt varje morgon på ett sms. Det bokar
              upp hela tillvaron, men ger inte en hel månadslön.
            </seg>
            <seg n="430a149f">
              Andra ungdomar kommer inte in på arbetsmarknaden alls. Föräldrarna
              kämpar med att få ungdomarna att hålla en normal dygnsrytm, komma
              upp på morgnarna, tycka att det är lönt att fortsätta att söka
              arbete eller utbildning och hålla uppe självförtroendet och tilltron
              till den egna förmågan att skapa möjligheter inför framtiden.
            </seg>
            <seg n="406a97b4">
              Bland dem som kommit ut på arbetsmarknaden är det många som tror
              att man måste acceptera helt orimliga villkor, till exempel att
              arbeta gratis innan man alls kan få ett avlönat arbete. Att man
              blir tafsad på är kanske också någonting man får stå ut med, eftersom
              man inte vågar protestera när man inte har en fast anställning.
            </seg>
            <seg n="db71d24e">
              Fru talman! Vi har en hel ungdomsgeneration som inget hellre
              vill än att kliva ut i vuxenlivet. Men alltför många av dem hindras
              och hejdas i steget ut i ett riktigt vuxenliv, där man får ta
              ansvar för sig själv, försörja sig genom eget arbete och känna
              kraven men också tillfredsställelsen i att ha ett arbete där det
              förväntas saker av en och där man kan leverera.
            </seg>
            <seg n="d46cc8a2">
              Det handlar om möjligheten att flytta hemifrån, bilda familj
              och fatta egna beslut om den egna framtiden.
            </seg>
            <seg n="57d216e3">
              Regeringen har satsat många miljarder, som man har hoppats ska
              lösa ungdomsarbetslösheten. Det är som om miljarderna har sipprat
              genom fingrarna på regeringen. Förhoppningarna kvarstår, men resultaten
              uteblir. Långtidsarbetslösheten bland ungdomar har tredubblats
              under regeringens tid. Det är oerhört allvarligt att så många
              ungdomar – 30 000–35 000 – i dag är långtidsarbetslösa med all
              den risk det innebär för tappade sugar och brist på framtidstro.
            </seg>
            <seg n="fb281169">
              Problemen på arbetsmarknaden gäller inte bara individerna, utan
              de gäller också i ett större perspektiv där allt fler bedömare
              nu ser att svensk arbetsmarknad fungerar allt sämre. Trots att
              vi har ganska höga vakanstal, det vill säga ganska många lediga
              jobb på arbetsmarknaden, är arbetslösheten mycket hög. Den är
              högre än vad den har varit i tidigare situationer med samma vakansgrad
              och lika många lediga jobb.
            </seg>
            <seg n="681c5154">
              Detta beror på att matchningen på arbetsmarknaden fungerar allt
              sämre. Nu hoppas vi alla att arbetsmarknaden håller på att vända
              uppåt. Det finns några svaga tecken på det. Låt oss hoppas att
              de håller i sig. Men risken är oerhört stor att detta trots allt
              inte kommer att leda till att arbetslösheten minskar i någon väsentlig
              grad eftersom matchningen fungerar så pass dåligt på arbetsmarknaden.
              Svenskt Näringsliv uppger att var femte rekrytering misslyckas.
              Det är klart att detta hämmar utvecklingen på arbetsmarknaden,
              och det hämmar tillväxten av nya jobb. Det innebär att många arbetsgivare
              och många företag tvingas tacka nej till order eller tvingas ge
              sina kunder alltför dåliga villkor därför att de inte inom rimlig
              tid och med rimlig ansträngning kan få tag i rätt personal, som
              kan göra jobbet.
            </seg>
            <seg n="b7e01ebe">
              Fru talman! Det krävs därför en rejäl omläggning av både arbetsmarknadspolitiken
              och utbildningspolitiken. Det krävs investeringar för nya jobb,
              men det krävs också en bättre fungerande arbetsmarknad. Det socialdemokratiska
              receptet för en bättre fungerande arbetsmarknad innehåller tre
              prioriteringar. Den första är utbildning, den andra är utbildning
              och den tredje är utbildning.
            </seg>
            <seg n="4fa65899">
              För det första handlar det om att vi måste få en bättre fungerande
              skola med bättre resultat. Svensk skola är i fritt fall. Skolresultaten
              har försämrats på ett katastrofalt sätt. Detta kommer vi inom
              kort att ha en särskild debatt här i kammaren om, så jag ska inte
              fördjupa mig i detta och vad vi socialdemokrater vill göra för
              att vända det. Jag vill bara betona att detta är oerhört viktigt.
              Det finns ingen arbetsmarknadspolitik i världen som klarar av
              att kompensera för att vi har en skola som presterar allt sämre
              och lämnar en allt större andel av ungdomarna i sticket.
            </seg>
            <seg n="a52ab645">
              Den andra utbildningsprioriteringen handlar om rörligheten –
              möjligheten att växa och förändras i takt med att arbetsmarknaden
              och jobben förändras. Vi behöver jobba allt längre. Vi vill jobba
              allt längre – om vi bara kan, om vi får ha hälsan och om vi får
              en möjlighet att hänga med i utvecklingen. Därför krävs stora
              investeringar i det som gör att människor har en möjlighet att
              vara flexibla på arbetsmarknaden. Arbetsmarknadsutbildning, kompetensutveckling,
              utvecklingsvikariat och vuxenutbildning – allt detta är sådant
              som gör att man kan röra sig inom sitt jobb och från ett jobb
              till ett annat.
            </seg>
            <seg n="1f346842">
              Den tredje prioriteringen handlar om stora investeringar i högre
              utbildning och forskning. Vi behöver konkurrera med kompetens
              och inte med låga löner. Om Sverige ska klara sig i den globala
              konkurrensen är det ganska högt upp i förädlingskedjan med högproduktiva
              och kunskapsintensiva jobb. Då krävs det också ett nära samarbete
              mellan staten, den högre utbildningen och forskningen.
            </seg>
            <seg n="1c5f463c">
              Fru talman! Det krävs också anständiga och rimliga villkor för
              alla dem som har ett jobb. Vi hade för två veckor sedan en särskild
              debatt här i kammaren om arbetsmiljön och den utveckling som just
              nu går åt fel håll, där arbetsolyckorna för tredje året i rad
              ökar. Jag menar att det är en konsekvens av regeringens nedprioritering
              av arbetsmiljöarbetet, nedskärningar inom Arbetsmiljöverket och
              nedläggning av forskningen inom Arbetslivsinstitutet.
            </seg>
            <seg n="50057ef2">
              Det finns också andra problem på arbetsmarknaden. Jag skulle
              säga att nästan alla som jobbar i dag vittnar om en ökad stress
              och press. Det är få människor som inte tycker att det är stressigt
              på jobbet. Barngrupperna blir större, eleverna med särskilda behov
              blir fler, bemanningen på äldreboenden blir mindre, man tar inte
              in vikarier när det behövs, bandet går fortare, deadlines kommer
              snabbare och den projektgrupp man jobbar i innehåller inte tillräckligt
              många personer för att man ska klara jobbet inom rimlig tid.
            </seg>
            <seg n="dc691cb3">
              Villkoren på jobbet är viktiga för att vi ska orka och hålla
              i ett helt arbetsliv, men också för att vi ska kunna delta i och
              utvecklas i takt med vårt arbete. Vi behöver förändras och utvecklas.
              Förändringstrycket på svensk arbetsmarknad är stort. Förändringstakten
              är hög. På vår arbetsmarknad är det ungefär en halv miljon människor
              som får ett nytt jobb varje år. Ungefär en halv miljon människor
              varje år – en ny person på en ny plats eller på ett nytt jobb.
              Det är ett oerhört starkt förändringstryck och en snabb förändringstakt
              på arbetsmarknaden. Jag tror att förändringstakten är av godo.
              Jag tycker att vi ska bejaka den. Men det ställer också mycket
              högre krav på både arbetsmarknadspolitiken och utbildningspolitiken
              än vad som har ställts tidigare. Det bekymmersamma är att regeringen
              inte möter detta.
            </seg>
            <seg n="9f3412b0">
              En av de viktiga delarna för att ha en stark förändringsmöjlighet
              på arbetsmarknaden är utbildning, som jag redan har tagit upp.
              Det andra är att ha tillräcklig trygghet i förändring. Anständiga
              socialförsäkringar kallas av regeringspartierna föraktfullt för
              bidrag.
            </seg>
            <seg n="cb36b1a4">
              Men, fru talman, jag är stolt över att företräda en politik där
              rätt och plikt går hand i hand. Vi är tydliga med kraven på de
              arbetslösa att vara aktiva och göra egna ansträngningar för att
              skaffa sig ett arbete. Men vi är också tydliga med varje arbetslös
              människas rätt till en anständig ersättning och till aktiva insatser
              från Arbetsförmedlingen och en aktiv arbetsmarknadspolitik.
            </seg>
            <seg n="86ab43a7">
              I vårt budgetförslag föreslår vi rejäla höjningar av taket i
              arbetslöshetsförsäkringen. Den som blir arbetslös ska inte behöva
              bli fattig också. Den som söker jobb ska kunna koncentrera sig
              på att söka ett arbete och inte behöva vara rädd för sin försörjning.
              Det bidrar till en mer flexibel arbetsmarknad.
            </seg>
            <seg n="a9c317f4">
              Fru talman! Regeringen har misslyckats med jobben. Arbetslösheten,
              och framför allt långtidsarbetslösheten, är mycket högre än när
              regeringen tillträdde. Regeringen har också misslyckats med att
              presentera nya förslag för att komma till rätta med problemen.
              Man får intrycket av att det är tomt på idéer. När vi lyssnar
              till regeringens företrädare brukar vi få höra att man ska fortsätta
              ännu djupare ned i de hjulspår där man redan har kört fast.
            </seg>
            <seg n="9865c5e8">
              Ett område där regeringen inte heller har lyckats prestera några
              förslag gäller funktionshindrade på arbetsmarknaden. Vi har en
              utveckling där sysselsättningsgraden bland de funktionshindrade
              personerna minskar. Vi har en utveckling där unga människor med
              funktionsnedsättning står för en katastrofal ökning av förtidspensioneringar.
              Ingen av oss tror att detta är ett problem som är enkelt att lösa.
            </seg>
            <seg n="010c92ec">
              Regeringen har tillsatt en utredning som heter Funka och som
              har gjort ett gediget arbete. Jag delar inte synen i alla förslag,
              men jag menar att utredningen i huvudsak har tagit itu med problemen
              och lagt fram konstruktiva förslag. Det är nu ungefär två år sedan
              de första förslagen presenterades. Ännu finns inga förslag från
              regeringen.
            </seg>
            <seg n="f1de9a44">
              Fru talman! Jag är glad att vi har ett enigt utskott som nu står
              bakom ett tillkännagivande som jag hoppas att riksdagen ska ställa
              sig bakom om att regeringen skyndsamt ska komma med förslag som
              kan underlätta situationen på arbetsmarknaden för personer med
              funktionsnedsättning.
            </seg>
            <seg n="d5039445">
              Fru talman! Vi socialdemokrater står naturligtvis bakom vårt
              budgetalternativ. Vi satsar ungefär 10 miljarder kronor mer än
              regeringen på en aktiv arbetsmarknadspolitik, på ett ungdomslöfte
              för att ge alla ungdomar arbete och utbildning och på en anständig
              arbetslöshetsförsäkring.
            </seg>
            <seg n="14c8caba">
              Jag yrkar bifall till reservationerna 3 och 6, och jag vill redan
              nu önska mina meddebattörer och motdebattörer en god jul.
            </seg>
          </u>
          <note type="speaker" n="288f0fef">
            Anf. 78 MEHMET KAPLAN (MP):
          </note>
          <u who="mehmet_kaplan_6f7a65" xml:id="i-4a49a0404a9ac389-0" n="d7c01bc5">
            <seg n="3b3dbcdf">
              Fru talman! Tack så mycket, Ylva Johansson, för redogörelsen
              för vilken politik Socialdemokraterna avser att föra på området!
            </seg>
            <seg n="6d6d3729">
              Jag vill hålla med om det som sades på slutet angående Funkautredningen.
              Vi emotser ett snart svar från regeringen. Detta är ju ett utmärkt
              tillfälle eftersom arbetsmarknadsministern deltar i debatten.
            </seg>
            <seg n="454964a3">
              Det är en debatt som bland annat handlar om dagens situation
              när det gäller ungas möjlighet att komma in på en arbetsmarknad
              som ter sig allt svårare för dem. I olika typer av undersökningar
              visar det sig att vi har ett väldigt stort problem när det gäller
              just ungdomsarbetslöshet i Sverige.
            </seg>
            <seg n="c3e59d79">
              Jag skulle vilja lyfta upp ett antal frågor, fru talman. En handlar
              om hur vi ser på situationen när det gäller unga. Då handlar det
              inte framför allt om siffror. Vi skulle absolut kunna göra en
              sifferexercis här och komma fram till att särskilt unga har en
              svår situation på svensk arbetsmarknad. Men vi skulle också kunna
              titta på vad som gäller för unga som vill göra något åt sin situation.
            </seg>
            <seg n="098b856e">
              Miljöpartiet har en reservation, nr 7, som handlar om företagande
              och om hur ungdomar ska få möjlighet att skapa en ingång till
              arbetsmarknaden.
            </seg>
            <seg n="684c8b53">
              Det handlar om nyföretagande. Miljöpartiet anser att den åldergräns
              som i dag finns och som gäller för arbetslösa ungdomar ska tas
              bort. Det finns i dag en 25-årsgräns – man måste ha fyllt 25 år
              för att få möjlighet att få starta-eget-bidrag.
            </seg>
            <seg n="76c5384c">
              Det finns ett antal väldigt märkliga undantag från den här regeln.
              De verkar alla tyda på att man måste ha varit arbetslös lite längre
              och stå lite längre bort från arbetsmarknaden.
            </seg>
            <seg n="34fe277e">
              Miljöpartiet kan inte se något skäl till att de här begränsningarna
              finns. Varför måste man vara arbetslös i tre månader, som för
              en ung människa kan vara oceaner av tid? Varför måste det finnas
              en funktionsnedsättning hos den unga personen för att den ska
              få del av det här stödet? Det är ju inte menat att säga: Du står
              så långt från arbetsmarknaden att du nu kan starta eget företag.
              Stödet handlar faktiskt om tron på unga människor – tron på att
              de skulle ha någonting att tillföra utöver det som har stipulerats
              i de texter som finns i betänkandet.
            </seg>
            <seg n="d7c74e5e">
              När vi lyfter upp den här frågan får vi ofta en motfråga. Det
              handlar då om att vi måste skilja på dem som behöver stöd och
              dem som inte behöver stöd – som om det skulle vara så att de unga
              som inte behöver stöd ändå skulle söka bidraget för att de kan.
              Det är inte vår uppfattning, fru talman, utan vår uppfattning
              är att de som klarar av att stå på egna ben och kommer att kunna
              göra det direkt efter att de har startat företaget, de kommer
              att göra det ändå.
            </seg>
            <seg n="0bf65547">
              Det är nämligen inte jätteenkelt för en ung människa att ta sig
              in i systemet och utsätta sig för den granskning som många kanske
              anser det vara, utan man kommer att uppleva att det här är ett
              problem som inte är värt besväret.
            </seg>
            <seg n="abe43ef8">
              För dem som skulle behöva den här extra insatsen menar vi att
              den 25-årsregel som finns är ett onödigt hinder. Vi skulle vilja
              att det togs bort helt och hållet. Det måste väl ändå vara de
              positiva signalerna till unga som vill in på arbetsmarknaden eller
              in i eget företagande som är det viktiga och inte våra regler
              om att man måste ha varit arbetslös tillräckligt länge.
            </seg>
            <seg n="ea099f5f">
              Fru talman! Tillräckligt länge är ett problem också när det gäller
              vår granskning av Arbetsförmedlingen. Riksdagen granskar regeringen,
              och vi vill också se att myndigheterna gör vad de har sagt att
              de ska göra utifrån vad regeringen har skrivit till dem.
            </seg>
            <seg n="42c99756">
              Arbetsförmedlingen är en av landets största myndigheter. Under
              den här mandatperioden har dess representanter vid ett antal tillfällen
              fått komma till utskottet för att berätta om vad Arbetsförmedlingen
              gör och inte gör. Jag skulle vilja passa på att ta upp en sådan
              situation. Den handlar om lönebidragsanställda.
            </seg>
            <seg n="b7be3b27">
              Vi har i dag ett system där företag kan få stöd för att anställa
              personer med funktionsnedsättning. Miljöpartiet ville att riksdagen
              skulle göra en granskning av hur det ser ut när det gäller företag
              som har lönebidragsanställda och när det gäller deras försäkringar.
            </seg>
            <seg n="c92aad9c">
              Jag har gång på gång lyft upp denna fråga, och jag tycker att
              detta är ett lämpligt tillfälle, då vi faktiskt har en debatt
              där Arbetsförmedlingen är en av de berörda myndigheterna.
            </seg>
            <seg n="5e9fe704">
              När riksdagens utredningstjänst gjorde en utredning av hur många
              företag som hade tecknat försäkringar för de lönebidragsanställda
              kom siffran 6 400 upp. 6 400 av de drygt 68 000 företag som hade
              lönebidragsanställda saknade en relevant försäkring.
            </seg>
            <seg n="8fb13797">
              Man kan tycka att det här är någonting som är mellan den lönebidragsanställda
              och företaget i fråga. Men se, så är det inte. Eftersom en myndighet
              har en skyldighet att leva upp till de regler som vi i riksdagen
              och regeringen har stipulerat är detta en brist som faktiskt är
              i strid med de reglerna. Resultatet är väldigt allvarligt, och
              Arbetsförmedlingen har under åren som gått – det har gått två
              år – inte berättat för oss i arbetsmarknadsutskottet eller för
              medierna hur de tänker hantera detta.
            </seg>
            <seg n="188c55d1">
              Arbetsförmedlingen var hos oss för två veckor sedan, tror jag
              att det var. De fick en direkt fråga från mig om vad de avser
              att göra åt företagen som medvetet inte tecknar försäkringar eller
              slutar betala de försäkringar som de har tecknat. Det handlar
              alltså om arbetsskadeförsäkring och arbetslivsförsäkring. Då svarade
              Arbetsförmedlingen att de inte har uppgifter om vilka företag
              det är som inte tecknar försäkringar. De svarade också att om
              de visste vilka företag det var skulle de göra något åt det. Att
              det hos en av Sveriges största myndigheter – som dessutom har
              ett oerhört viktigt uppdrag för ett land där full eller näst intill
              full sysselsättning är ett mål – finns en sådan aningslöshet!
            </seg>
            <seg n="5f15cb60">
              Vår minister, som är ny och därför inte kan lastas för vad som
              har hänt tidigare i den här problematiken, har ett uppdrag att
              se till att göra det möjligt för Arbetsförmedlingen att få de
              här uppgifterna. Det är fortfarande så – och det skulle vara intressant
              att höra arbetsmarknadsministern lyfta upp den frågan – att myndigheter
              har skyldigheten att leva upp till de regelverk som finns. Man
              kan inte lasta arbetstagare för att det företag de är anställda
              hos inte har tecknat den försäkring som står i myndighetens brev.
            </seg>
            <seg n="f81ffa75">
              När det gäller arbetsmarknadspolitiska frågor är det de två frågorna
              jag vill lyfta upp. Den ena handlar om unga människor som kanske
              inte har fått in en fot på arbetsmarknaden och som vill göra detta
              möjligt. Den handlar om ett system som gör att unga under 25 års
              ålder får möjlighet att komma in på arbetsmarknaden, kanske via
              andra fält än det som normalt är brukligt.
            </seg>
            <seg n="a30bf4b8">
              Den andra handlar om dem som står långt från arbetsmarknaden
              men är relativt skyddslösa eftersom de litar på att myndigheten,
              i det här fallet Arbetsförmedlingen, ska se till att frågan hanteras.
            </seg>
            <seg n="67341e9a">
              Jag vill yrka bifall till reservation nr 7. Samtidigt vill jag
              framhålla att jag står bakom samtliga våra reservationer.
            </seg>
          </u>
          <note type="speaker" n="d1fd8d4e">
            Anf. 79 MATTIAS KARLSSON (SD):
          </note>
          <u who="mattias_karlsson_d9c916" xml:id="i-214054a84548cc37-0" n="2febfb63">
            <seg n="ce2f07f3">
              Fru talman! Jag vill börja med att yrka bifall till Sverigedemokraternas
              reservation 19.
            </seg>
            <seg n="674a35b6">
              Vi ska i dag diskutera betänkandet AU2, som innehåller budgetförslag
              och motioner på områdena arbetsmarknad och arbetsliv.
            </seg>
            <seg n="a5baed45">
              Det har nu gått snart två mandatperioder sedan Moderaterna började
              kalla sig för ett arbetarparti och den borgerliga alliansen för
              första gången vann valet på löften om att kraftigt minska utanförskapet
              och att komma till rätta med arbetslösheten. Och det har snart
              gått en mandatperiod sedan regeringen presenterade en statsbudget
              med titeln Från kris mot full sysselsättning . Med tanke på att
              vi snart går in i ett nytt valår börjar det bli hög tid att utvärdera
              hur det egentligen har gått med det så kallade nya arbetarpartiets
              löften om att minska utanförskapet och föra Sverige mot full sysselsättning.
            </seg>
            <seg n="c0fba089">
              Det enkla svaret är att det har gått dåligt, mycket dåligt till
              och med. Utanförskapet har i flera avseenden förvärrats. Segregationen
              och socialbidragsberoendet har ökat kraftigt. Man har också misslyckats
              med jobben på nästan alla sätt som man kan misslyckas. Arbetslösheten
              har tillåtits bita sig fast på historiskt höga nivåer. Ungdomsarbetslösheten
              och långtidsarbetslösheten har ökat. Man har inte kommit till
              rätta med missmatchningen. Utbildningspolitiken har misslyckats.
              Kunskapsnivåerna i skolan faller.
            </seg>
            <seg n="77669e3f">
              Otryggheten för arbetstagarna har ökat, dels därför att försämringarna
              av a-kassan, som också bidrar till att öka missmatchningen, gör
              det än mer katastrofalt att förlora jobbet nu än vad det var tidigare,
              dels för att arbetsmiljön har försämrats. Arbetsskadorna har ökat
              och arbetsplatsinspektionerna har minskat.
            </seg>
            <seg n="1b731417">
              Allt som regeringen har gjort har givetvis inte varit dåligt.
              ROT, RUT och jobbskatteavdraget är exempel på reformer som Sverigedemokraterna
              har stöttat och som har gett positiva effekter på sysselsättningen.
              Det är dock uppenbart att detta inte har räckt, och oavsett hur
              man mäter måste man dra slutsatsen att regeringen inte har klarat
              att leva upp till sina löften till väljarna.
            </seg>
            <seg n="d830408b">
              Varför har då regeringen misslyckats med jobben? Vid sidan av
              finanskrisen – här vill jag ta tillfället i akt att skicka en
              varm tanke till svenska folket, som gjorde att vi inte gick med
              i EMU och befann oss i den unionen när vi drabbades av krisen
              – handlar det som jag ser det primärt om två huvudorsaker.
            </seg>
            <seg n="483fb09a">
              Den första är att regeringen har överskattat effekterna av sina
              egna reformer. Man har satsat på fel hästar. Jag tror inte att
              jag sticker ut hakan alltför mycket om jag säger att en majoritet
              av regeringens åtgärder inom utbildningspolitiken, näringspolitiken,
              arbetsmarknadspolitiken och integrationspolitiken antingen har
              varit i det närmaste helt verkningslösa eller haft en betydligt
              lägre verkningsgrad än vad som är nationalekonomiskt försvarbart
              eller regeringen själva hade räknat med. Etableringsreformen,
              sfi-bonusen, ungdomsrabatten, jobbcoacherna, Kulturarvslyftet,
              den differentierade a-kasseavgiften med mera är exempel på vad
              jag menar.
            </seg>
            <seg n="4188f419">
              Den andra huvudorsaken är att regeringen genom en överdriven
              och kallhamrad försämring av trygghetssystemen och genom västvärldens
              mest extrema invandringspolitik, både gällande asyl- och anhöriginvandringen
              och gällande arbetskraftsinvandringen, har skapat ett överutbud
              på arbetskraft, desperat arbetskraft.
            </seg>
            <seg n="cc982367">
              Varför har då regeringen agerat så? Som jag ser det finns det
              även här två tänkbara huvudförklaringar. Den första är att regeringen
              är slarvig och naiv. Man är slarvig för att man inte kan göra
              en korrekt bedömning av sina åtgärder och naiv för att man av
              emotionella skäl inte vill se eller kan se eller förstå allvaret
              med de negativa följdverkningarna av den ansvarslösa invandringspolitiken.
            </seg>
            <seg n="1894d1f3">
              Den andra förklaringsmodellen är att regeringen är beräknande
              och cynisk. Det finns en hel del tecken som pekar på att regeringen,
              trots försäkringar om motsatsen, faktiskt vill genomföra ett tyst
              systemskifte bestående av lönedumpning och skapandet av en ny
              låglönemarknad. Man skulle kunna se det som en återgång till äldre
              tiders skoputsarekonomi, där en stor desperat underklass utför
              okomplicerade tjänster mot en väldigt låg ersättning åt företag
              och mer välbeställda medborgare.
            </seg>
            <seg n="17cc7971">
              År 2011 gick Anders Borg till storms mot vad han menade var alltför
              höga ingångslöner i den kommunala sektorn, där bland annat äldreomsorgen
              ingår. I Dagens Nyheter den 4 april sade Fredrik Reinfeldt följande:
              Vi kommer att behöva jobb som är lite mindre kvalificerade för
              grupper som inte har levt de perfekta liven eller inte pratar
              den perfekta svenskan eller som kommit från andra länder.
            </seg>
            <seg n="5700fefa">
              Vid World Economic Forum i Davos 2013 fortsatte Reinfeldt på
              samma spår och sade då: Jag säger inte att jag vill ha en högre
              andel låglönejobb, för det låter inte särskilt bra, men Det låter
              inte särskilt bra.
            </seg>
            <seg n="70a01f5f">
              Om det nu skulle vara så att regeringen faktiskt vill återskapa
              en skoputsarekonomi framstår deras agerande helt plötsligt i ett
              annat ljus. Det till synes obegripliga beslutet om att öppna upp
              Sverige för en generell arbetskraftsinvandring från hela världen
              till branscher där det redan råder massarbetslöshet blir helt
              plötsligt logiskt. Mängder av desperata människor som söker samma
              okvalificerade jobb håller naturligtvis lönerna nere. Även den
              tveksamma satsningen på att sänka restaurangmomsen och flera andra
              reformer blir mer logiska om man ser dem som medel för att nå
              målet om att i all tysthet skapa en utbredd låglönemarknad.
            </seg>
            <seg n="f92fcc76">
              Jag kan inte med säkerhet säga vad som faktiskt ligger bakom
              regeringens beslut och till synes misslyckade reformer, men det
              spelar egentligen ingen större roll. Jag kan nämligen med säkerhet
              säga att jag inte vill ha vare sig en regering som är slarvig
              och naiv eller en regering som är beräknande och cynisk. Och det
              är jag ganska säker på att svenska folket inte heller vill.
            </seg>
            <seg n="64b89e4c">
              Vad är då alternativet, fru talman? Vi har givetvis det rödgröna
              blocket, som i dag är den största utmanaren till borgerligheten.
              Skulle det vara ett bättre alternativ? Det enkla svaret på den
              frågan är nej.
            </seg>
            <seg n="73283733">
              Visst skulle säkert arbetsmiljön och a-kassan förbättras något
              jämfört med i dag, men för ramptillväxten och skapandet av nya
              jobb inom den privata sektorn skulle det med stor sannolikhet
              inte bli någon förbättring utan tvärtom. Exakt hur det rödgröna
              regeringsalternativet kommer att se ut är det ingen som vet i
              dag, men genom att studera de tre partiernas respektive förslag
              kan man ändå med väldigt stor sannolikhet säga att det kommer
              att bli ännu mer av extrem invandringspolitik och således ett
              fortsatt lönedumpande överutbud på arbetskraft, det kommer att
              bli stora skattehöjningar som kommer att drabba både företag och
              privatpersoner, vi kommer att få en större osäkerhet kring energipolitiken
              som riskerar att hämma näringslivets investeringsbenägenhet –
              var står egentligen Socialdemokraterna i kärnkraftsfrågan i dag?
              – och vi kommer med stor sannolikhet att ta ett eller flera steg
              tillbaka mot den gamla flumskolan och den gamla Amspolitiken.
            </seg>
            <seg n="c81cd3f8">
              Lyckligtvis finns det ett tredje alternativ. Det finns en sverigedemokratisk
              linje för trygghet och tillväxt. Genom att rikta om regeringens
              ineffektiva åtgärder till mer effektiva reformer, genom att kräva
              att banksektorn i något högre utsträckning ska ta ansvar för sina
              egna risker, genom att sluta skänka bort Sveriges naturtillgångar
              till multinationella bolag, genom att effektivisera biståndet
              och genom att införa en mer ansvarsfull invandringspolitik som
              i större utsträckning harmoniserar med våra grannländer skapar
              vi ett unikt reformutrymme, vilket gör att vi simultant kan förbättra
              utbildningsväsendet, öka löntagarnas trygghet, förbättra företagsklimatet
              och förstärka välfärden.
            </seg>
            <seg n="ede76dff">
              Genom stora satsningar på komvux, den högre utbildningen och
              yrkeshögskolan vill vi komma till rätta med matchningsproblematiken.
              Genom satsningar på förstärkt a-kassa och förbättrad tillsyn av
              arbetsmiljön vill vi öka löntagarnas trygghet.
            </seg>
            <seg n="374bb2d6">
              Genom införandet av en mer ansvarsfull asyl- och anhöriginvandring
              och en återgång till en behovsprövad arbetskraftsinvandring vill
              vi minska överutbudet på arbetskraft. Genom införandet av ett
              arbetsgivaravgiftsavdrag och kraftigt minskat sjuklöneansvar,
              speciellt för små företag, vill vi öka företagens anställningsbenägenhet.
            </seg>
            <seg n="e367def1">
              Genom föreningsjobb, införandet av lärlingsjobb med slopad arbetsgivaravgift
              och ett utökande av undantagen från turordningsreglerna i LAS
              vill vi minska trösklarna in på arbetsmarknaden. Genom att ställa
              högre krav på de kommunala arbetsmarknadsinsatserna, genom stora
              satsningar på försvaret, polisen, vården, skolan och omsorgen
              vill vi öka sysselsättningen, förbättra kvaliteten och arbetsmiljön
              i välfärden och förstärka den allmänna tryggheten.
            </seg>
            <seg n="0af10928">
              Genom satsningar på infrastruktur och stimulans till besöksnäringen
              och de gröna näringarna vill vi öka sysselsättningen på landsbygden.
              Genom ett femte jobbskatteavdrag vill vi göra det mer lönsamt
              att arbeta, och genom att bredda och förlänga starta-eget-bidraget
              vill vi bidra till att fler nya företag skall skapas.
            </seg>
            <seg n="8f9bfc59">
              Detta tror vi är lösningen för Sverige och den säkraste vägen
              mot ökad trygghet, sammanhållning, sysselsättning och tillväxt.
            </seg>
            <seg n="ff1b2ea0">
              En riktigt god jul till er alla!
            </seg>
          </u>
          <note type="speaker" n="df949a59">
            Anf. 80 ALI ESBATI (V):
          </note>
          <u who="unknown" xml:id="i-83ee09ef5a5d80a3-12" n="6ce6ae28">
            <seg n="c19cbcd0">
              Fru talman! En gammal matematiklärare som jag hade för länge
              sedan berättade en gång om en driftig elev, vars prov han hade
              rättat. Som svar på den sista frågan på examensprovet hade eleven
              skrivit: Jag missade tyvärr att det här avsnittet skulle vara
              med, men i stället har jag konstruerat och löst ett annat problem.
            </seg>
            <seg n="c84c4eb9">
              Jag kommer att tänka på historien om den driftiga eleven när
              jag läser det betänkande som vi diskuterar i dag och som för övrigt
              är väldigt likt mycket annat som dagens regeringspartier skriver
              och säger om ekonomi och arbetsmarknad. Högeralliansen ägnar sig
              nämligen i allt högre grad åt att, så att säga, lösa problem inom
              ramen för sina egna modeller i stället för att presentera förslag
              mot arbetslöshet, mot osäkra villkor och meningslösa och ibland
              direkt nedbrytande åtgärder. Skillnaden mellan vår driftiga regering
              och den driftiga eleven i exemplet är dock att den senare uppsättningen
              av problem faktiskt möter många människor i Sverige i dag. De
              påverkar mångas liv i grunden.
            </seg>
            <seg n="32adb391">
              Jag ska ge exempel på vad jag menar. I betänkandet kan man läsa:
            </seg>
            <seg n="3a02425d">
              Utskottet noterar exempelvis att regeringen gör bedömningen att
              de befintliga jobbskatteavdragen på sikt leder till 106 000 fler
              sysselsatta.
            </seg>
            <seg n="fceecd09">
              Nu kan möjligen på sikt betyda det som Keynes pratade om när
              han pratade om att vi alla på sikt är döda. Men poängen är att
              den här bedömningen inte har något att göra med observerbara samband
              mellan lägre skatter och högre sysselsättning. Men regeringen
              håller sig ändå krampaktigt till en ekonomisk modell som säger
              att sänkt skatt ger högre sysselsättning. Man sänker skatten,
              och så redovisar man att enligt modellen har sysselsättningen
              gått upp med si och så mycket. Då är liksom tanken att vi ska
              applådera det trots att verkligheten är en annan.
            </seg>
            <seg n="8296ca19">
              I betänkandet kan vi till och med läsa att den förstärkning av
              jobbskatteavdraget som regeringen föreslår – det vill säga en
              ytterligare urholkad gemensam välfärd och en ytterligare förstärkning
              av de mer välbeställdas privata inkomster – på sikt beräknas leda
              till en ytterligare ökning av antalet sysselsatta med ca 13 000.
            </seg>
            <seg n="5171325e">
              Detta är inte värdigt en seriös regeringskoalition för Sverige.
              Jag tror att allt fler svenskar blir allt tröttare på den här
              enkelspåriga och verklighetsfrånvända argumentationen.
            </seg>
            <seg n="9b773a0f">
              Fru talman! Efter drygt sju år med en borgerlig regering är arbetslösheten
              alltså högre och sysselsättningsnivån faktiskt något lägre i Sverige.
              Ännu mer drastisk blir bilden om vi ser på ökningen av långtidsarbetslösheten,
              på situationen för ungdomar på arbetsmarknaden och på det som
              sker med de människor som tvingas ut från försäkringssystemen
              och in i återvändsgränden fas 3, det som numera eufemistiskt kallas
              sysselsättningsfasen. Fas 3 fortsätter att svälla, trots att en
              riksdagsmajoritet krävt att det inte ska vara nya anvisningar
              dit. Det kommer allt fler ungdomar till fas 3, trots att det inte
              alls ska vara så enligt regeringen själv.
            </seg>
            <seg n="3e7471b5">
              Under de här åren har regeringens samlade politik byggt på marknadsfundamentalistiska
              föreställningar om att lägre skatter leder till starkare drivkrafter
              för arbete, då i motsättning till fritid, som man tänker sig att
              folk annars väljer. Samtidigt ska ekonomisk och byråkratisk bestraffning
              av människor som är utan arbete få dem att söka fler jobb. Tanken
              är att det här tillsammans ska leda till att matchningen blir
              bättre och att fler kommer in på den ordinarie arbetsmarknaden.
            </seg>
            <seg n="c5b41e5e">
              Men matchningen har faktiskt mätbart försämrats. På många områden
              finns det samtidigt vakanser och långa arbetslöshetsköer. Utbildningsnivån
              är i genomsnitt högre, men många jobbar med annat än det de är
              kvalificerade för. Med andra ord har den ekonomiska politiken
              för investeringar och nya arbetsmöjligheter misslyckats. Det gäller
              också det som är arbetsmarknadspolitikens primära uppgift, nämligen
              att hjälpa människor att röra sig mellan de jobb som erbjuds på
              marknaden.
            </seg>
            <seg n="75111bbd">
              Vad är regeringspartiernas svar på detta? Jo, mer av samma medicin.
              Det är ännu fler skattesänkningar. Det är ännu hårdare krav på
              de enskilda arbetslösa. Det finns ingen vilja att göra något åt
              haveriet i sjukförsäkringen, som har placerat långtidssjuka människor
              i arbetslöshetskön utan möjlighet att få rätt sorts stöd. I stället
              är det formuleringar som denna: Utskottet värdesätter att regeringen
              arbetar utifrån målet att ge alla människor som kan arbeta möjlighet
              att göra det utifrån sina egna förutsättningar. Det är faktiskt
              ganska oförskämt mot alla dem som befinner sig utanför den svenska
              arbetsmarknaden.
            </seg>
            <seg n="f3a9ff29">
              Fru talman! Det är inte arbetsmarknadspolitiken som ensam, eller
              ens i huvudsak, kan lösa arbetslöshetsproblemet – det tror jag
              att vi ska vara eniga om. För detta behövs det en ekonomisk politik
              för fler investeringar, en långsiktigt förbättrad utbildningspolitik
              och inte minst offensiva satsningar där behoven är skriande men
              där resurser i dag i stället omvandlas till privata vinster i
              skatteparadis. Sådana satsningar har vi redogjort för och finansierat
              i Vänsterpartiets budgetmotion. Men, som sagt, arbetsmarknadspolitiken
              spelar också en viktig roll för dynamiken och matchningen på arbetsmarknaden.
            </seg>
            <seg n="cb0a2a6e">
              Vänsterpartiet har lagt fram många förslag för en bättre fungerande
              arbetsförmedling, till exempel. Det behövs en uppgörelse med den
              administrations- och kontrollkultur som har påtvingats Arbetsförmedlingen.
              De olika verktyg som finns för att ge en så individuell hjälp
              som möjligt – det handlar om att låta arbetsförmedlarna göra ett
              professionellt jobb – måste samlas hos arbetsförmedlarna i stället
              för att spridas ut på aktörer som i sin tur måste kontrolleras
              och administreras.
            </seg>
            <seg n="d2e14bd1">
              Vänsterpartiet har också dimensionerat och finansierat ett brett
              paket av insatser för unga så att de snabbt ska kunna få jobb,
              praktik eller utbildning. Det är en garanti om meningsfullt stöd
              i stället för, som i dag, en garanti för att ungdomar ska få sämre
              villkor. Det handlar bland annat om en stor satsning på yrkesinriktade
              arbetsmarknadsutbildningar som ska riktas in på områden där det
              finns risk för flaskhalsar. Vi har också inom det här paketet
              presenterat satsningar på utbildningsvikariat för att täcka behovet
              av personal inom välfärdssektorn samtidigt som en del i den nuvarande
              personalen kan få kompetenslyft. Vi har föreslagit lärlingsanställningar,
              så att man till exempel kan lyfta in fler intresserade ungdomar
              inom hantverksyrken. Allt det här handlar om att höja kvaliteten
              på de arbetsmarknadspolitiska åtgärderna i stället för att se
              dem som förvarings- och disciplineringshållplatser.
            </seg>
            <seg n="4f264e38">
              En viktig del av våra satsningar inom det här området handlar
              om den av regeringen så hårt saboterade a-kassan. I dag är det
              en majoritet av de arbetslösa som inte får någon ersättning alls
              från a-kassan. En helt marginell del får 80 procent av sin tidigare
              lön – de är alltså försäkrade mot inkomstbortfall. A-kassan har
              blivit ett av alla de många områden där Sverige har blivit ett
              föregångsland i att sluta vara ett föregångsland. En välfungerande
              a-kassa, fru talman, är viktig för rörligheten på arbetsmarknaden
              men också viktig för att minska fattigdomsrisker och för att försvåra
              framväxten av låglönesektorer med låg produktivitet och oacceptabla
              villkor.
            </seg>
            <seg n="b5a6db3e">
              Men regeringens perspektiv på det området är konsekvent det motsatta.
              En mer generös arbetslöshetsförsäkring, som man skriver, alltså
              en arbetslöshetsförsäkring som faktiskt är en försäkring vid arbetslöshet,
              riskerar att leda till högre arbetslöshet, enligt allianspartierna.
              Men att det är med regeringens politik som arbetslösheten har
              ökat och att det knappast är länder med dåligt skydd vid arbetslöshet
              som uppvisar de bästa sysselsättningsresultaten bekymrar inte
              högerpartierna i denna riksdag.
            </seg>
            <seg n="c9960f67">
              Det är sju år av samma besvärjelser och samma ideologiska mantra.
              Det bara fortsätter och fortsätter. Det är tyvärr kontentan av
              det här betänkandet. Där finns också de grundläggande skillnaderna.
            </seg>
            <seg n="c5ca68ce">
              Fru talman! Jag har två korta påpekanden innan jag avslutar.
            </seg>
            <seg n="ed893408">
              Vi behandlar i dag också ett lagförslag om ändringar i Arbetsförmedlingens
              registerlag. Vänsterpartiet motsätter sig den utvidgningen av
              möjligheten för Arbetsförmedlingen att hantera känsliga personuppgifter
              i samband med aktivitetsrapporterna. Det kan verka som en liten
              sak, men systemet med aktivitetsrapporter är byråkratiskt. Det
              är problematiskt redan i utgångspunkten. Framför allt är det ytterligare
              ett exempel på hur sådana här kontrollsystem liksom får en egen
              dynamik och ett eget liv och på att ingrepp i den personliga integriteten
              inte väger så tungt när det kommer till kritan. Vi menar att det
              finns goda grunder för att sätta en gräns här.
            </seg>
            <seg n="b8640c34">
              Men det är snart jul. Allra sist vill jag understryka att jag
              är väldigt glad över att ett enigt utskott har valt att bifalla
              ett motionsyrkande från Vänsterpartiet om att regeringen skyndsamt,
              alltså inte om ytterligare två år, ska återkomma med förslag utifrån
              Funkautredningen, som nämndes tidigare, alltså om funktionshindrades
              situation på arbetsmarknaden. Det är viktigt, och det är bra.
            </seg>
            <seg n="74540af9">
              Förutom att jag vill önska god jul och så vidare vill jag säga
              att jag står bakom Vänsterpartiets alla reservationer, men för
              tids vinnande yrkar jag bifall till reservationerna 1 och 6.
            </seg>
          </u>
          <note type="speaker" n="f4486018">
            Anf. 81 JESSICA POLFJÄRD (M):
          </note>
          <u who="jessica_polfjard_6e7f8a" xml:id="i-02e0f4b595ce76a3-0" n="2ec25c20">
            <seg n="08cddfe5">
              Fru talman! Det är en myt att alliansregeringen skulle ha misslyckats
              med jobben, tvärtom är arbetslinjen det bästa regeringen åstadkommit.
            </seg>
            <seg n="f147d436">
              Orden är inte mina utan en ledarskribents, i en artikel publicerad
              i en av landets största kvällstidningar i helgen. Hon menar att
              det är ett underbetyg åt medierna men också åt politiken att man
              inte har lyckats föra ut den verklighetsbilden. Jag skulle vilja
              bidra och hjälpa till att förmedla den positiva bild som vi kan
              ge av Sverige.
            </seg>
            <seg n="ac104c3e">
              Just nu ser vi en positiv utveckling på svensk arbetsmarknad.
              Antalet jobb ökar, antalet människor i arbetskraften ökar och
              fler människor som har stått långt från arbetsmarknaden har kommit
              i sysselsättning.
            </seg>
            <seg n="e62a4cfb">
              Vi kan skönja en återhämtning på arbetsmarknaden efter flera
              år av lågkonjunktur. Färska siffror från Arbetsförmedlingen visar
              att prognoserna pekar uppåt. Fler människor i arbetskraften är
              positivt, och fler behövs för att möta framtidens arbetskraftsbehov.
              Arbetslösheten bedöms minska från 8,1 procent till 7,4 procent
              om två år. Enligt samma prognos beräknas antalet sysselsatta öka
              med 116 000 personer under samma tidsperiod.
            </seg>
            <seg n="e06f4065">
              Under 2006 var sysselsättningsgraden 66 procent. Då var det brinnande
              högkonjunktur. I dag kan vi konstatera att vi är tillbaka på samma
              nivå när det gäller sysselsättningsgraden, detta trots historisk
              lågkonjunktur – den värsta vi har haft i Sverige sedan 30-talet.
            </seg>
            <seg n="3efc0362">
              Lågkonjunkturen slog in med full kraft, och svallvågorna blev
              höga och svepte in över hela landet. I allt detta har Sverige
              stått förhållandevis starkt. I stället för att förlora arbetstillfällen
              blev jobben fler. Under 90-talskrisen förlorade Sverige en halv
              miljon arbeten. I dag arbetar 200 000 fler än 2006.
            </seg>
            <seg n="fb8d4311">
              I oktober uppgick antalet sysselsatta till 4,7 miljoner i Sverige.
              Det är en ökning med 90 000 personer över ett år. Det är ungefär
              lika många som bor i Gävle. Under samma period ökade antalet sysselsatta
              ungdomar med 44 000 personer. Bland utrikes födda ökade antalet
              sysselsatta med 37 000 personer.
            </seg>
            <seg n="d08a342b">
              Sverige har den näst högsta sysselsättningsgraden i EU efter
              Nederländerna och den högsta i åldersgruppen 20–64 år. Sverige
              har den näst lägsta långtidsarbetslösheten i EU efter Finland.
              Sverige har den näst lägsta långtidsarbetslösheten bland unga
              i EU.
            </seg>
            <seg n="4bcc97d9">
              Fler i arbete betyder mer att dela på. Fler i arbete leder till
              mer skatteintäkter. Mer skatteintäkter har gjort det möjligt för
              alliansregeringen att satsa 30 miljarder extra till välfärdens
              kärna. Arbetslinjen betyder fler händer i vården och fler lärare
              i skolan.
            </seg>
            <seg n="5013b8e7">
              En av de största utmaningarna på arbetsmarknaden är att fler
              unga ska komma i arbete. Alliansregeringen jobbar brett för att
              vidta extra åtgärder så att företag ska kunna anställa fler ungdomar.
              Arbetsgivaravgifterna för unga under 26 år har halverats. Vi har
              infört nystartsjobb och instegsjobb, och vi arbetar för starkare
              koppling mellan skola, arbetsliv och fler lärlingsplatser. Vi
              har sänkt restaurangmomsen så att fler ungdomar ska få chansen
              till ett första jobb i en bransch där en tredjedel av de anställda
              är just ungdomar.
            </seg>
            <seg n="11987b46">
              Många unga som i dag söker jobb upplever en hopplöshet inför
              det faktum att de har för lite arbetslivserfarenhet. Hur ska man
              få det om man aldrig får chansen till ett jobb?
            </seg>
            <seg n="a245e32f">
              Syftet med yrkesintroduktionsavtal som alliansregeringen träffat
              med parterna är just att ge unga chansen till den viktiga första
              arbetslivserfarenheten. Nu går vi vidare och satsar på YA-jobben.
              YA-jobben går ut på att arbetsgivarna får en kraftig lönesubvention
              och handledarstöd, samtidigt som ungdomarna får möjlighet att
              komma in på en arbetsplats, skaffa sig värdefull erfarenhet och
              en avtalsenlig lön. Uppskattningen är att systemet på sikt kommer
              att omfatta 30 000 unga per år.
            </seg>
            <seg n="58156ffd">
              Låt mig återkomma lite till restaurangbranschen. När sänkningen
              av restaurangmomsen infördes hann reformen knappt träda i kraft
              förrän oppositionen stod och knackade på dörren och frågade efter
              utvärderingen av reformen som regeringen har infört. Nu finns
              det utvärderingar.
            </seg>
            <seg n="19457529">
              Utvärderingarna pekar alla åt samma håll. De pekar uppåt i en
              positiv riktning där utvecklingen av jobben i branschen har förstärkts.
              Konjunkturinstitutet menar att 4 000 nya årsarbeten har skapats
              till följd av införandet av momssänkningen. Branschorganisationen
              Visitas egna siffror visar att 10 500 nya arbetstillfällen har
              skapats.
            </seg>
            <seg n="612f7efc">
              Fru talman! Enligt branschen har antalet årsarbetare i samtliga
              de län som Socialdemokraternas ledamöter i arbetsmarknadsutskottet
              representerar vuxit. Antalet årsarbetare i sektorn har vuxit,
              liksom i hela landet. Jag har gjort några nedslag och har tittat
              på de län som Socialdemokraterna representerar, och så har jag
              även tittat på mitt eget län Västmanland. Med risk, fru talman,
              för att jag låter som en bingoutropare kommer det att bli många
              siffror, men jag hoppas att ni har överseende med detta.
            </seg>
            <seg n="d958ee78">
              I Helsingfors ökade antalet anställda i branschen med 15,9 procent.
              Det är 3 824 personer. I Gävleborg fick 294 personer nytt arbete
              i branschen. Det är en ökning med 18,6 procent. I Norrbotten är
              det 137 personer. Det är en ökning med 10,7 procent. I Västra
              Götaland ökade antalet med 1 549 personer. Det är en ökning med
              14,3 procent. I Östergötland var det 369 personer som fick ett
              nytt arbete, och det är en ökning med 17 procent. I Skåne var
              det 900 personer. Det är en ökning med 13,1 procent. I Västmanland,
              där jag själv hör hemma, var det en ökning med 281 personer. Det
              är en ökning med 23,6 procent.
            </seg>
            <seg n="f24560d1">
              Tre av fyra restaurangföretagare menar att de skulle tvingas
              säga upp personal om momsen höjs. Vad är då Socialdemokraternas
              besked till alla dessa unga människor som har fått riktiga jobb?
              Är det att de inte behövs?
            </seg>
            <seg n="737adb31">
              Västmanland, som jag själv kommer från, är ett exportberoende
              län, till och med lite mer exportberoende än snittet i Sverige.
              Jag ser med glädje att det finns sektorer som växer. Vi ser att
              trenden är att industrijobben försvinner och att det är i den
              privata tjänstesektorn jobben växer fram. Därför är jag glad att
              vi skapar arbetstillfällen som inte kan flytta från landet.
            </seg>
            <seg n="561a3436">
              Socialdemokraterna säger sig vilja satsa på exportindustrin.
              Det är gott nog. Men det är svårt för svenska politiker att styra
              över efterfrågan i världen. Trenden håller i sig, industrijobben
              minskar i antal och det finns andra sektorer som i dag växer fram.
            </seg>
            <seg n="b2785d2f">
              I augusti 2010 kritiserade ordföranden i Hotell- och Restaurangfacket
              momssänkningen och kallade den en skrivbordsprodukt. Tre år senare,
              i november 2013, säger Hotell- och Restaurangfacket att oppositionen
              har sagt att man vill höja restaurangmomsen, men det tycker inte
              facket är någon bra idé. Hotell- och restaurangfackets ordförande
              hoppas att Socialdemokraterna djupt överväger om de inte ska ompröva
              beslutet. Facket sade länge nej till en sänkt restaurangmoms eftersom
              de ansåg att den kostade för mycket pengar. Senare har de konstaterat
              att det inte ligger på dem att ta så långt ansvar för den ekonomiska
              politiken, utan de måste se till vad som gagnar branschen.
            </seg>
            <seg n="8129b446">
              Enligt ordföranden finns det goda skäl att anta att momssänkningen
              gjort att svarta jobb blivit vita. Hon tror även att momssänkningen
              har bidragit till att antalet konkurser i branschen har minskat.
              Facket ser i statistiken att konkurserna i branschen har minskat.
              Om det finns en koppling mellan sänkt moms och minskat antal konkurser
              tycker facket att det finns starka skäl att behålla momssänkningen.
            </seg>
            <seg n="8616280c">
              Vad är Socialdemokraternas svar till Hotell- och Restaurangfacket?
              Vad är Socialdemokraternas besked till medlemmarna i Hotell- och
              Restaurangfacket? Varför säger Socialdemokraterna nej till vissa
              jobb, och varför vill ni försvåra för en viss typ av företagare
              möjligheten att anställa unga människor? En tredjedel av alla
              nya ungdomsjobb har skapats i restaurangbranschen.
            </seg>
            <seg n="aa7d39c4">
              Fru talman! Socialdemokraternas ambition är att ha lägst arbetslöshet
              i Europa. Det är en god ambition. Men hur ska jobben bli fler
              när ni vill lägga större ekonomiska bördor på företagen och när
              ni säger nej till befintliga jobb? Det innebär att Socialdemokraterna
              måste skapa förutsättningar för 280 000 nya jobb. Vilka förslag
              har ni för att jobben ska bli fler?
            </seg>
            <seg n="f88a3d47">
              Jobben skapas främst i företagen. För mig är det viktigt att
              arbetslinjen alltid startar just i företagandet. Fyra av fem nya
              jobb skapas i småföretagen. När Stefan Löfven tillträdde som partiordförande
              för Socialdemokraterna gjorde man ett nummer av hur näringslivsvänligt
              partiet nu skulle bli. En mätning som Dagens Industri låtit göra
              bland landets företagsledare visar dock i dag, ungefär två år
              efter att Stefan Löfven tillträdde, att endast 5 procent av företagsledarna
              tror att en S-regering skulle ge ett bättre företagsklimat än
              i dag.
            </seg>
            <seg n="f88e55b6">
              Fru talman! Alliansen satsar på reformer för att skapa riktiga
              jobb. Oppositionen satsar i budgeten på arbetsmarknadsåtgärder.
              Är detta en återgång till gammal socialdemokratisk Amspolitik,
              göm-och-glöm-statistik som lämnade människor därhän och ökade
              utanförskapet, en politik som IFAU dömt ut som ineffektiv, missriktad
              och dyr?
            </seg>
            <seg n="7a57eec2">
              Fru talman! Utanförskapet har minskat. Fler människor har ett
              arbete att gå till. När konjunkturen vänder är det Alliansens
              arbetslinje som kommer att ge Sverige vind i seglen.
            </seg>
          </u>
          <note n="61adfc70">
            Med detta, fru talman, yrkar jag bifall till förslaget i betänkandet.
          </note>
          <note type="speaker" n="1d87ce33">
            Anf. 82 YLVA JOHANSSON (S) replik:
          </note>
          <u who="ylva_johansson_e8ae63" xml:id="i-265e2d1f904f77fd-1" n="714c0a3f">
            <seg n="35c5602e">
              Fru talman! Det här är första debatten i riksdagen mellan mig
              och Jessica Polfjärd, så jag lyssnade med stort intresse på anförandet.
              Om man ska tro Jessica Polfjärd ska man bara mäta antal och inte
              andel. Sveriges befolkning har ökat med ungefär en halv miljon
              sedan regeringen tillträdde. Det skulle vara helt anmärkningsvärt
              om vi samtidigt inte hade haft en ökad sysselsättning eller fler
              anställda i viktiga verksamheter. Det som är problemet är naturligtvis
              att andelen människor i arbete inte har ökat. Antalet anställda
              i välfärden, till exempel, har i förhållande till de uppgifter
              man har faktiskt minskat.
            </seg>
            <seg n="13666f5b">
              Jag lyssnade noga och hör att Jessica Polfjärd beskriver ett
              land som badar i mjölk och honung. Det är alltså utmärkt i Sverige.
              Vi har massor med personal i vården. Vi har fullt med lärare i
              skolorna. Vi har en arbetsmarknad som går som tåget och där folk
              får jobb.
            </seg>
            <seg n="9d8347b0">
              Är det någonting som behöver ändras i politiken, Jessica Polfjärd?
            </seg>
          </u>
          <note type="speaker" n="2e839fe3">
            Anf. 83 JESSICA POLFJÄRD (M) replik:
          </note>
          <u who="jessica_polfjard_6e7f8a" xml:id="i-02e0f4b595ce76a3-1" n="2ec25c20">
            <seg n="9e3a009c">
              Fru talman! Det finns inget direkt samband med att vi blir fler
              invånare i Sverige och att jobben blir fler. Att jobben blir fler
              beror på att vi har skapat förutsättningar för företag att anställa.
              Det finns ingen automatik i att om vi ökar i antal kommer också
              jobben att bli fler. Det fungerar inte så, utan det vi måste göra
              är att föra en politik som är bra både för företagare och för
              dem som blir anställda för att på så sätt kunna se till att jobben
              blir fler. Det är det fokuset som den här regeringen har haft.
            </seg>
            <seg n="8691ee3b">
              Vi säger inte att allting är bra. Mycket av det som oppositionen
              framför som kritik hade jag kanske kunnat förstå, fru talman,
              om vi hade befunnit oss i ett annat land i Europa. Det är inte
              så att allting har misslyckats och att allting är sämre.
            </seg>
            <seg n="61b09e8d">
              Det kommer människor hit, och vi vet att vi har utmaningar i
              framtiden när det gäller arbetskraft. Vi behöver bli fler för
              att vi ska kunna bibehålla personal i till exempel vården. Arbetskraften
              måste bli större. Vi måste bli fler för att kunna klara de utmaningar
              som vi står inför.
            </seg>
          </u>
          <note type="speaker" n="c0e87d83">
            Anf. 84 YLVA JOHANSSON (S) replik:
          </note>
          <u who="ylva_johansson_e8ae63" xml:id="i-265e2d1f904f77fd-2" n="714c0a3f">
            <seg n="faf020bd">
              Fru talman! Om man tycker att man har misslyckats eller inte
              beror helt och hållet på vilken ambitionsnivå man har. Om man
              tycker att det är helt okej att vi har en tredubbling av långtidsarbetslösheten
              bland unga, om man tycker att det är helt okej att vi har 70 000
              personer som har varit arbetslösa i mer än två år och om man tycker
              att det är helt okej att vi har en arbetsmarknad där vi trots
              många lediga jobb har en hög arbetslöshet, alltså en väldigt dålig
              matchning, är det såklart inte ett misslyckande.
            </seg>
            <seg n="eb5e1d48">
              Bedömningen av vad som är ett misslyckande eller inte är helt
              i förhållande till vilken ambitionsnivå man har. Om man har ambitionsnivån
              att vara ett mediokert land på en medioker Europanivå, då är vi
              ett land som klarar det. Men om man har en högre ambitionsnivå,
              att Sverige inte ska vara ett land som alla andra utan faktiskt
              ska ha högre ambitioner än andra länder och gå mot full sysselsättning,
              är politiken i så fall ett praktfullt misslyckande.
            </seg>
            <seg n="274d77e9">
              Det var lite intressant att höra att Jessica Polfjärd hade en
              alldeles egen teori. Det skulle vara intressant att höra vad hon
              grundar den på. Det faktum att ett land har en ökande befolkning
              i arbetsför ålder har inget samband med förutsättningar för nya
              jobb, säger hon. Skulle detsamma gälla i ett land med en minskande
              befolkning i arbetsför ålder? Då finns det alltså inte heller
              något samband med att det kanske blir färre jobb? Det kan vara
              så, men det är en teori som jag inte har tagit del av tidigare.
              Det kunde vara intressant att få höra mer om den.
            </seg>
            <seg n="7f3cf5ed">
              Låt mig avsluta med en fråga om en politik som kan leda till
              att det faktiskt skapas jobb, näringspolitiken. Jessica Polfjärd
              sade att industrijobben blir färre. Då vill jag fråga: Delar du,
              Jessica Polfjärd, statsministerns uppfattning att industrijobben
              i praktiken är försvunna från Sverige?
            </seg>
          </u>
          <note type="speaker" n="9f7bea0d">
            Anf. 85 JESSICA POLFJÄRD (M) replik:
          </note>
          <u who="jessica_polfjard_6e7f8a" xml:id="i-02e0f4b595ce76a3-2" n="2ec25c20">
            <seg n="f447cf10">
              Fru talman! Jag tycker att den här regeringen har varit tydlig
              från början med att man har en hög ambitionsnivå. Alliansregeringen
              har haft ett fokus när den tillträdde 2006, och det är att människor
              ska komma in från utanförskap och in i innanförskap. Det har vi
              bidragit till. Vi har sett att människor kommer i arbete. Vi ser
              att det är fler sysselsatta i dag, och vi är uppe i samma sysselsättningsgrad
              som vi hade före krisen. Då var det en socialdemokratisk regering.
              Om du tycker att det är ett misslyckande i dag, Ylva Johansson,
              måste det då också ha varit ett misslyckande. Då var det ändå
              högkonjunktur.
            </seg>
            <seg n="30e0a64e">
              Problemet var att Socialdemokraterna inte lyckades skapa arbetstillfällen.
              Vi hade en jobblös tillväxt.
            </seg>
            <seg n="4055bb20">
              Ja, industrijobben försvinner i stor utsträckning. Vi ser en
              sådan utveckling. Jag pratade med företrädare för industrin häromdagen
              som sade att de har sett den här förändringen länge. Det får effekter
              och konsekvenser. Men vi måste göra oss beredda på vad det innebär.
            </seg>
            <seg n="4ff09d2c">
              Vi vet att tjänstesektorn växer. Det gör den därför att industrin
              går bra. Det ena drar det andra; det ena behöver inte utesluta
              det andras tillväxt. Det är en successiv minskning av industrijobben.
              Det har naturligtvis delvis att göra med en konjunktur där det
              vi producerar inte efterfrågas från omvärlden i samma utsträckning
              som tidigare. Ta till exempel den busstillverkning som har skett
              i Värmland. Efterfrågan på bussar minskar därför att de som har
              handlat av Sverige har en ekonomisk kris för ögonen. Det gör att
              man får omstrukturera i företagen. Man behöver kanske göra om
              inom ens eget företag. Ibland händer det att jobben försvinner
              någon annanstans inom Sverige, det vill säga att man flyttar verksamheten
              där man har kapacitet. Ibland försvinner jobben utomlands.
            </seg>
          </u>
          <note type="speaker" n="4ddabf6d">
            Anf. 86 MEHMET KAPLAN (MP) replik:
          </note>
          <u who="mehmet_kaplan_6f7a65" xml:id="i-4a49a0404a9ac389-1" n="d7c01bc5">
            <seg n="7ccde849">
              Fru talman! Jag skulle vilja fråga Jessica Polfjärd om stöd till
              att starta näringsverksamhet. Jag läser i Arbetsförmedlingens
              faktablad till arbetssökande i denna fråga om vem som kan få stöd
              till start av näringsverksamhet. Man har räknat upp sex grupper.
            </seg>
            <seg n="6f84e9c6">
              Det var uppräkningen av de olika kraven. Jag skulle vilja höra
              från Jessica Polfjärd vad för typ av idé Moderaterna har kring
              de här kraven.
            </seg>
          </u>
          <note type="speaker" n="8f335ca9">
            Anf. 87 JESSICA POLFJÄRD (M) replik:
          </note>
          <u who="jessica_polfjard_6e7f8a" xml:id="i-02e0f4b595ce76a3-3" n="2ec25c20">
            <seg n="67e96200">
              Fru talman! Jag börjar med att säga att jag delar Mehmets uppfattning
              att det är bra att människor går in som företagare som en lösning
              av en del av problemen inom arbetsmarknadspolitiken. I dag fokuserar
              vi många gånger, både i skolan och i utbildningen, på att vi ska
              bli anställda i stället för att driva företag.
            </seg>
            <seg n="eccc926c">
              Vi behöver fler som driver företag. Framför allt tycker jag att
              det är positivt när unga människor väljer att göra det. Vi har
              flera former för det, till exempel Ung Företagsamhet, UF, som
              ger en möjlighet för unga människor att prova på. Vi vet att de
              som har drivit företag i UF-sammanhang har en större överlevnadsgrad
              på sina företag. Jag tycker att det är positivt.
            </seg>
            <seg n="74374a0f">
              Från 25-årsgränsen finns det undantag, ja. Det finns fler som
              har påpekat att möjligheten till starta-eget-bidrag utanför ramen
              för Arbetsförmedlingen kanske borde ses över. Det finns faktiskt
              människor under 18 år som vill starta företag och driva det som
              sin försörjning. Det är möjligt att det ska vara en homogen åldersgräns.
              Det finns flera skäl till att vi bör uppmuntra fler unga människor
              att starta företag.
            </seg>
          </u>
          <note type="speaker" n="40a2a4f4">
            Anf. 88 MEHMET KAPLAN (MP) replik:
          </note>
          <u who="mehmet_kaplan_6f7a65" xml:id="i-4a49a0404a9ac389-2" n="d7c01bc5">
            <seg n="81168467">
              Fru talman! I betänkandet står det att utskottet kan konstatera
              att stöd till start av näringsverksamhet är ett arbetsmarknadspolitiskt
              program som visar goda resultat, vilket också Jessica Polfjärd
              tar upp. Vidare står det att stödet har fått en flexiblare utformning
              under senare år när det gäller vem som kan ta del av stödet.
            </seg>
            <seg n="242be733">
              Vi tycker att det är bra att stödet har utvidgats. Jag tolkar
              Jessica Polfjärds svar som att hon uppfattar det som positivt.
            </seg>
            <seg n="e719a14a">
              Utskottsmajoriteten tycker att stödet ska fortsätta att vara
              ett arbetsmarknadspolitiskt program som riktar sig till arbetslösa
              och i vissa fall till personer som riskerar att bli arbetslösa.
              Men problemet finns just bland de unga. Risken för att någon som
              tillhör gruppen unga ska bli arbetslös är ju betydligt större
              än för många andra grupper. Vi från Miljöpartiet har uppfattat
              att det finns krav från de aktörer som jobbar med att försöka
              få in unga på arbetsmarknaden. Därför borde stödet till start
              av näringsverksamhet – som är så lyckosamt och en bra åtgärd –
              innefatta även dem som har fyllt 20 år, men som inte har hamnat
              i den destruktiva arbetslöshetssituationen. Att vara arbetslös
              i tre månader är en väldigt lång tid för unga människor.
            </seg>
            <seg n="3312b71a">
              Häromdagen besökte jag Arbetsförmedlingen i Huddinge. En av de
              frågor som jag fick från de unga som jag träffade var: Varför
              ska jag behöva vara arbetslös i tre månader för att få ta del
              av det här stödet?
            </seg>
          </u>
          <note type="speaker" n="cc5c498f">
            Anf. 89 JESSICA POLFJÄRD (M) replik:
          </note>
          <u who="jessica_polfjard_6e7f8a" xml:id="i-02e0f4b595ce76a3-4" n="2ec25c20">
            <seg n="659dfb28">
              Fru talman! Vi ska nog vara tydliga med att det här handlar om
              människor som har behov av särskilt stöd. Det finns en ordinarie
              verksamhet där det också finns möjligheter till stöd och hjälp
              till unga människor för att starta eget. Men det här rör alltså
              människor som behöver lite extra.
            </seg>
            <seg n="d90d383e">
              Jag tycker att det är bra att människor som kommer från ett annat
              land och som har ett långt inträde på arbetsmarknaden kan få stöd
              och hjälp med att starta eget.
            </seg>
            <seg n="f124543a">
              Tillsammans med det stöd som finns inom den ordinarie verksamheten
              tycker jag att det finns goda möjligheter att få hjälp och stöd
              för att starta företag.
            </seg>
          </u>
          <note type="speaker" n="fdf00409">
            Anf. 90 ALI ESBATI (V) replik:
          </note>
          <u who="unknown" xml:id="i-83ee09ef5a5d80a3-13" n="6ce6ae28">
            <seg n="3126f7be">
              Fru talman! Först vill jag bara göra en kommentar. Också jag
              reagerade på detta med att det är ointressant att diskutera andelen
              som är sysselsatta eller arbetslösa jämfört med antalet. Man hamnar
              ju i en besynnerlig situation om man tror att det går väldigt
              bra på arbetsmarknaden i ett land som Indien för att det finns
              så många invånare där. Eller att det går väldigt dåligt på norsk
              arbetsmarknad eftersom det är färre sysselsatta i Norge än i Sverige.
              Det är ju inte en särskilt hållbar utgångspunkt. Man måste naturligtvis
              diskutera både sysselsättning och arbetslöshet i procent. Annars
              blir det inte så bra.
            </seg>
            <seg n="20c0682a">
              Min fråga handlade egentligen om en annan sak. Det har upprepats
              att arbetslinjen handlar om att det ska löna sig att arbeta. Det
              vi har sett som verktyg för detta är att man pressar ned inkomsterna
              för dem som inte jobbar, och det har gått så att säga över all
              förväntan. Hälften av dem som nu har försörjningsstöd är arbetslösa.
            </seg>
            <seg n="7a65cb79">
              Det finns en annan sida av detta som diskuteras mer sällan. I
              dag i Sverige är det fler som jobbar och som hamnar under fattigdomsgränsen.
              Andelen av dem som har jobb – till exempel ensamstående föräldrar
              – och som lever under fattigdomsgränsen har fördubblats från 2005
              och fram till i dag. Det är en effekt av den utveckling som vi
              har haft på arbetsmarknaden.
            </seg>
            <seg n="7d609213">
              Min enkla fråga till Jessica Polfjärd är: Hur tycker du att arbetslinjen
              fungerar i det här fallet?
            </seg>
          </u>
          <note type="speaker" n="13ed55fd">
            Anf. 91 JESSICA POLFJÄRD (M) replik:
          </note>
          <u who="jessica_polfjard_6e7f8a" xml:id="i-02e0f4b595ce76a3-5" n="2ec25c20">
            <seg n="92a01b1e">
              Fru talman! Återigen: Om man mäter sysselsättningsgraden ser
              man att den är lika hög i dag som den var 2006. Så vi kan vara
              överens om att det i dag ser ut precis som det gjorde 2006, och
              det är efter en lågkonjunktur. Det tycker jag är positiva siffror.
            </seg>
            <seg n="cd3f47d6">
              Vi har sagt att det ska löna sig att arbeta. Det är en del av
              arbetslinjen. Vi har sänkt skatten för dem som arbetar för att
              det ska löna sig att gå till jobbet. De som får del av denna sänkning
              är människor med ganska låga inkomster.
            </seg>
            <seg n="ca2cbbeb">
              För flera år sedan var jag ledamot i individ- och familjenämnden
              i Västerås. Då såg jag hur ensamstående – många gånger mammor
              – behövde komplettera med försörjningsstöd därför att de inte
              kunde leva på sin låga inkomst. Att behöva be om försörjningsstöd
              fast man har ett arbete är inte rimligt.
            </seg>
            <seg n="97574127">
              Därför är jag glad över att jobbskatteavdraget har träffat brett
              i de grupper som behöver det mest. Tanken med att arbeta är att
              få behålla mer av sin egen lön och kunna vara självförsörjande.
            </seg>
          </u>
          <note type="speaker" n="343042ae">
            Anf. 92 ALI ESBATI (V) replik:
          </note>
          <u who="unknown" xml:id="i-83ee09ef5a5d80a3-14" n="6ce6ae28">
            <seg n="35755a39">
              Fru talman! Andelen av dem som har ett jobb och ändå inte klarar
              sig har alltså ökat, inte minskat. Så det var ju ett konstigt
              svar på min fråga.
            </seg>
            <seg n="38b7eb6a">
              Det som ni, Jessica Polfjärd, har upprepat gång på gång närmast
              som ett mantra är ju att man får in fler personer på arbetsmarknaden
              om trösklarna sänks. Dess värre brukar det då krävas lägre ingångslöner.
              Hur det skulle bidra till att minska risken för fattigdom är något
              oklart.
            </seg>
            <seg n="9ec82fba">
              Ni har argumenterat att om fler personer får mindre pengar när
              de befinner sig utanför arbetsmarknaden blir bieffekten att det
              blir bättre sammantaget. Ingen av de delarna har materialiserat
              sig, och det skulle jag vilja att du kommenterade. Jag tyckte
              att det var ett väldigt konstigt svar.
            </seg>
            <seg n="a7973b92">
              Om man tycker att det är dumt att människor behöver komplettera
              med försörjningsstöd, så är det ju ännu dummare att ha ett system
              som tvingar fler till försörjningsstöd.
            </seg>
            <seg n="90ddb76e">
              Sedan vill jag kommentera detta med statistik när det gäller
              låg- och högkonjunktur. Det finns nog en missuppfattning här.
              Vi är överens om att det har varit en stor kris i Europa, men
              det problem som vi ser över tid är ju att i dag har arbetslösheten
              toppat på en högre nivå och sysselsättningen toppat på en lägre
              nivå. Det är ett strukturellt problem som är väldigt allvarligt.
              Men det har ju inte regeringens politik haft någon effekt på;
              i alla fall verkar det inte så om man ser på den tillgängliga
              statistiken.
            </seg>
          </u>
          <note type="speaker" n="72d1d6b0">
            Anf. 93 JESSICA POLFJÄRD (M) replik:
          </note>
          <u who="jessica_polfjard_6e7f8a" xml:id="i-02e0f4b595ce76a3-6" n="2ec25c20">
            <seg n="a4f0b88c">
              Fru talman! Ali Esbati problematiserar kring att det finns människor
              som lever på försörjningsstöd trots att de har en inkomst. Då
              är min fråga till dig: Vad händer när de får mindre kvar i plånboken
              med Vänsterpartiets politik? Behovet av försörjningsstöd skulle
              då bli större.
            </seg>
            <seg n="f8b47b6b">
              Vad är det för politik, om Vänstern vill hjälpa människor att
              kunna leva på sin egen lön?
            </seg>
          </u>
          <note type="speaker" n="5ef8e413">
            Anf. 94 CHRISTER NYLANDER (FP):
          </note>
          <u who="christer_nylander_f32127" xml:id="i-e149d4c38c448a48-0" n="db725f8e">
            <seg n="efe5b14f">
              Fru talman! Jag träffade Alexandra för några veckor sedan. Hon
              berättade för mig om sin skolgång. Det handlade om invändig och
              utvändig målning, snickerier och takmålning, underbehandling,
              tapetsering och mycket annat. Efter nästan 7 000 timmar i olika
              moment skulle hon snart göra ett gesällprov, och det skulle förmodligen
              bestå i att alldeles själv renovera en tvårumslägenhet.
            </seg>
            <seg n="52146819">
              Alexandra går sin gymnasieutbildning som lärling. Hon trivs bra.
              Hon tycker att hon har valt rätt yrke och rätt utbildningsform.
              Hon vet att hon efter gesällprovet förmodligen kommer att ha så
              bra kontakter i arbetslivet att hon kommer att få ett jobb.
            </seg>
            <seg n="6089d1ef">
              Hon är inte ensam om den erfarenheten. Att se till att lärlingar
              blir ett mer normalt inslag på svensk arbetsmarknad är en viktig
              pusselbit för att få en bättre fungerande arbetsmarknad i Sverige.
            </seg>
            <seg n="4a178cb1">
              Det gäller inte bara för unga utan också för äldre som vill byta
              arbetsinriktning mitt i livet och för människor som kommer till
              Sverige. Man får en chans att lättare ta sig in på arbetsmarknaden
              genom att skaffa sig ny kunskap under tiden man jobbar.
            </seg>
            <seg n="494258b3">
              Vi sänker trösklarna in på arbetsmarknaden genom att göra det
              vanligare med lärlingar på svensk arbetsmarknad. Men det är viktigt
              att slå fast att om lärlingsutbildningen ska lyckas etablera sig
              i Sverige och bli något normalt, precis som det är i många andra
              länder i Europa, måste den få behålla sin speciella karaktär.
            </seg>
            <seg n="0d252791">
              Här finns anledning till oro för alla dem som vill följa i Alexandras
              fotspår. När jag läser oppositionens förslag kan jag inte dra
              någon annan slutsats än att om det blir ett maktskifte kommer
              lärlingssystemet och lärlingsreformen att hotas.
            </seg>
            <seg n="6e093c98">
              När S, V och MP kräver att alla som går en gymnasieutbildning
              också ska få högskolebehörighet innebär det att man samtidigt
              slår undan benen för lärlingsutbildningar.
            </seg>
            <seg n="9bc6dc69">
              Vad är alternativet? Jo, ska man se till att en lärling, som
              egentligen ska ha halvtid ute på en arbetsplats, blir högskolebehörig
              måste man lägga till rätt många timmar av undervisning i skolan
              på kvällar, helger eller ytterligare år därefter. Ett annat alternativ
              är att sänka kraven för högskolebehörighet. Då ska alla elever,
              också de som går på andra program, ha krav på högskolebehörighet.
              Det ska då också passa en lärling som har 50 procent skolförlagd
              tid.
            </seg>
            <seg n="a5dbec4c">
              Problemet är att det inte går att lösa det där. Ingen av de vägarna
              är användbar. Man kan inte sänka kunskapskraven på de högskoleinriktade
              programmen. Man kan inte heller öka undervisningstiden för lärlingar,
              för då kommer fler att slås ut från skolan. Det innebär sammantaget
              att om oppositionen skulle vinna nästa val, eller valet därpå,
              skulle lärlingsreformerna försvinna.
            </seg>
            <seg n="5bd9e87b">
              Nu säger Socialdemokraterna, fru talman, att man vill både och.
              Jag skulle vilja hävda att det är ytterligare ett bevis på att
              Socialdemokraternas politik lider av svår inkonsekvens. I själva
              verket slås man ibland av att det enda som är konsekvent i oppositionens
              jobbpolitik är att den är just inkonsekvent.
            </seg>
            <seg n="7cc0ece5">
              Man vill att fler unga ska få jobb, och samtidigt gör man det
              dyrare att anställa unga. Man höjer restaurangmomsen, som uppenbart
              har gett fler ungdomar jobb. Man vill ha långsiktighet men presenterar
              en budget som bara innehåller ett år i taget. Man vill omöjliggöra
              lärlingar samtidigt som man tycker att lärlingar är bra. Man vill
              minska arbetslösheten men försvåra för företag att växa. Man vill
              att fler ska jobba men motarbetar varje tendens till arbetskraftsutbudspolitik.
            </seg>
            <seg n="56e79280">
              Så skulle jag kunna fortsätta. Bara inkonsekvensen är konsekvent
              i Socialdemokraternas jobbpolitik.
            </seg>
            <seg n="c85ae6f5">
              Fru talman! Den stora utmaning vi nu står inför är egentligen
              att se till att vi kan ha en framgångsrik dynamisk ekonomi i Sverige
              som klarar en tuff global konkurrens, samtidigt som samhället
              håller samman.
            </seg>
            <seg n="8c87077f">
              Jag tror att det då är viktigt att man har lägre trösklar in
              på arbetsmarknaden, har en modern syn på trygghet på arbetsmarknaden
              och lägger mycket kraft på att underlätta social rörlighet.
            </seg>
            <seg n="4f9ae9a2">
              Jag är övertygad om att det behövs en mycket aktiv arbetsmarknadspolitik,
              men i så fall måste den vara aktiv, inte på det gamla sättet utan
              på ett modernt sätt. Vi behöver en aktiv arbetsmarknadspolitik
              som är modern.
            </seg>
            <seg n="57b4982f">
              Det handlar om tre delar.
            </seg>
            <seg n="0b98f29e">
              Det handlar om att sänka trösklarna in på arbetsmarknaden så
              att fler kan komma in och fler kan få en chans att försörja sig
              själva, genom lärlingar, genom fler entréjobb som inte kräver
              så lång erfarenhet eller så lång utbildning, genom fortsatta skolreformer
              så att fler klarar skolan, genom fler integrationsreformer så
              att fler snabbt kan försörja sig själva och genom en fortsatt
              liberal arbetsmarknadspolitik.
            </seg>
            <seg n="5b2fe2d8">
              Det handlar också om trygghet i förändring.
            </seg>
            <seg n="c623a75b">
              Vi behöver en a-kassa som omfattar fler. Jag tycker att det var
              väldigt bra att Arbetsförmedlingen i går sade att unga ska flytta
              dit där det finns jobb. Problemet är att alla inte omfattas av
              a-kassan, och därför kan man inte ställa den typen av krav. Därför
              måste också kommunerna vara tydliga med att det är viktigare att
              ungdomar får jobb än att de bor kvar i den kommun där de bor i
              dag.
            </seg>
            <seg n="e62c5b1f">
              Det handlar dessutom om ökat stöd i omställning.
            </seg>
            <seg n="5077a041">
              Folkpartiet vill förändra turordningsreglerna i LAS så att kompetens
              blir viktigare än anställningsår. Det måste göras samtidigt som
              det finns ett trygghetspaket som innebär att folk får en a-kassa
              som är hyfsad i inledningsskedet och får mer stöd i omställningen
              om man vill byta riktning mitt i livet.
            </seg>
            <seg n="5bddbcb7">
              Fru talman! I denna budget tar alliansregeringen ytterligare
              steg i en politik som ska förbättra arbetsmarknadens funktionssätt.
            </seg>
            <seg n="b0543799">
              Jobbskatteavdraget gör att arbetskraftsutbudet ökar. Det driver
              på jämställdheten. Det gör att människor får ökad självständighet.
              Allt detta är väldigt viktigt.
            </seg>
            <seg n="7588829d">
              Arbetslöshetsavgiften tas bort efter en överenskommelse med parterna,
              och det är bra.
            </seg>
            <seg n="25f79028">
              Vi kommer att få fler arbetsförmedlare med inriktning på att
              unga ska få hjälp in till arbete. Det är väldigt bra.
            </seg>
            <seg n="8b881a2a">
              Vi får fler utvecklingsanställningar på Samhall som gör att de
              som står långt ifrån arbetsmarknaden får chansen att visa vad
              de kan, vilket är väldigt bra.
            </seg>
            <seg n="0bf09a4f">
              Vi får också nya yrkesintroduktionsanställningar. Där underlättar
              staten tillsammans med parterna för unga människor att få ett
              första jobb. Nu är det viktigt att de första fyra fem avtalen
              som finns centralt omvandlas lokalt till riktiga jobb. På sikt
              är detta helt rätt. Ungdomar måste ha en chans att ta sig in på
              arbetsmarknaden även om det innebär att de har lite lägre lön
              i inledningsskedet.
            </seg>
            <seg n="997e3ad7">
              Fru talman! De reformer som alliansregeringen prioriterat de
              senaste åren har inneburit att arbetsmarknaden fungerar bättre.
            </seg>
            <seg n="41bf9202">
              Arbetsutbudet har ökat kraftigt. Det är viktigt. Det kan innebära
              att statistiken försämras på kort sikt. När det är fler som vill
              ha jobb ser det ut som att det är fler som är arbetslösa. Men
              alternativet att sjukskriva eller förtidspensionera människor
              av arbetsmarknadspolitiska skäl är sämre, därför att ju fler som
              söker jobb, desto fler kommer att få jobb. Ju fler som har jobb,
              desto mer stärks välståndet och välfärden i Sverige.
            </seg>
            <seg n="3e5f792d">
              Det är inget alternativ att minska arbetskraftsutbudet för att
              få bättre statistik när det gäller arbetslösheten. De som söker
              jobb får nämligen nästan alltid jobb förr eller senare. Tyvärr
              tar det längre tid för en del, och där måste vi lägga mer kraft
              på att underlätta för dem som står långt ifrån arbetsmarknaden
              att få ett första steg in.
            </seg>
            <seg n="080ab592">
              Fru talman! Ibland debatterar vi i denna kammare utgiftsområde
              efter utgiftsområde utan att koppla samman saker. Jag tror att
              det är ett misstag. Framgångar inom arbetsmarknadspolitiken hänger
              intimt samman med framgångar för den ekonomiska politiken, socialförsäkringspolitiken,
              näringspolitiken, skattepolitiken och kanske framför allt på lång
              sikt utbildningspolitiken.
            </seg>
            <seg n="6f53e938">
              Att missköta statsfinanserna eller minska drivkrafterna till
              arbete får stora negativa effekter på arbetsmarknaden. Att sköta
              utbildningspolitiken på ett felaktigt sätt gör att unga får svårare
              att få jobb.
            </seg>
            <seg n="439d9585">
              För Alexandra, som jag träffade, var lärlingsutbildning vägen
              in på arbetsmarknaden. Hon är nöjd med sitt yrkesval, och hon
              är nöjd med utbildningen. Hon vet att hon har bra kontakter på
              arbetsmarknaden när utbildningen är färdig. Det är viktigt att
              fler får den chansen.
            </seg>
            <seg n="fd2f09e4">
              Sverige behöver en politik för att jobben ska bli fler – och
              komma fler till del. En sådan politik har regeringen. En sådan
              politik har inte oppositionen. Därför yrkar jag bifall till utskottets
              förslag.
            </seg>
          </u>
          <note n="49b9505e">
            I detta anförande instämde Ismail Kamil (FP).
          </note>
          <note type="speaker" n="2f818e8e">
            Anf. 95 YLVA JOHANSSON (S) replik:
          </note>
          <u who="ylva_johansson_e8ae63" xml:id="i-7eb9bf0ec8a63957-0" n="714c0a3f" next="i-375b5afd6106580a-0"/>
          <note n="01d71b8d">
            Fru talman! Låt mig börja med att göra en rättelse i mitt anförande.
            Jag yrkar bifall till de socialdemokratiska reservationerna under
            punkt 3 och punkt 6. Det är reservation 2 och reservation 8.
          </note>
          <u who="ylva_johansson_e8ae63" xml:id="i-375b5afd6106580a-0" n="714c0a3f" prev="i-7eb9bf0ec8a63957-0">
            <seg n="d725242b">
              Det var intressant att lyssna till Christer Nylander. Han sade
              att ju fler som finns i arbetsför befolkning och ju fler som aktivt
              söker arbete, desto fler jobb skapas. Jag har precis samma uppfattning.
              Det är den uppfattning som de allra flesta har och som jag tror
              att forskningen brukar dela.
            </seg>
            <seg n="13635ca5">
              Jag föreslår att Christer Nylander tar ett samtal med ordföranden
              i arbetsmarknadsutskottet, som nyligen här hävdade någonting annat,
              nämligen att det inte finns ett samband mellan antalet personer
              i arbetsför ålder som söker arbete och hur många jobb det finns.
            </seg>
            <seg n="4303baf8">
              Jag tänkte ställa en fråga till Christer Nylander, och det gäller
              arbetslöshetsförsäkringen.
            </seg>
            <seg n="3a31416e">
              Jag läser majoritetens resonemang i betänkandet. Först säger
              man att utskottet har redogjort för att internationell forskning
              entydigt visar att höjd ersättningsgrad i arbetslöshetsförsäkringen
              generellt ökar arbetslöshetstiden.
            </seg>
            <seg n="87db650a">
              Sedan säger utskottet att man vill betona att svaret på hur man
              ska göra avvägningen i arbetslöshetsförsäkringen inte kan sökas
              i forskningslitteraturen. Därefter säger man att det i ett läge
              med svag konjunktur och hög nivå på arbetslöshet och långtidsarbetslöshet
              vore riskfyllt och fel att förstärka arbetslöshetsförsäkringen.
            </seg>
            <seg n="843ffe67">
              Jag vill fråga: Vad menar Alliansen egentligen? Finns det någon
              forskning att luta sig mot, ska man i så fall luta sig mot den
              när det gäller arbetslöshetsförsäkringen? Och när ska man höja
              a-kassan om inte när det är lågkonjunktur och hög arbetslöshet?
            </seg>
          </u>
          <note type="speaker" n="e2c4867d">
            Anf. 96 CHRISTER NYLANDER (FP) replik:
          </note>
          <u who="christer_nylander_f32127" xml:id="i-e149d4c38c448a48-1" n="db725f8e">
            <seg n="374b37a3">
              Fru talman! Först: Det är rätt att öka arbetskraftsutbudet, men
              det är inte enkelt att få alla människor i jobb. Det som vi ser
              nu i utvecklingen av svensk arbetsmarknad är att fler människor
              tillhör de grupper som traditionellt sett har väldigt svårt att
              ta sig in på arbetsmarknaden och har väldigt svårt att få jobb.
            </seg>
            <seg n="10ba5d12">
              Det handlar om människor med funktionsnedsättning och nedsatt
              arbetsförmåga. Det handlar om människor som nyligen har kommit
              till Sverige, som ibland har en mycket trasslig bakgrund. Det
              handlar om ungdomar som inte har varit framgångsrika i skolan
              på det sätt som oftast nämns när man ska vara framgångsrik i skolan,
              eftersom de inte har klarat gymnasieskolan. En del av dem har
              slagits ut under den gymnasieskola som Ylva Johansson var en av
              arkitekterna till. Det var verkligen en utslagningsmaskin.
            </seg>
            <seg n="9e1a9509">
              Men det är ändå rätt att på lång sikt – det går inte snabbt och
              är inte enkelt – se till att så många som möjligt finns på arbetsmarknaden
              och söker jobb. Om man inte söker jobb minskar ju chansen betydligt
              att få jobb.
            </seg>
            <seg n="3c7dbb71">
              När det gäller a-kassan skriver vi i betänkandet att forskningen
              säger att en generellt höjd a-kassa kan ge de effekterna. Folkpartiets
              linje är egentligen att det viktigaste är att höja a-kassan i
              inledningsskedet och sedan ha en tydlig avtrappning. Vi ser ju
              hur arbetsmarknaden förändras, hur viktigt det är att man har
              en trygghet i förändringen, att man kan byta från ett jobb till
              ett annat och att man under inledningsperioden också har en chans
              att leva på ersättningen. Jag tror att det skapar ökad rörlighet
              och ökad trygghet för människor, och trygghet är viktigt.
            </seg>
            <seg n="d2eca9ce">
              Det är inte alldeles enkelt att säga – forskningen är inte helt
              entydig, och det är väl ganska skönt att all forskning inte är
              det – exakt vilka effekterna blir, för det spelar naturligtvis
              roll hur det ser ut i omvärlden, vilka jobb som finns och vilka
              chanser som finns att gå vidare men också hur andra system är
              utformade. Exakt vad forskningen säger kring hur a-kassan ska
              se ut tror jag inte att man kan lyfta från en lärobok till verkligheten.
            </seg>
            <seg n="e9a2e137">
              Min fråga till Ylva Johansson är: Varför slår ni undan benen
              för lärlingsreformen?
            </seg>
          </u>
          <note type="speaker" n="e5eac881">
            Anf. 97 YLVA JOHANSSON (S) replik:
          </note>
          <u who="ylva_johansson_e8ae63" xml:id="i-265e2d1f904f77fd-3" n="714c0a3f">
            <seg n="0dc9fff8">
              Fru talman! Låt mig börja med det sista: Vi slår inte undan benen
              för lärlingsreformen.
            </seg>
            <seg n="b50fb06c">
              Jag vill säga att jag uppskattar Christer Nylanders inlägg. Jag
              tror att vi delar synen i mångt och mycket, när det gäller både
              arbetslöshetsförsäkringen och vikten av en aktiv arbetsmarknadspolitik.
              Det är rätt att få fler i arbetskraften och fler som aktivt söker
              arbete, och det är inte lätt att få alla i jobb – jag delar helt
              den uppfattningen. Därför är det så viktigt hur man utformar arbetsmarknadspolitiken
              och utbildningspolitiken, för det är steget för att höja värdet
              för att människor ska kunna ta de lediga jobb som finns. Där tror
              jag att vi kanske har en hel del som förenar oss.
            </seg>
            <seg n="58233093">
              Det tror jag att vi har också när det gäller synen på arbetslöshetsförsäkringen.
              Jag delar helt uppfattningen att man inte kan se enskilt till
              vilken effekt höjd ersättning ger, utan det måste ses tillsammans
              med andra insatser som man gör på arbetsmarknaden. Det är komplext
              hur man får en väl fungerande arbetsmarknad och rymmer aldrig
              bara en beståndsdel.
            </seg>
            <seg n="bc2711b8">
              Jag vill komma tillbaka till den bedömning som Christer Nylander
              ändå är en del av, som en del av regeringsunderlaget här i riksdagen.
              Man säger att det är olämpligt att höja a-kassan när det är svag
              konjunktur och hög arbetslöshet. Då är det lätt att dra slutsatsen:
              Om man hade stark konjunktur och låg arbetslöshet skulle man ha
              hög ersättning i a-kassan. Men där tror jag att det finns ganska
              bra stöd också i forskningen för att säga att det är precis då
              man kan ställa ganska stora krav på att människor ska ta de lediga
              jobben. Men om det inte finns lediga jobb och det är dålig konjunktur
              måste människor ha något att leva av.
            </seg>
            <seg n="e13fecbb">
              Hur hänger det här ihop egentligen?
            </seg>
          </u>
          <note type="speaker" n="a706dfe1">
            Anf. 98 CHRISTER NYLANDER (FP) replik:
          </note>
          <u who="christer_nylander_f32127" xml:id="i-e149d4c38c448a48-2" n="db725f8e">
            <seg n="e6d8a2ec">
              Fru talman! Det är naturligtvis inte alldeles enkelt att göra
              avvägningen mellan drivkrafter till jobb och den trygghet som
              människor måste känna mellan jobben. Det viktigaste då är att
              se till att vi har en politik som hela tiden skapar fler jobb.
              En modern syn på trygghet i arbetslivet tror jag i grunden måste
              handla om att man känner att svensk ekonomi klarar av att skapa
              nya jobb: När jag blir av med det nuvarande jobbet finns det en
              chans att få ett annat.
            </seg>
            <seg n="1cdbcd15">
              Ett annat steg i den tryggheten måste vara att under den korta
              omställningsperioden ha en hyfsad ersättning från a-kassan och
              att fler skulle omfattas av a-kassan, samtidigt som det finns
              stora chanser att få stöd i omställningen när man byter från ett
              yrke till ett annat.
            </seg>
            <seg n="2b2f8bd9">
              Men, fru talman, jag och Ylva Johansson är inte överens. Jag
              gör kopplingen till en generös inställning till omställning samtidigt
              som jag vill göra svensk arbetsmarknad mer flexibel. Vi behöver
              förändra turordningsreglerna. För Folkpartiets del är det viktigt
              att göra kopplingen att när vi förändrar turordningsreglerna,
              värderar upp kompetens och värderar ned anställningsår, är det
              rimligt att också göra en mer generös a-kassa.
            </seg>
            <seg n="a5e7c869">
              Ylva Johansson säger att de inte slår undan benen för lärlingar.
              Jag skulle verkligen uppskatta om Socialdemokraterna någon gång
              satte sig ned och gick igenom sina åsikter på detta område, för
              de är oförenliga. Man kan inte både säga att alla lärlingar ska
              ha halva tiden ute på arbetsplatsen och samtidigt säga att alla
              lärlingar ska bli behöriga till högskolan. Då måste man antingen
              utvidga lärlingsundervisningen ganska radikalt, förmodligen 30–40
              procent i antalet undervisningstimmar, eller sänka kunskapskraven
              för alla andra i gymnasieskolan.
            </seg>
            <seg n="f9d252f1">
              Vilken väg väljer Socialdemokraterna? Det skulle jag vilja veta.
            </seg>
          </u>
          <note type="speaker" n="22ae4a8b">
            Anf. 99 ALI ESBATI (V) replik:
          </note>
          <u who="unknown" xml:id="i-83ee09ef5a5d80a3-15" n="6ce6ae28">
            <seg n="cfcce986">
              Fru talman! Nu hör vi igen exempel på det som jag tog upp i mitt
              anförande, nämligen en politik som väldigt mycket baserar sig
              på ekonomisk teori men ser väldigt lite på hur den teorin fungerar
              i verkligheten.
            </seg>
            <seg n="699aaa4b">
              I det här fallet handlar det om lägstalöner och ungdomar, hur
              man kommer in, trösklar och så vidare. Det finns länder där man
              har väsentligt mycket lägre lägstalöner och större lönespridning
              än i Sverige, till exempel USA. Dels är det lägre lägstalöner,
              dels har lägstalönen fallit relativt den genomsnittliga lönen.
            </seg>
            <seg n="252c02fd">
              Det borde vara jättebra. Det borde ha lett till en ökad dynamik
              på den amerikanska arbetsmarknaden. Det borde också visa sig att
              länder – inte bara USA utan generellt sett – som har lägre ingångslöner
              för till exempel unga har lägre arbetslöshet och högre sysselsättning.
              Men det är ju inte så. Om man kan se något mönster är det snarare
              det motsatta. Det är sådant som man kan utläsa ur den faktiskt
              existerande statistiken.
            </seg>
            <seg n="4d6554c9">
              Det som däremot sker – och som man kan se att det här leder till
              – är att det blir vanligare att man har större fattigdom, det
              vill säga större andel working poor, alltså folk som har ett jobb
              men ändå inte klarar sig särskilt bra, och att man får fler arbeten
              av en typ som är lågproduktiva och ger låga löner.
            </seg>
            <seg n="676dae70">
              Är det en bra utveckling? Är det något som är visionen för hur
              svensk arbetsmarknad ska utvecklas, enligt Folkpartiet?
            </seg>
          </u>
          <note type="speaker" n="29cb9105">
            Anf. 100 CHRISTER NYLANDER (FP) replik:
          </note>
          <u who="christer_nylander_f32127" xml:id="i-e149d4c38c448a48-3" n="db725f8e">
            <seg n="0e0848d3">
              Fru talman! Nej, det är det inte. Jag tror inte att det finns
              acceptans i något parti eller i någon del av det här landet för
              att vi skulle ha working poor i Sverige. Jag tror inte heller
              att det finns någon acceptans för att vi ska ha så höga trösklar
              in på arbetsmarknaden att många människor inte kommer in. Jag
              tror att de allra flesta i Sverige tycker att det är viktigt att
              vi värderar människor, att de får en chans till jobb, att människor
              får en chans till egen försörjning, att människor får en egen
              inkomst och därmed den frihet som det innebär.
            </seg>
            <seg n="ef510d20">
              Det vi gör nu från alliansregeringens sida är till exempel YA-jobben,
              som innebär en sänkning av ingångslönerna, eftersom man under
              20–25 procent av tiden också pluggar och lär sig yrket mer teoretiskt.
              Det är en intressant reform. Jag tror att vi måste göra mer på
              det sättet.
            </seg>
            <seg n="06e66c1f">
              Folkpartiets inställning är också att man på andra områden kan
              fundera på om det inte går att sänka trösklarna, till exempel
              genom att lönekostnaderna sänks. Det tror jag måste kopplas till
              en ökad satsning på social mobilitet. Fler måste få chans att
              få in en fot på arbetsmarknaden, men det måste sedan vara väldigt
              enkelt att promenera vidare.
            </seg>
            <seg n="6d056629">
              Det handlar om höga ambitioner för social mobilitet. Det handlar
              om höga ambitioner på utbildningsområdet. Det handlar om höga
              ambitioner för att fler ska få chans att försörja sig själva.
            </seg>
            <seg n="fdf206f4">
              Man måste också fråga sig vad som är alternativet. Om Ali Esbati
              i sin granskning av forskningen så tydligt finner att det inte
              är någon lösning med lägre trösklar, skulle då högre trösklar
              in på arbetsmarknaden göra att fler människor får jobb? Är det
              därför som Vänsterpartiet och oppositionen vill höja kostnaderna
              för att anställa unga och på andra sätt krångla till det för företagen?
              Är det er inställning att om det blir krångligare och dyrare att
              anställa folk blir det fler jobb i Sverige?
            </seg>
          </u>
          <note type="speaker" n="6d5b9ea1">
            Anf. 101 ALI ESBATI (V) replik:
          </note>
          <u who="unknown" xml:id="i-83ee09ef5a5d80a3-16" n="6ce6ae28">
            <seg n="b4f8765d">
              Fru talman! Det är glädjande att det inte finns någon acceptans
              i Folkpartiet för en ökning av låglönejobb och working poor. Men
              det är synd att det finns en acceptans för att föra en politik
              som leder till det. Det är det som vi diskuterar här i dag.
            </seg>
            <seg n="6bc2200b">
              Det som är problemet här är att vi diskuterar trösklar i en betydelse
              som du, Christer Nylander, menar är ordentliga villkor och okej
              löner på arbetsmarknaden. Det är inte det som är trösklar i dag.
              Trösklarna för människor i dag för att komma in på arbetsmarknaden
              är om de har fel utbildning, om de saknar utbildning och mycket
              ofta att det helt enkelt inte finns jobb. Det är trösklarna.
            </seg>
            <seg n="6b58a2a1">
              Frågan är därför: Vill man ha en utveckling där man ändrar arbetsmarknadens
              karaktär så att det blir fler arbeten med lägre kvalifikationer,
              lägre löner och lägre produktivitet men sammantaget ändå inte
              fler i sysselsättning, en högre sysselsättningsgrad och lägre
              arbetslöshet? Det är så alternativen har sett ut i verkligheten.
            </seg>
            <seg n="1b3ffc6d">
              Jag menar inte att sysselsättningen omedelbart kommer att öka
              om man generellt sett höjer lönerna. Men det som vi ser är att
              de länder som har valt en höglönestrategi, alltså goda arbetsvillkor
              och en produktivitetsdrivande lönenivå, har lyckats bättre. Men
              för länder som har satsat på en stor andel låglönejobb och jobb
              som kräver mindre av människor har det inte gått särskilt bra
              för.
            </seg>
            <seg n="2dd1f82c">
              Detta borde vara ganska okontroversiellt i ett land som Sverige
              som har varit ett av de länder som har lyckats mycket väl med
              detta.
            </seg>
            <seg n="464d08d1">
              Christer Nylander har inte svarat på frågan: Vilka är det som
              ska leva med dessa låga löner? Hur länge ska de göra det? Det
              som vi ser i dag är nämligen att de som har dessa låga löner får
              slita med dem under lång tid, och vi vet att de lever med mycket
              små marginaler. Det kom nyligen en rapport från Arena som visar
              att om man sänker ingångslönerna för dem med de lägsta lönerna
              får man folk som får minusmarginaler, det vill säga som det kan
              gå riktigt dåligt för.
            </seg>
          </u>
          <note type="speaker" n="0584d06f">
            Anf. 102 CHRISTER NYLANDER (FP) replik:
          </note>
          <u who="christer_nylander_f32127" xml:id="i-e149d4c38c448a48-4" n="db725f8e">
            <seg n="a08aedf2">
              Herr talman! Jag talar för dem som i dag inte har någon lön,
              för dem som står utanför arbetsmarknaden, för dem som finns i
              de grupper som växer och som står långt från arbetsmarknaden.
            </seg>
            <seg n="e5431535">
              Jag funderar mycket på hur vi ska se till att dessa människor
              får ett första jobb. Hur ska vi se till att de får en chans att
              försörja sig själva? Hur ska vi se till att de får den frihet
              och självständighet som det innebär att få en lön in på kontot
              varje månad? Dessa människor är ganska många i Sverige i dag.
              De är för många. Då måste vi som har ett politiskt engagemang
              fundera på om vi ska hjälpa dem och i så fall hur.
            </seg>
            <seg n="1e7468a4">
              Mitt svar är: Ja, vi ska försöka underlätta för människor att
              ta sig in på arbetsmarknaden. Förhoppningsvis ska de befinna sig
              i arbete med låg lön under så kort tid som möjligt för att sedan
              komma in i andra jobb. Men alternativet att ställa dem helt utanför
              arbetsmarknaden är inte bättre.
            </seg>
            <seg n="0aa8cb26">
              Sverige har varit och är ett land som satsar på hög produktivitet
              och på högt kunskapsinnehåll. Sverige är ett av de länder i världen
              som satsar mest på forskning och hög utbildning och som satsar
              mest på att få mer av innovation och utveckling i ekonomin. Det
              ska vi fortsätta med.
            </seg>
            <seg n="b9f185c6">
              Ibland måste man som politiker också fundera på de svåra uppdragen,
              och det vet jag att Ali Esbati, som är en intellektuell politiker,
              gör. Och det svåra uppdraget är: Hur kombinerar man dessa saker?
              Hur ser man till att Sverige är en intressant kunskapsekonomi
              i en global värld som klarar att locka till sig de mest produktiva
              och kunniga människorna? Hur ser vi till att Sverige är ett land
              som får företag att flytta sina huvudkontor hit? Hur klarar vi
              den konkurrensen samtidigt som vi inte stänger ute de människor
              som inte hinner med i tempot? Det är den lösningen som jag söker
              efter. Därför säger jag att vi fortsatt ska satsa på en produktivitets-
              och kunskapsekonomi men att vi också ska se till att de som i
              dag står utanför får en chans att ta sig in på arbetsmarknaden
              för att kunna försörja sig själva. Detta får vi binda ihop med
              höga ambitioner på utbildningsområdet och höga ambitioner när
              det gäller social mobilitet.
            </seg>
          </u>
          <note type="speaker" n="17b637d4">
            Anf. 103 ANNIKA QARLSSON (C):
          </note>
          <u who="annika_qarlsson_37c24d" xml:id="i-05c5c6eafa276a4a-0" n="3575a59f" next="i-caf36c53ceaa9c96-0">
            <seg n="5183e2d0">
              Herr talman! Sysselsättningen på den svenska arbetsmarknaden
              fortsätter att öka.
            </seg>
            <seg n="fae17a05">
              4 786 000 personer i åldrarna 15–74 år var under tredje kvartalet
              2013 sysselsatta enligt SCB:s statistik, vilket är en ökning med
              51 000 personer jämfört med samma kvartal 2012. Ökningen gäller
              såväl kvinnor som män. Motsvarande siffra för det tredje kvartalet
              2006 var 4 530 000 personer. Det innebär att 256 000 fler människor
              går till arbetet i Sverige i dag än när Alliansen tillträdde.
            </seg>
            <seg n="3d22174a">
              Antalet arbetade timmar har under samma period ökat med 7,3 miljoner
              timmar till 126,9 miljoner timmar. Sysselsättningsgraden, alltså
              hur stor del av befolkningen i arbetsför ålder som arbetar, är
              66 procent. Det är näst högst i EU i åldrarna 15–74 år. Om vi
              bara mäter i åldersspannet 20–64 är vi till och med bäst i EU.
            </seg>
            <seg n="5d0452e6">
              Allt tillsammans visar på förbättring. Förbättringen är särskilt
              anmärkningsvärd och glädjande mot bakgrund av den allvarliga lågkonjunktur
              som följde på finanskrisen och som kraftigt har påverkat och påverkar
              världen och Sverige under den här perioden.
            </seg>
            <seg n="d9cb964f">
              I Sverige minskar dessutom de åldersgrupper där flest yrkesarbetar.
              Självklart påverkar även det sysselsättningsgraden. Sverige tillhör
              de länder i EU som har lägst andel långtidsarbetslöshet. Den senaste
              mätningen är från 2012.
            </seg>
            <seg n="724fdd7d">
              Risken för att en person ska bli långtidsarbetslös ökar om personen
              under den senaste tioårsperioden varit inskriven som arbetslös
              och fått socialbidrag. Risken minskar dock om personen under perioden
              varit sysselsatt.
            </seg>
            <seg n="5f113158">
              Vad tror vi då om framtiden? I Arbetsförmedlingens prognos görs
              bedömningen att sysselsättningen kommer att öka med 116 000 personer
              på två år, att jobben kommer främst inom den privata tjänstesektorn
              och att arbetslösheten kommer att minska från 8,1 procent i år
              till 7,8 procent 2014 och 7,4 procent 2015. Arbetsmarknadsprognosen
              visar ett fortsatt stort tillskott av personer i arbetskraften
              – 91 000 personer på två år. Det är en viktig förutsättning för
              att sysselsättningen ska kunna öka i hög takt.
            </seg>
            <seg n="7d03fd34">
              Arbetsförmedlingens intervjuundersökning visar att arbetsgivarna
              tror på en starkt ökad efterfrågan på varor och tjänster samtidigt
              som rekryteringsplanerna är positiva. De offentliga arbetsgivarna
              är liksom tidigare försiktigare med att anställa personal.
            </seg>
            <seg n="9b61ba2f">
              SCB anser att arbetskraftsundersökningen för oktober 2013 sammantaget
              tyder på ett förbättrat arbetsmarknadsläge jämfört med utvecklingen
              under föregående månader. Mätningen visar enligt SCB på en oväntat
              stark utveckling av såväl antalet arbetade timmar som antalet
              sysselsatta, i synnerhet bland unga. Även arbetslösheten och arbetskraften
              uppvisar en positiv trend.
            </seg>
            <seg n="fe4ca6b6">
              När oppositionen säger att det är hög arbetslöshet och Alliansen
              säger att det är fler sysselsatta än någonsin finns det sanning
              i båda påståendena.
            </seg>
            <seg n="39820c5c">
              Vi är på rätt väg från en hög nivå. Siffrorna pekar i rätt riktning.
              Därför är det bra att regeringen i budgetpropositionen för 2014
              föreslår en mängd åtgärder som stimulerar hushållens ekonomi,
              skapar nya och bredare vägar för ungdomar in på arbetsmarknaden
              och förbättrar förutsättningarna för långtidsarbetslösa att komma
              i arbete. Det är rätt tid nu att förstärka och stimulera.
            </seg>
            <seg n="bb94ea26">
              Herr talman! Jobben är grunden för hela samhällets utveckling:
              för jämlikhet, jämställdhet, välfärdens finansiering, förebyggande
              av utanförskap och inte minst för tillväxt i hela landet. Eget
              arbete är fundamentalt för såväl frihet som trygghet för den enskilde.
            </seg>
            <seg n="335aadd0">
              En av samhällets absoluta huvuduppgifter är att alla människor
              ska ges möjlighet att arbeta och försörja sig själva efter egen
              förmåga. Politiken ger förutsättningarna för jobb, men de stora
              jobbskaparna är företagen.
            </seg>
            <seg n="5a9b6bab">
              Att samla i ladorna i goda tider för att använda det klokt när
              det är tuffare tider är ett förhållningssätt som räddat många
              familjer, många företag och många länder genom århundraden. Tack
              vare att Centerpartiet tillsammans med Alliansen har fört en klok
              politik, under ett snävt ramverk, finns det i nuläget en styrka
              i de offentliga finanserna i Sverige som är i det närmaste unik
              i ett europeiskt perspektiv.
            </seg>
            <seg n="10316447">
              I stora delar av Europa har lågkonjunkturen som följde efter
              finanskrisen fortfarande ett fast grepp. Trots att vi fortfarande
              i stor utsträckning påverkas av lågkonjunkturen har vi lyckats
              hålla uppe efterfrågan och sysselsättning. Men är vi nöjda där?
              Nej.
            </seg>
            <seg n="2ded6ccc">
              Vi vill använda vår styrka för att stödja tillväxt, och med det
              sysselsättning, för att motverka att arbetslösheten biter sig
              fast. Det är klokt att använda den kraft vi har samlat i ladorna
              nu. Det gör vi med många olika insatser. Det finns beräkningar
              på att redan existerande jobbskatteavdrag ska leda till fler sysselsatta,
              och vi förstärker det inför nästkommande år. Reformen har förutom
              att stärka hushållsekonomin för personer med låga inkomster varit
              ett viktigt steg för att stärka sysselsättningen.
            </seg>
            <seg n="aae4a304">
              Herr talman! Yrkesintroduktionsavtal som parterna har träffat
              på ett antal olika avtalsområden är ett efterlängtat steg för
              Centerpartiet. Det är ett samlingsnamn för avtal om anställningar
              av unga utan tidigare erfarenhet i yrket, i olika branscher. Centerpartiet
              har sedan 2004 argumenterat för behovet av det här på svensk arbetsmarknad.
              Vi kan konstatera att vi har den mest välutbildade generationen
              ungdomar i svensk historia, men också den med minst yrkeserfarenhet.
              Samtidigt har Sverige mycket sammanpressade löneskalor, även jämfört
              med våra nordiska och europeiska grannländer – den som ska komma
              in på arbetsmarknaden i Sverige måste göra det med nästan samma
              lön som kolleger med mycket större färdigheter.
            </seg>
            <seg n="fe8c96bf">
              Yrkesintroduktionsanställning är en anställningsform där nyanställda
              ungdomar varvar arbete med utbildning. Löner ges enligt kollektivavtal
              för arbetstiden, men utbildning och handledning är inte lönegrundande.
              Arbetsgivarna får sänkta arbetsgivaravgifter och stöd till handledning.
              Samlad erfarenhet visar att en kombination av arbete, utbildning
              och handledning är ett bra sätt för unga att komma in på arbetsmarknaden.
            </seg>
            <seg n="f4d2d574">
              Yrkesintroduktionsanställningarna är ett resultat av de samtal
              regeringen har haft med arbetsmarknadens parter. Centerpartiet
              skulle gärna se att denna lärlingsliknande anställningsform i
              framtiden var öppen för många fler som kan lära på jobbet och
              att yrkesintroduktionsavtalen breddas till att gälla fler. I nuläget
              är vi dock oerhört glada över att ha fått reformen på plats och
              ser fram emot att det ska vara en väg in i arbete för ungdomar.
              Vi gör också ett omtag när det gäller lärlingsutbildningarna,
              med ökat stöd till handledning och kostnadsersättningar, och vi
              sänker arbetsgivaravgifterna ytterligare för unga under 23 år.
            </seg>
            <seg n="4c5fe2f4">
              När det gäller insatser för personer som står långt ifrån arbetsmarknaden
              förbättras kvaliteten i jobb- och utvecklingsgarantin kontinuerligt,
              i synnerhet i sysselsättningsfasen. Det är angeläget att insatserna
              anpassas till individerna så att de efter egna förutsättningar
              stegvis kan närma sig arbetsmarknaden. Vägen tillbaka till arbete
              tar tid. Därför är det bra att det särskilda anställningsstödet
              förlängs från nuvarande ett till två år. Vi satsar på utvecklingsanställningar
              på Samhall för ungdomar, och vi ber regeringen fortsätta leverera
              bra förslag som Funkautredningen lade fram.
            </seg>
            <seg n="097fba87">
              Nyanlända som får ett instegsjobb eller ett nystartsjobb kommer
              närmare arbetsmarknaden än de utan subventionerad anställning.
              Det finns ytterligare effektiviseringsmöjligheter för att få fler
              i jobb genom att bättre nå ut till arbetsgivare och se över stödvillkoren.
              Instegsjobb och nystartsjobb för nyanlända är dock två subventionerade
              anställningsformer som infördes 2007, och Riksrevisionen har granskat
              om dessa subventionerade anställningsformer medverkar till att
              förbättra nyanländas etablering på arbetsmarknaden. Det visar
              sig att så är fallet. Det gäller särskilt när en nyanländ först
              får ett instegsjobb och därefter ett nystartsjobb.
            </seg>
            <seg n="1c696d9d">
              Det är dock viktigt att slå fast att det för att det ska bli
              jobb krävs att det finns företag och att deras förutsättningar
              spelar roll. Förutom jobbskatteavdrag kan ROT och RUT nämnas som
              jobbskapare, och sänkt restaurangmoms ger fler jobb, fler arbetade
              timmar och dessutom sänkta priser.
            </seg>
            <seg n="90ee138b">
              Herr talman! Jobben är grunden för hela samhällets utveckling
              – för jämlikhet, jämställdhet, välfärdens finansiering, förebyggande
              av utanförskap och inte minst tillväxt i hela landet. Eget arbete
              är fundamentalt för såväl frihet som trygghet för den enskilde.
              I BP14 ger alliansregeringen förutsättningar för fler jobb hos
              jobbskaparna runt om i företagen. Det är på väg åt rätt håll.
              Siffrorna pekar i rätt riktning.
            </seg>
          </u>
          <note n="701b4d35">
            Jag yrkar bifall till förslaget i betänkandet och avslag på reservationerna.
          </note>
          <u who="annika_qarlsson_37c24d" xml:id="i-caf36c53ceaa9c96-0" n="3575a59f" prev="i-05c5c6eafa276a4a-0">
            <seg n="befd1ec3">
              (Applåder)
            </seg>
          </u>
          <note type="speaker" n="a8e7945a">
            Anf. 104 ANDREAS CARLSON (KD):
          </note>
          <u who="unknown" xml:id="i-17536a6680b11552-0" n="6ce6ae28">
            <seg n="40f83054">
              Herr talman! När vi för ett år sedan – jag tror att det är på
              dagen i dag – debatterade budgetområdet arbetsmarknad och arbetsliv
              i kammaren inledde jag mitt anförande med att tala om ett tilltagande
              antal varsel på arbetsmarknaden. Då hade 20 000 personer varslats
              om uppsägning de senaste två månaderna. I dag är läget lite ljusare,
              och arbetsmarknaden är i alla fall mer än då på väg åt rätt håll.
            </seg>
            <seg n="abd53c9b">
              Vår ekonomi i Sverige är exportberoende och påverkas i stor utsträckning
              av länderna runt omkring oss och av den globala utvecklingen.
              De svenska företagen tävlar med företag från hela världen i tuff
              konkurrens. Då måste vi i Sverige ha ett företagsklimat som uppmuntrar
              företag att stanna i och flytta till Sverige.
            </seg>
            <seg n="24838eea">
              I en enkät som Dagens Industri presenterar i dag befarar 56 procent
              av företagsledarna att företagsklimatet skulle bli sämre om Socialdemokraterna
              styrde Sverige. Bara 5 procent tror att företagsklimatet skulle
              bli bättre. Företagsklimatet är ett väsentligt område att arbeta
              med, eftersom jobb skapas av företagare som investerar sitt engagemang,
              sin tid och ofta sina egna pengar i att förverkliga den idé man
              har som grund för sitt företag. Därför ska det vara enkelt och
              lönsamt att driva företag i Sverige. En politik för företagande
              är en politik för jobben.
            </seg>
            <seg n="c96a33c5">
              Herr talman! Samtidigt som vi ser att det är lite ljusare går
              konjunkturuppgången ganska trögt, och arbetslösheten ligger fortfarande
              på en alldeles för hög nivå. Det är därför välkommet att alliansregeringen
              vidtar åtgärder som stimulerar hushållens ekonomi, skapar nya
              och bredare vägar för ungdomar in på arbetsmarknaden och förbättrar
              förutsättningarna för långtidsarbetslösa att komma i arbete. Det
              femte jobbskatteavdraget och avskaffandet av arbetslöshetsavgiften
              ger mer pengar i hushållens vardagsekonomi och bidrar till ökad
              sysselsättning.
            </seg>
            <seg n="48d9cca7">
              Regeringens stöd till parternas yrkesintroduktionsanställningar,
              de så kallade YA-jobben, är ett bra första steg mot ett system
              som liknar de framgångsrika lärlingssystem som finns i exempelvis
              Tyskland. Enligt OECD finns det ett klart samband mellan väl utbyggda
              lärlingssystem och låg ungdomsarbetslöshet. Det är bra att det
              finns en bred enighet kring YA-jobben och att de företag som tar
              emot en ung YA-jobbare får ekonomiskt stöd för handledning.
            </seg>
            <seg n="2265fb4f">
              Det är angeläget att minska gapet mellan jobb och utbildning.
              Därför är vi i Kristdemokraterna beredda att gå ännu längre än
              med yrkesintroduktionsanställningar. För att ta fler steg mot
              ett lärlingssystem också i Sverige tycker vi att den ganska nyligen
              utredda frågan om utbildningsanställningar även borde leda till
              förslag på hur vi parallellt med YA-jobben kan stärka ungas möjligheter
              att kombinera jobb och utbildning och få sitt första jobb tidigare.
            </seg>
            <seg n="e7ad1d21">
              De förstärkningar som har gjorts på de praktiska yrkesprogrammen
              behöver också ytterligare fortsätta. Kristdemokraterna anser att
              yrkesutbildningar behöver innehålla mer praktik och att skolan
              inte ska kunna tillhandahålla praktik för de egna eleverna i skolans
              lokaler – det är viktigt att minska gapet mellan jobb och utbildning.
            </seg>
            <seg n="72c3483d">
              Herr talman! När det gäller insatser för personer som står långt
              ifrån arbetsmarknaden är det välkommet att regeringen arbetar
              kontinuerligt för att förbättra kvaliteten i jobb- och utvecklingsgarantin,
              i synnerhet i sysselsättningsfasen. Det är positivt att regeringen
              föreslår en satsning på utvecklingsanställningar vid Samhall.
              Varje person som kan arbeta ska ges möjlighet att göra det utifrån
              sina egna förutsättningar. Varje person ska få möjlighet att jobba
              100 procent av sin förmåga.
            </seg>
            <seg n="2906ad04">
              Funkautredningen har nämnts i debatten. Den lämnade förra året
              betänkandet Sänkta trösklar – högt i tak. Arbete, utveckling,
              trygghet. Utredningen föreslog förstärkningar och förändringar
              av de arbetsmarknadspolitiska insatserna för personer med funktionsnedsättning.
              Vi kristdemokrater tycker att Funkautredningen har kommit med
              många goda initiativ och bra förslag. Regeringen har genomfört
              vissa delar, men ytterligare insatser behövs.
            </seg>
            <seg n="37fb4c67">
              Jag har förtroende för att regeringen jobbar med frågan och snart
              kommer till riksdagen med förslag, men jag tycker också att det
              är bra att vi enas om ett tillkännagivande där vi ber regeringen
              att återkomma med förslag som just tar sin utgångspunkt i Funkautredningen.
              Det här är angelägna frågor som vi i Kristdemokraterna tycker
              är viktiga att prioritera.
            </seg>
            <seg n="16aac839">
              Arbetsförmedlingen har tagits upp i debatten vid flera tillfällen.
              Under flera år har Kristdemokraterna lyft fram Australien som
              ett exempel att lära av när det gäller matchningen på arbetsmarknaden.
              Det finns fler länder att titta på för att hitta nya vägar att
              effektivisera arbetsförmedlandet. Det är hög tid att gå vidare
              och pröva nya lösningar där offentliga och privata aktörer verkar
              på lika villkor.
            </seg>
            <seg n="123189fc">
              Vi föreslår att privata arbetsförmedlare får ta över och att
              de får betalt när de hjälper personer att hitta jobb.
            </seg>
            <seg n="2a2da7db">
              Regeringen har aviserat en bred översyn av Arbetsförmedlingen.
              Det är viktigt att denna översyn också ser över möjligheten att
              konkurrensutsätta Arbetsförmedlingens utförarorganisation.
            </seg>
            <seg n="1dd8ceb8">
              Förändringarna på arbetsmarknaden och det faktum att vi kommer
              att behöva jobba allt längre ställer högre krav på en god arbetsmiljö.
              Med några års perspektiv pekar de indikationer som finns på arbetsmiljöområdet
              på en positiv utveckling. Det finns dock anledning att noga följa
              och analysera utvecklingen när det gäller antalet dödsolyckor
              och arbetsskador för att den långsiktiga minskningen ska kunna
              fortsätta.
            </seg>
            <seg n="0c81682b">
              En viktig fråga för ett hållbart arbetsliv på lång sikt är den
              psykosociala arbetsmiljön och att den är god. Ny teknik skapar
              nya möjligheter för anställda. I dag är många ständigt nåbara
              via telefoner och läsplattor. Det skapar förstås en flexibilitet
              och gör att den anställde ofta kan lägga upp sitt arbete mer självständigt,
              men det finns också risker med att ständigt vara uppkopplad och
              nåbar. Det behövs mer forskning och kunskap, men det viktigaste
              är att arbetsgivare och arbetstagare kommer överens. Att ta fram
              en mobilpolicy kan till exempel vara en bra väg att gå.
            </seg>
            <seg n="2b30c3c6">
              Herr talman! Som i de flesta frågor på arbetsmarknaden har arbetsmarknadens
              parter här ett stort ansvar. När gränsen mellan arbete, fritid
              och familjeliv blir mindre tydlig är det viktigt att både arbetsgivaren
              och den anställde vet hur de ska förhålla sig till den nya teknik
              som jag talade om.
            </seg>
            <seg n="27850b80">
              Herr talman! Oppositionspartiernas förslag har en tydlig gemensam
              inriktning. Det är höjda skatter som gör det dyrare att anställa
              och arbeta. Vi i Alliansen kan inte ställa oss bakom en sådan
              prioritering eftersom den riskerar att leda till högre arbetslöshet
              och lägre sysselsättning.
            </seg>
            <seg n="8901f2b8">
              Sammantaget innebär oppositionspartiernas skattehöjningar att
              kostnaderna för att anställa skulle öka med tiotals miljarder
              kronor och att det skulle löna sig mindre för den enskilde anställde
              att arbeta.
            </seg>
            <seg n="2eed9355">
              Det ska sägas att vissa av de arbetsmarknadspolitiska förslagen
              i oppositionspartiernas motioner är goda, men det mesta återspeglar
              insatser som regeringen redan har genomfört eller kommer att genomföra.
              Därför yrkar jag bifall till utskottets förslag i betänkandet
              och avslag på samtliga motioner.
            </seg>
          </u>
          <note n="7ca29ac9">
            Ajournering
          </note>
          <note n="bf20e2d7">
            Kammaren beslutade kl. 15.23 på förslag av tredje vice talmannen
            att ajournera förhandlingarna till kl. 15.30 då votering skulle
            äga rum.
          </note>
          <u who="unknown" xml:id="i-12bc1d766df5c6a5-0" n="6ce6ae28">
            <seg n="ccef82de">
              Återupptagna förhandlingar
            </seg>
          </u>
          <note n="de2da81e">
            Förhandlingarna återupptogs kl. 15.30.
          </note>
          <note n="dcec7e47">
            10 § Beslut om ärenden som slutdebatterats den 12 december
          </note>
          <note n="dcb35a4d">
            Punkt 5
          </note>
          <note n="caa6f663">
            Punkt 7
          </note>
          <note n="63816164">
            Övriga punkter
          </note>
          <note n="c4efca62">
            Punkt 4
          </note>
          <note n="b26f6e9a">
            Punkt 6
          </note>
          <note n="caa6f663">
            Punkt 7
          </note>
          <note n="94fb6397">
            Anna Wallén (S) anmälde att hon avsett att rösta ja men markerats
            ha röstat nej.
          </note>
          <note n="63816164">
            Övriga punkter
          </note>
          <note n="49081c1e">
            11 § Beslut om ärenden som slutdebatterats den 16 december
          </note>
          <note n="7e41b1ce">
            Punkt 1
          </note>
          <note n="753588a0">
            Punkt 2
          </note>
          <note n="41e9b98a">
            Punkt 3
          </note>
          <note n="b26f6e9a">
            Punkt 6
          </note>
          <note n="caa6f663">
            Punkt 7
          </note>
          <note n="57c74bc6">
            Punkt 10
          </note>
          <note n="8e098aa0">
            Punkt 11
          </note>
          <note n="9003caa4">
            Punkt 12
          </note>
          <note n="63816164">
            Övriga punkter
          </note>
          <note n="7e41b1ce">
            Punkt 1
          </note>
          <note n="41e9b98a">
            Punkt 3
          </note>
          <note n="c4efca62">
            Punkt 4
          </note>
          <note n="a6dad816">
            Punkt 8
          </note>
          <note n="8e098aa0">
            Punkt 11
          </note>
          <note n="9003caa4">
            Punkt 12
          </note>
          <note n="a3048e31">
            Punkt 17
          </note>
          <note n="c21525f7">
            Punkt 18
          </note>
          <note n="1572bca8">
            Punkt 20
          </note>
          <note n="63816164">
            Övriga punkter
          </note>
          <note n="7e41b1ce">
            Punkt 1
          </note>
          <note n="753588a0">
            Punkt 2
          </note>
          <note n="41e9b98a">
            Punkt 3
          </note>
          <note n="c4efca62">
            Punkt 4
          </note>
          <note n="753588a0">
            Punkt 2
          </note>
          <note n="41e9b98a">
            Punkt 3
          </note>
          <note n="dcb35a4d">
            Punkt 5
          </note>
          <note n="b26f6e9a">
            Punkt 6
          </note>
          <note n="63816164">
            Övriga punkter
          </note>
          <note n="3298b17f">
            12 § Beslut om ärenden som slutdebatterats vid dagens sammanträde
          </note>
          <note n="753588a0">
            Punkt 2
          </note>
          <note n="dcb35a4d">
            Punkt 5
          </note>
          <note n="63816164">
            Övriga punkter
          </note>
          <note n="eca3c20e">
            13 § Aktuell debatt: De svenska skolresultaten i PISA-rapporten
            2012
          </note>
          <note type="speaker" n="9dce7d5e">
            Anf. 105 GUSTAV FRIDOLIN (MP):
          </note>
          <u who="gustav_fridolin_58edbf" xml:id="i-3c62d9c5987663f2-0" n="34b339b6">
            <seg n="91e0cad2">
              Herr talman! Det är något märkligt i debatten om resultaten i
              PISA. Barn får i dag inte de förutsättningar de ska få i skolan,
              men alla förslag som cirkulerar i debatten handlar om hur någonting
              ska kunna förändras sedan. Runt om i landet känner människor nu
              oro och ilska. Man förstår att det bakom varje dyster siffra och
              varje allvarstyngt uttalande finns barn som inte får en ärlig
              chans. Men oron och ilskan möts inte av den handlingskraft eller
              det ledarskap som svenska folket förtjänar. I stället ber man
              oss vänta.
            </seg>
            <seg n="24de54bd">
              Utbildningsministern ber oss att vänta och hoppas på att hans
              reformer ska få effekt någon gång i framtiden. Vi begärde denna
              debatt därför att det inte går att vänta. När det handlar om våra
              barn finns inte alternativet vänta och se. Då måste vi handla
              nu.
            </seg>
            <seg n="864d576b">
              Forskningen är tydlig. Det finns en faktor som är mer avgörande
              än allt annat för att varje barn ska få med sig det som det behöver
              från skolan: att det möter kunniga, kompetenta och engagerade
              lärare. Men nio av tio lärare vittnar om att Jan Björklunds reformer
              har inneburit att de har fått ägna mer tid åt att fylla i papper
              och mindre tid åt att vara med sina elever. Samtidigt har Alliansen
              skurit i skolan. 12 500 pedagogiska medarbetare har försvunnit
              i svensk skola sedan 2006. Färre medarbetare har alltså fått ägna
              mer tid åt att fylla i papper, och det har blivit mindre tid över
              för eleverna.
            </seg>
            <seg n="1f175841">
              Vi vill ändra på det här. Det går att ändra på det. Vi kan ge
              elever den tid de behöver med sina lärare och det stöd de behöver.
              Men då duger det inte att vänta och se. Då måste vi vara beredda
              att anställa fler i skolan och rensa lärares arbetsdag från byråkrati.
              Vi är beredda att göra det. Vi kan inte vänta.
            </seg>
          </u>
          <note type="speaker" n="b45c4777">
            Anf. 106 Utbildningsminister JAN BJÖRKLUND (FP):
          </note>
          <u who="jan_bjorklund_2a3889" xml:id="i-83ee09ef5a5d80a3-17" n="e4bcfc31">
            <seg n="2eecf8e4">
              Herr talman! Nedgången i PISA är allvarlig. Den är allvarlig
              för våra ungdomar, den är allvarlig för Sverige och den är allvarlig
              för skolväsendet. Nedgången berör viktiga ämnen som läsförståelse,
              matematik och naturvetenskap.
            </seg>
            <seg n="5b0ef607">
              Nedgången berör också attityder i skolan, till exempel att Sverige
              nu toppar sena ankomster och har stora problem med skolk och dåligt
              klassrumsklimat, det vill säga ordning i klassrummet. Nedgången
              är allvarlig. Den har dock varit förväntad. Den förutspåddes av
              professor Per Tullberg i den stora utredning han gjorde som han
              lade fram förra året. Jag har också varnat för att det sannolika
              utfallet av denna undersökning kommer att vara att resultatet
              går ned.
            </seg>
            <seg n="7068e44c">
              Sverige genomgår just nu ett utbildningspolitiskt systemskifte
              av mycket stor magnitud. Det är det största systemskifte som något
              land i Europa nu genomför. Det är det största som har genomförts
              i Sverige sedan folkskolans införande på 1800-talet. 2011 års
              skollag och 2011 års läroplan har införts. 2011 års kursplaner
              har införts i varje ämne med tydliga kunskapskrav och fokuserat
              ämnesinnehåll. 2011 års betygsystem med fler betygsteg och betyg
              från årskurs 6 från 2012 har införts. 2011 års gymnasieskola har
              införts liksom 2011 års lärarutbildning med högre krav och bättre
              struktur, bland annat.
            </seg>
            <seg n="bb334d05">
              PISA-proven, som vi nu diskuterar, genomfördes i årskurs 9 för
              snart två år sedan, under läsåret 2011/12. Den årskull som då
              gick ut nian är den sista årskull som gick igenom det svenska
              skolväsendet innan våra reformer hade börjat genomföras. Jag har
              inget behov av att skylla på någon annan; det är jag som är ansvarig.
              Jag är ansvarig för att vrida om utvecklingen och lyfta resultaten.
              Men det är ändå en viktig utgångspunkt när man ska fundera över
              vad som har gått fel att detta var innan reformerna hade börjat
              genomföras.
            </seg>
            <seg n="0f2aaa98">
              Apropå Gustav Fridolins inlägg är jag också glad att lärartätheten
              av utbildade lärare i dag i svensk skola är högre än 2006, när
              jag trädde till. Den är högre i grundskolan, och den är högre
              i gymnasiet. Det är riktigt att det numerärt är färre lärare,
              men det är också väsentligt färre elever. Lärartätheten – lärare
              per elev – är alltså högre i dag än 2006, när de rödgröna lämnade
              ifrån sig regeringsmakten.
            </seg>
            <seg n="a780d864">
              Vi har mer resurser till svensk skola i dag än 2006. Kommunerna
              ger mer. Staten ger ungefär 7 miljarder kronor mer varje år, till
              exempel 2014, till utbildningsväsendet än vad staten gjorde 2006.
              Vi har högre personaltäthet av elevvårdspersonal. Vi har fler
              skolsköterskor, fler skolkuratorer och fler skolpsykologer per
              elev räknat.
            </seg>
            <seg n="808ff846">
              En mycket viktig effekt som nu går att avläsa är att söktrycket
              till lärarutbildningen ökar kraftigt. Eftersom det går att räkna
              på olika sätt ska jag vara noggrann. De senaste fem åren har antalet
              behöriga sökande ökat med 45 procent – från den katastrofutveckling
              som rådde i början på 2000-talet. Det tar tid innan de nya lärarna
              kommer ut, som var och en förstår. Men det är fantastiskt att
              detta sker, för det innebär att vi har fler sökande och att man
              kan välja fler av de lämpliga och duktiga studenterna varje år
              in i detta viktiga yrke för Sverige.
            </seg>
            <seg n="880b6f9a">
              Det är tid att vara självkritisk. Jag kommer att vara det, och
              jag hoppas att också oppositionen kan vara det för den tid de
              hade. Ni ska vara själkritiska och fundera på om saker kunde ha
              gjorts annorlunda. Jag har funderat mycket på om vi kunde ha gjort
              annorlunda under de regeringsår som vi har haft ansvaret? Ja,
              det kunde vi i ett antal saker.
            </seg>
            <seg n="f54072c0">
              Vi borde tidigare ha tänkt om i Sverige när det gäller undervisningsmetoder.
              Det gick alldeles för långt med att elever skulle ta ansvar själva
              – eget ansvar, eget arbete och egna studier. Det var en inställning
              som fanns både politiskt och pedagogiskt under mycket lång tid.
              Nu har vi börjat vända detta, men det borde vi ha gjort redan
              2006. Vi väntade därför att jag och vi tyckte att det går att
              ifrågasätta att staten har synpunkter på undervisningsmetodiken
              i klassrummet. Men i dag finns det mycket vetenskapligt underlag
              – apropå forskningsstöd – som visar att detta har varit fel. Det
              ökar resultatklyftorna, och arbetargrabbarna har varit de stora
              förlorarna på de flummiga undervisningsmetoderna.
            </seg>
            <seg n="a2a14e10">
              Vi har gjort för lite när det gäller ordning och trygghet i skolan;
              det är helt uppenbart. Jag personligen förknippas säkert mer med
              dessa frågor än de flesta andra. Ändå har vi gjort för lite. Vi
              inför en del lagstiftning och annat, men det hjälper inte om den
              inte används. Det handlar om befogenheter att ingripa och befogenheter
              att flytta mobbare. Den typen av frågor blir ofta hett debatterade
              och kontroversiella. Men de är helt centrala. Den som läser PISA:s
              forskningsrapport kan se att det finns ett mycket tydligt samband
              mellan det som kallas för klassrumsklimat, det vill säga ordning
              och reda, att passa tider och att vara närvarande, och resultat.
            </seg>
            <seg n="324ac4a5">
              Om man har stökigt i klassrummet sjunker resultaten. PISA är
              jättetydligt med detta, och Sverige är ett av de länder som har
              mest stök i klassrummen, flest sena ankomster och mest skolk.
              Även om detta är kontroversiellt måste vi våga ta i det. Jag kan
              i dag informera riksdagen om att regeringen nu tillsätter en särskild
              utredning om frågor om ordning och reda och studiedisciplin i
              den svenska skolan.
            </seg>
            <seg n="afafff32">
              Herr talman! Jag är övertygad om att utvecklingen går att vända
              – att Sverige både kan återhämta resultaten och på sikt komma
              tillbaka till toppen igen. För att sammanfatta: Nedgången är allvarlig
              för Sverige, men den var förväntad. Det är den slutliga spiken
              i kistan för den gamla svenska skolpolitiken, som många – nästan
              alla – partier delar ansvaret för under ett antal årtionden. Det
              är därför det är angeläget att nu fullfölja omläggningen av den
              svenska skolpolitiken. Det gäller de reformer som vi nu har gjort,
              och det kommer också att behövas fler. Sverige kommer att komma
              tillbaka.
            </seg>
          </u>
          <note type="speaker" n="29cedddb">
            Anf. 107 IBRAHIM BAYLAN (S):
          </note>
          <u who="ibrahim_baylan_5ff931" xml:id="i-b1f55cffb7d4b451-0" n="2fbb65a0" next="i-01ec2c52ea504d5c-0">
            <seg n="524ead20">
              Herr talman! Vi kan vara överens om att läget är allvarligt.
              För de allra flesta i vårt land är det nog en ren chock när det
              kommer en rapport som visar att de svenska eleverna de senaste
              åren har haft den sämsta kunskapsutvecklingen i hela OECD. Det
              är en chock kanske för oss alla, med undantag av utbildningsministern.
              Han påstår sig ha förväntat sig detta. Om utbildningsministern
              har förväntat sig detta – varför har han då inte gjort någonting
              för att häva det? Det är en bra fråga.
            </seg>
            <seg n="f4dd2fdd">
              Skolverket pekar på att Sverige på tio år har gått från att bara
              tre länder i hela OECD-området hade signifikant bättre skolresultat
              vad gäller läsförmåga till att, i den senaste PISA-mätningen,
              bara tre länder i hela OECD har sämre resultat än Sverige. Det
              är en radikal förändring.
            </seg>
            <seg n="86f4447d">
              Läsförmågan är inte vilken förmåga som helst. Jag tror att alla
              inser vad som händer i ett samhälle när dess ungdomar, i det här
              fallet framför allt killar, inte kan läsa. Det gäller inte bara
              vad som händer i skolan, i alla ämnen, utan också vad som händer
              i ett samhälle när vi har en hel generation som inte kan ta jobb
              och inte kan hävda sig utan som blir defensiva och till och med
              kan bli destruktiva.
            </seg>
            <seg n="eb649b52">
              När denna chock kommer – vad är då regeringens reaktion? Det
              är en regering som har ansvaret och har haft ansvaret för detta
              land i snart åtta år. Utbildningsministern använde hela sin pressträff
              till att förklara att detta inte är hans fel. Det är lärarnas,
              elevernas, kommunernas, Lars Leijonborgs och naturligtvis Socialdemokraternas
              fel.
            </seg>
            <seg n="02f35d5f">
              Den statsminister som kallade till pressträff när huliganer hotade
              tränaren i hans favoritlag har hållit sig undan nu när det har
              kommit en rapport som visar att vi har den sämsta kunskapsutvecklingen
              i hela OECD-området. Man kan fråga sig varför han har vägrat kommentera
              eller säga något. Beror det på att han inte vill bli förknippad
              med regeringens totala misslyckande eller på att han helt enkelt
              inte har något att säga nu när han har tömt ladorna med skattesänkningar
              år efter år? Det är svårt att säga, men jag menar att landets
              statsminister måste uppmärksamma landets lärare, elever och föräldrar.
              De förtjänar åtminstone samma uppmärksamhet som statsministerns
              favoritfotbollslag.
            </seg>
            <seg n="a2223e47">
              Herr talman! Vi behöver vidta åtgärder här och nu. Vi behöver
              prioritera den svenska skolan och sätta den före skattesänkningar.
              Vi behöver stärka skolan i grunden genom att ge lärarna de bästa
              förutsättningarna att göra sitt jobb.
            </seg>
            <seg n="53b35046">
              Den viktigaste insats vi skulle kunna göra är att öronmärka ett
              stöd i statens budget för att minska klasstorlekarna. Jag tror
              att alla förstår att det är svårt att göra ett bra jobb om man
              har 28–29 sjuåringar i första klass och om några av dem kanske
              dessutom har särskilda behov eller är stökiga. Då blir det svårt
              att lära sig skriva, läsa och räkna.
            </seg>
            <seg n="b949d6fc">
              Vi behöver anställa fler specialpedagoger så att de barn som
              har de största behoven också får hjälp och stöd. OECD, Skolverket
              och många föräldrar vittnar om att barnen i dag lämnas alldeles
              för mycket åt sitt eget öde. Det är inte rätt mot de barnen, det
              är inte rätt mot vår skola och det är inte rätt mot vårt land.
            </seg>
            <seg n="f4158257">
              Vi vill dessutom investera i lärarna. Trots allt och allt annat
              lika är det lärarna som ska göra jobbet. Även om utbildningsministern
              är väldigt nöjd med situationen när det gäller lärarrekryteringen
              är ju sanningen den att väldigt många av våra lärarutbildningar
              i dag är tomma eller halvtomma eller har högst en sökande per
              plats. Vi får rapporter om att det inte krävs mer än 0,1 på högskoleprovet
              för att komma in på lärarutbildningarna, men landets utbildningsminister
              är nöjd.
            </seg>
            <seg n="d5fde7e6">
              Socialdemokraterna är inte nöjda. Vi måste göra vårt yttersta
              för att stärka skolan i grunden. Det är därför vi är beredda att
              öronmärka 4 ½ miljard i statens budget just för att stärka skolan
              i grunden genom tidiga insatser, investeringar i lärarna och mindre
              klasser.
            </seg>
            <seg n="a2445519">
              Herr talman! Det är också lätt att säga att var och en som tidigare
              hade haft starka uppfattningar om skolan direkt efter PISA kom
              fram med sina käpphästar. Utbildningsministern talar om att inleda
              ett storskaligt experiment med förstatligande – något vi aldrig
              har haft i Sverige. Det finns inte heller några internationella
              exempel på att det skulle fungera. Andra vill avskaffa det fria
              skolvalet eftersom det – mycket riktigt – finns avigsidor med
              det.
            </seg>
            <seg n="ff30ebfb">
              Socialdemokraterna menar att det inte räcker att skjuta från
              höften. Innan vi gör den typen av stora strukturreformer måste
              vi fråga oss: Kommer det att hjälpa? Därför vill vi med anledning
              av PISA-chocken tillsätta en skolkommission som både analyserar
              och lägger fram förslag som vi sedan, gärna över blockgränsen,
              kan jobba med att implementera.
            </seg>
            <seg n="1104436c">
              Det är, utbildningsministern, inte business as usual. Läget är
              väldigt allvarligt. Därför är min fråga till dig: Är du och regeringen
              beredd att tillsätta en skolkommission för att gå till botten
              med detta innan ni skjuter från höften och gör den här typen av
              stora skolreformer?
            </seg>
            <seg n="021a4576">
              Situationen har förändrats när de svenska skolresultaten i dag
              återfinns i botten av hela OECD. Då kan man bara inte fortsätta
              som om ingenting har hänt med budskapet: Vänta och se – våra reformer
              får kanske genomslag 2021 eller 2024. Det är ett ganska magert
              recept till Sveriges elever, föräldrar och lärare.
            </seg>
            <seg n="befd1ec3">
              (Applåder)
            </seg>
          </u>
          <note n="94637a0c">
            Anf. 108 TOMAS TOBÉ (M):
          </note>
          <u who="ibrahim_baylan_5ff931" xml:id="i-01ec2c52ea504d5c-0" n="2fbb65a0" prev="i-b1f55cffb7d4b451-0">
            <seg n="81bf6ba7">
              Herr talman! Det här är en mycket viktig debatt. Att vända de
              svenska skolresultaten är, vågar jag hävda, kanske den största
              framtidsutmaning vi står inför.
            </seg>
            <seg n="ca5e270a">
              Det handlar i grunden om att vi vill ge alla en bra start i livet
              men också om att vårt land ska kunna ha ett utvecklande välstånd
              som säkerställer att vår ställning i världen inte försvagas utan
              snarare stärks.
            </seg>
            <seg n="91bcbd40">
              För mig, Nya moderaterna och Alliansen är PISA-rapporten en tydlig
              signal om att det finns en bra bit kvar att vandra för att se
              till att våra svenska elever får ordentligt med kunskaper.
            </seg>
            <seg n="9500d845">
              Vi tror att det är centralt att fortsätta med rätt satsningar.
              Här vill jag gärna betona att det är viktigt att satsningarna
              har stöd i forskning och beprövad erfarenhet för att säkerställa
              att vi prioriterar rätt. Jag tror nämligen, herr talman, att det
              behövs lugn och ro inte bara i klassrummet. Vi kommer också att
              behöva lugn och ro i reformtempot framöver.
            </seg>
            <seg n="3c5d5641">
              Jag tror att prioriteringen ska handla om att se till att vi
              har skickliga lärare som får ordentligt med tid med eleverna,
              att vi följer upp kunskaper och inte utsätter skolan för oklara
              besked eller experiment.
            </seg>
            <seg n="c9228720">
              Alliansen har tagit ansvar för skolan genom att genomföra de
              största reformerna sedan 1800-talet. De viktigaste pusselbitarna
              kom på plats 2011 och 2012.
            </seg>
            <seg n="5aa27b8c">
              I grunden handlar den kunskapslinje som Jan Björklund och Alliansen
              har satt på plats om att se till att vi får mer kunskapsuppföljning,
              mer lärarledd undervisningstid och högre status för läraryrket
              – allt det som vi nu ser att de länder som springer förbi Sverige
              har satsat på före oss.
            </seg>
            <seg n="afbbc971">
              Debatten borde egentligen handla om frågan om man anser att kunskapslinjen
              ska förstärkas eller försvagas. Det blir ibland lätt en diskussion
              om vem som har högst siffra eller störst satsning.
            </seg>
            <seg n="fafe3ffd">
              Låt mig konstatera, herr talman, att Alliansen har haft ordning
              och reda i ekonomin. Vi har säkerställt att det är 200 000 fler
              som arbetar i dag och att man får behålla mer av månadslönen.
              För en lärare handlar det om en hel extra månadslön.
            </seg>
            <seg n="2a316d07">
              Tack vare att fler arbetar har vi haft råd att satsa på den svenska
              skolan. Jan Björklund kan konstatera att han satsar 7 miljarder
              mer på utbildning i Sverige än före detta skolministern Ibrahim
              Baylan.
            </seg>
            <seg n="adc6748f">
              Vi kan konstatera att i de kommuner där Alliansen har ansvaret
              satsas det mer pengar på den svenska skolan. Det tror jag i grunden
              är bra. Det kommer att behövas fler speciallärare och mer resurser
              till svensk skola framöver. Men klarar man inte av ordning och
              reda i ekonomin och klarar man inte av jobben, då blir det inte
              heller några pengar till svensk skola.
            </seg>
            <seg n="d7898610">
              Jag tror att det finns tre frågor som kräver ett särskilt utvecklingsarbete
              i politiken framöver.
            </seg>
            <seg n="7ea2f0d2">
              För det första: tidigt stöd och kunskapsuppföljning. Nya moderaterna
              tycker att det är helt centralt att bryta den vänta-och-se-mentalitet
              som i alltför stor grad fortfarande präglar svensk skola. Ingen
              elev ska gå osedd genom skolan och tillåtas att misslyckas. Det
              handlar i grunden om att vi måste se till att det särskilda stödet
              kommer in tidigt. Konkret handlar det om fler speciallärare till
              lågstadiet.
            </seg>
            <seg n="d6d4f4c9">
              För det andra: mer undervisningstid – mer lärarledd undervisningstid.
              Det är mycket tydligt, som utbildningsministern påpekar, att den
              väg med ensamarbete som har tillåtits växa fram i svensk skola
              har varit förödande för väldigt många elever. Vi måste ge läraren
              ordentligt med tid att med eleverna se till att kunskaperna ökar.
            </seg>
            <seg n="9c60ae39">
              Det här är ju fina och vackra ord, men det kräver också stora
              miljardinvesteringar. Låt mig här konstatera att det i grunden
              är bra att Alliansen till exempel har utökat undervisningstiden
              i matematik på lågstadiet och aviserat ytterligare ökningar på
              mellanstadiet. Det vi behöver fundera på nu är om vi ska investera
              mer i ännu mer utökad undervisningstid i svenska och matematik.
            </seg>
            <seg n="da821db7">
              För det tredje, herr talman: skickliga lärare. Jag vågar hävda
              att det är helt centralt att lärarna har bra förutsättningar att
              göra sitt arbete. Det är väldigt positivt att fler nu söker sig
              till lärarutbildningen, men vi måste se till att det blir svårare
              att komma in.
            </seg>
            <seg n="307012d7">
              Vi ska vara öppna för att gå fram med mer av lämplighetstest.
              Allt som kan göra att läraryrket återigen blir mer attraktivt
              kommer att vara helt centralt för att Sverige, oavsett vilken
              skolreglering vi har, ska klara av att lyfta sig.
            </seg>
            <seg n="86b3a16c">
              Herr talman! Avslutningsvis finns det ett antal frågor som också
              borde ställas i den här debatten. Vi i Alliansen kommer i grunden
              att förbereda oss väl för att ge gemensamma besked till väljarna
              inför valet 2014. Men vilka gemensamma besked kommer vi att få
              från de rödgröna partierna förutom att ni vill sitta i regering
              tillsammans?
            </seg>
            <seg n="8b125199">
              Det vi vill veta är: Vilka är era besked till svensk skola? Var
              är era gemensamma besked om finansiering av de fina reformer ni
              talar om? Var är era gemensamma besked om de reformer som vi nu
              har lagt på plats? Vilka reformer är det ni vill riva upp?
            </seg>
            <seg n="21ddf391">
              Vi kommer att förbereda oss för att förstärka kunskapslinjen,
              inte försvaga den.
            </seg>
          </u>
          <note type="speaker" n="84dc330a">
            Anf. 109 GUSTAV FRIDOLIN (MP):
          </note>
          <u who="gustav_fridolin_58edbf" xml:id="i-d6b55165824fe3ca-0" n="34b339b6" next="i-7b8c41ce576059ea-0">
            <seg n="9183d039">
              Herr talman! Det finns en ljusglimt i PISA: Det finns länder
              som visar att det går att vända utvecklingen och att det går att
              göra det snabbt. I alla dessa länder har man varit beredd att
              lätta på prestigen och samverka för skolans bästa. Det behöver
              vi göra i Sverige också.
            </seg>
            <seg n="0b36e799">
              Vi vill bjuda in till en bred skolkommission med företrädare
              för lärare, elever, skolledare, politiken och den pedagogiska
              forskningen. Kommissionen ska ha i uppgift att utifrån vetenskap
              och erfarenhet lägga förslag om hur vi utformar ett skolsystem
              för alla. Inget annat är gott nog.
            </seg>
            <seg n="8edb5ccf">
              Vi föreslår en bred skolkommission. Jan Björklund föreslår en
              utredning om ordning och reda och kepsar. Jan Björklund, det är
              dags att vakna! Du är inte längre oppositionellt skolborgarråd
              i kamp mot Göran Persson. Så ser inte skiljelinjerna ut längre.
              Du är utbildningsminister, och du har varit det i sju år, och
              du har ansvaret. I stället för en kepsutredning bör vi tillsätta
              en bred skolkommission som kan ta fram förslag som är förankrade
              i lärarkåren och i vetenskapen när det gäller hur vi bygger ett
              bra skolsystem.
            </seg>
            <seg n="8e90bdc4">
              Det vi har att göra som tar tid får inte skymma det vi nu kan
              göra för att vända utvecklingen. Jag vill peka på två saker: behovet
              av tid och behovet av tidigt stöd.
            </seg>
            <seg n="6f09141b">
              I dag gick en miljon elever till skolan. De allra flesta gick
              dit med lust att lära och vilja att ta i för att utvecklas. Samtidigt
              gick nästan 100 000 lärare till skolan med kunskap, kompetens
              och engagemang. Ändå kommer många elever att gå på jullov med
              en känsla av att inte riktigt ha blivit sedda, och många lärare
              kommer att fira jul med lite ont i magen för att de inte hinner
              med sitt jobb.
            </seg>
            <seg n="f72f0da6">
              Skolverket har visat att en lärare i genomsnitt har en dryg kvart
              på sig att förbereda och efterarbeta sina lektioner. På en kvart
              ska man förbereda lektioner, nå fram, producera det material som
              ska användas, ta hand om materialet efteråt, fundera ut feedback
              och ta ett spontant samtal med en elev som behöver det – allt
              detta på en kvart. Det är omöjligt! Jag har själv inte lyckats
              avsluta en lektion utan att det står några elever och deltagare
              som vill diskutera en uppgift som blivit sen, fråga lite mer om
              uppgiften man gav eller berätta något som de kanske inte ville
              dela med hela klassen. Då försvinner lätt en kvart.
            </seg>
            <seg n="80fb248f">
              Samtidigt möter jag lärare som berättar att de får slå ihop boken
              tre minuter innan lektionen är slut för att springa till nästa
              lektion. Så bygger man inte en skola där lärare får tid för sina
              jobb och elever tid med sina lärare. Vi måste rensa i byråkratin
              för lärare och anställa fler i skolan.
            </seg>
            <seg n="d2cb68a7">
              Sedan Alliansen bildade regering har 12 500 pedagogiska medarbetare
              skurits bort från svensk skola. Det är betydligt fler än de minskande
              elevkullarna motiverar, och nu vänder elevkullarna upp igen.
            </seg>
            <seg n="ad1af389">
              I den budget ni har lagt fram för riksdagen lägger ni 62 procent
              av satsningarna på skattesänkningar och 2 procent på skolan. Det
              är inte en prioritering som det svenska folket vill se. Vi vill
              i stället se att ni nu investerar i skolan.
            </seg>
            <seg n="1492e7a0">
              Ska det vara mer tid för varje elev måste vi anställa fler lärare
              i skolan, och vi måste rensa i byråkratin för lärare.
            </seg>
            <seg n="5e11b41b">
              Det andra som behövs är tidigt stöd. I svensk skola ger vi i
              dag mest särskilt stöd i nionde klass. För en elev som i nio år
              har halkat efter i flera ämnen är det svårt att få det stöd som
              gör att man hinner i fatt. I de bästa skolsystemen i världen ger
              man mest stöd i de tidiga årskurserna. Då förebygger man problem
              innan de hinner växa och bli oöverstigliga.
            </seg>
            <seg n="040485a5">
              Vi vill ha en läsa-skriva-räkna-garanti. Det gick Jan Björklund
              till val på 2006, men det har inte blivit infört. Det handlar
              om att man från förskoleklass till tredje klass sätter in alla
              insatser med tydliga checklistor och tydlig uppföljning för att
              varje elev ska få med sig läsningen, skrivningen och räkningen,
              så att man också har möjlighet att klara av andra ämnen.
            </seg>
            <seg n="3074405a">
              Förutsättningar i skolan avgörs i stor utsträckning i förskolan.
              Alliansen har låtit barngrupperna i förskolan växa, och nu accepterar
              ni att Skolverket tar bort riktlinjerna för barngruppernas storlek.
              Det är fel väg att gå. I stället ska vi investera i förskolan.
              Vi ska investera i fler speciallärare och utbyggd elevhälsa. Vi
              ska investera i en läsa-skriva-räkna-garanti. Det kostar, men
              det är investeringar vi är beredda att göra. Det går före nya
              skattesänkningar.
            </seg>
            <seg n="1c2640bb">
              Detta är förslag på sådant som kan göras nu. Det handlar om insatser
              för att varje lärare ska få mer tid att prata med och nå varje
              elev. Det är insatser för att elever ska få det stöd de behöver
              i tid. Det behöver inte vänta. Det behöver inte vänta in någon
              ny utredning. Det behöver inte vänta in ett nytt val. Det kan
              vi göra nu.
            </seg>
            <seg n="4b52cf87">
              Vi har fler förslag. Det är förslag om höjda lärarlöner, om att
              lärare ska få bra och kontinuerlig fortbildning, för läsning i
              skolan, för att öka elevernas glädje för matte, för att alla elever
              ska få tillgång till estetisk kompetens, för att man inte ska
              kunna ta ut vinst ur skolan, för att ingen ska behöva känna sig
              otrygg i skolan och för att luften i klassrummen inte ska göra
              en trött.
            </seg>
            <seg n="f09db316">
              Det finns förslag på sådant vi kan göra nu. Utbildningsministern
              behöver faktiskt inte vänta. Det finns inget som hindrar dig,
              Jan Björklund, från att nu ta tag i skolans viktigaste utmaning
              och se till att varje elev får den tid med sin lärare som han
              eller hon behöver och få det stöd som behövs. Det finns inget
              som hindrar dig mer än att Moderaterna hellre använder pengarna
              till skattesänkningar.
            </seg>
          </u>
          <note n="366e2d93">
            Anf. 110 ULRIKA CARLSSON i Skövde (C):
          </note>
          <u who="gustav_fridolin_58edbf" xml:id="i-7b8c41ce576059ea-0" n="34b339b6" prev="i-d6b55165824fe3ca-0">
            <seg n="32f69c62">
              Herr talman! Det är inte mer än ungefär en vecka sedan vi i utbildningsutskottet
              debatterade budgeten och då också uppehöll oss en hel del just
              vid resultaten i den PISA-undersökning som genomfördes 2012.
            </seg>
            <seg n="dd613f2f">
              Debattens vågor har väl gått minst sagt höga från och till. Fokus,
              upplever jag, har varit på att hitta syndabockar och se vems fel
              det hela skulle kunna vara i stället för att se den komplexitet
              som skolans uppdrag faktiskt innebär.
            </seg>
            <seg n="ecbc9b8d">
              Allting verkar bli så mycket lättare om man hittar de där självklara
              svaren på vad som behöver göras. Men sådana färdiga svar finns
              inte, för det är en mycket mer komplex verklighet vi har att ta
              del av. Därför blir det så fel när den ena lilla frågan efter
              den andra diskuteras.
            </seg>
            <seg n="dc973a24">
              Jag välkomnar Gustav Fridolin in i arbetet med utbildningsfrågorna.
              Det var spännande med din uppradning, för det dröjde ganska länge
              innan den skilde sig från det som har varit just Alliansens politik
              under ett antal år. Både när det gäller tidigt stöd och tidiga
              insatser är satsningen på speciallärarutbildning som alliansregeringen
              genomförde för ganska många år sedan en viktig del för att just
              ge resurser tidigt.
            </seg>
            <seg n="8482aca9">
              Vi behöver faktiskt inte alltid gå utomlands för att hitta svaren.
              Det finns ett antal kommuner och skolor i Sverige som visar precis
              hur man arbetar för att också få framgångsrika elever med gott
              resultat. Det vi kan behöva fokusera på är de skolor som av olika
              anledningar inte lyckas. Det är ett viktigt arbete vi har framför
              oss.
            </seg>
            <seg n="1be0bb99">
              Hur sprider man de framgångsrika skolornas framgångsrecept? Det
              pågår ju ett stort arbete just nu. Sveriges Kommuner och Landsting
              har ett projekt som heter PRIO, där man jobbar för att sprida
              de framgångsrika exemplen. Man har börjat med Helsingforss stad.
              Det finns spännande rapporter därifrån just nu. Det är inte något
              som ska börja hända.
            </seg>
            <seg n="cd642eed">
              Vi är oerhört oroliga över resultaten att svenska elever inte
              lär sig läsa, men det har inte stått stilla, utan det pågår hela
              tiden stora satsningar för att vända det resultat som vi har sett
              under ganska lång tid.
            </seg>
            <seg n="b116c541">
              Jag känner stor respekt, tillit och beundran för de lärare och
              rektorer som har bestämt sig för att göra skillnad. Låt mig bara
              nämna exemplet Nossebro. Det har pågått ganska många år. Ibland
              har det varit ifrågasatt av lite olika anledningar. Men man bestämde
              sig tidigt för att man skulle göra skillnad, och man har visat
              att det går. Man behöver inte vänta in att någon annan ska ta
              ett visst beslut, utan man kan faktiskt göra väldigt mycket här
              och nu.
            </seg>
            <seg n="3910ef27">
              Jag har träffat många framgångsrika lärare och rektorer under
              den skolresa som jag har varit ute på, herr talman. Jag har också
              träffat många fantastiska förskollärare. Låt mig bara nämna att
              jag bad dem ge oss ett medskick till politiken om vad vi behöver
              titta extra på när det gäller de pedagogiskt skickliga och ansvariga
              förskollärarna på golvet i förskolan. Då sade de: Snälla, sluta
              prata om gruppstorlekar. Prata om det som är förutsättningar för
              att vi ska kunna ha en god kvalitet. Det ser väldigt olika ut.
              Det är inte ett visst antal barn som ger oss förutsättningar.
              En del grupper kan vara lite större. En del grupper behöver absolut
              vara mindre. Det beror på många olika saker. Men det är professionen
              som kan visa vad det är man behöver göra för att komma till rätta
              med de här delarna.
            </seg>
            <seg n="72204002">
              Det finns också stora utvecklingsmöjligheter i de satsningar
              som har gjorts. Vi ser att man behöver göra mycket mer av det.
              Det handlar om att satsa på den moderna tekniken och på vilket
              sätt den bidrar till ett ökat lärande.
            </seg>
            <seg n="c201f8b6">
              Det finns fantastiskt spännande exempel på skolor som verkligen
              går före. Och vi har på olika sätt ett stort ansvar för att sprida
              den erfarenheten. Det har vi både som riksdagspolitiker och som
              kommunpolitiker, som många av oss också är. Skolan ska vila på
              vetenskaplig grund och beprövad erfarenhet. Den finns på många
              ställen, men det handlar om att sprida den till fler.
            </seg>
            <seg n="b62f65d8">
              Jag har mött oerhört positiva reaktioner på många av de reformer
              som vi tyvärr ännu inte har sett börja verka ute i den svenska
              skolan. Det gäller till exempel de nya kursplanerna, den nya läroplanen
              och de nya lärarutbildningarna – det är så många saker att de,
              när man ska räkna upp dem, kommer i en annan ordning än vad man
              hade planerat.
            </seg>
            <seg n="0aec3a79">
              Mattelyftet har nämnts av flera, likaså Läslyftet. Ursäkta, Gustav
              Fridolin, men läsa-skriva-räkna-garantin är en ganska gammal frågeställning.
              Detta har fått genomslag på ett antal ställen där man faktiskt
              har jobbat med en läsa-skriva-räkna-satsning. Att de eleverna
              inte har gått ut årskurs 9 än är en annan fråga, men de kommer
              dit också.
            </seg>
            <seg n="7a48feca">
              Vad kommer upp i debatten? Jo, en massa olika saker. Det var
              det jag inledde med att säga. Det finns en stor komplexitet. Det
              är inte ett förstatligande av skolan, att ta bort det fria skolvalet
              eller andra organisatoriska förändringar som är det viktiga. Det
              viktiga är att jobba med just det som händer mellan varje lärare
              och elev. Därför är det oerhört viktigt att satsa på lärares och
              rektorers kompetens. Det är en stor del av de satsningar som vi
              har gjort genom Lärarlyftet och de andra lyft som finns.
            </seg>
            <seg n="76739707">
              Det finns mycket mer att säga, herr talman. Jag är glad att vi
              får möjlighet att återkomma vid ett par tillfällen under debatten.
            </seg>
          </u>
          <note type="speaker" n="b95ff607">
            Anf. 111 RICHARD JOMSHOF (SD):
          </note>
          <u who="richard_jomshof_d1023a" xml:id="i-5ef31996ba650406-0" n="0d67f1e1">
            <seg n="5d1a76d3">
              Herr talman! Precis som väntat har debatten hittills handlat
              om vem som är mest dum och vem som var dum först. Alliansen skyller
              på de rödgröna. De rödgröna skyller på Alliansen. Men till saken
              hör, herr talman, att båda är precis lika skyldiga.
            </seg>
            <seg n="fff0ef66">
              Jag tycker att det blir extra komiskt när Socialdemokraterna
              och Ibrahim Baylan försöker lägga all skuld på Alliansen, trots
              att det var just Socialdemokraterna som påbörjade nedmonteringen
              av svensk skola när man för drygt 20 år sedan bestämde sig för
              att kommunalisera skolan. Det blir extra komiskt när Ibrahim Baylan
              kallar ett återförstatligande för ett stort experiment. Men vad
              är då inte kommunaliseringen, Baylan? Det om något är väl ett
              stort experiment. Bra har det inte heller gått.
            </seg>
            <seg n="8b41b769">
              Trots ett starkt motstånd drevs kommunaliseringen igenom av Socialdemokraterna
              och Vänsterpartiet kommunisterna. I händerna på många gånger totalt
              okunniga kommunala skolpolitiker har kommunaliseringen skapat
              en segregerad skola med stora regionala och kommunala skillnader.
              Sedan skolan kommunaliserades har antalet obehöriga lärare ökat
              samtidigt som antalet vuxna i skolan har minskat, i takt med att
              kuratorer, studievägledare, skolsköterskor och inte minst speciallärare
              sparats bort i kommunernas spariver.
            </seg>
            <seg n="c88f3a7b">
              Skolan har under samma period blivit allt stökigare och alltmer
              otrygg. Det finns fortfarande elever, ganska många, till och med
              ett växande antal, vill jag påstå, som vittnar om ett hårdare
              skolklimat där mobbning, trakasserier, hot och våld har kommit
              att bli en del av vardagen. Flickor utsätts för tillmälen och
              trakasserier. Pojkar berättar om rån och misshandel. Trots att
              det i dag är tillåtet att flytta på den som mobbar sker det endast
              i undantagsfall. I stället blir det ofta den som är utsatt för
              mobbning, trakasserier, hot eller våld som tvingas bort. Det är
              skamligt.
            </seg>
            <seg n="2588804a">
              Nästan var tredje lärare vittnar i sin tur om att de utsätts
              för våld eller hot om våld på jobbet. Hälften av landets lärare
              upplever att det har blivit vanligare med hot och våld i skolan.
              Nästan var femte lärare oroar sig över att gå till sitt arbete.
            </seg>
            <seg n="b4fa5068">
              Herr talman! Det här är viktigt. En skola där lärarna tvingas
              ägna allt större tid åt allt annat än kunskapsförmedling är dömd
              att vara en skola med sjunkande studieresultat. Varje minut som
              en lärare tvingas lägga på att försöka få ordning i klassrummet
              är en förlorad minut. Vi ska komma ihåg att det finns ganska många
              lärare som vittnar om att en stor del av lektionstiden, ibland
              hälften av lektionstiden, går åt till att hålla ordning i klassrummet.
              Och med halva undervisningstiden tycker i varje fall inte jag
              att det är speciellt konstigt om eleverna lämnar skolan med ofullständiga
              betyg. I en sådan verklighet är det inte speciellt konstigt och
              förvånande om studieresultaten försämras.
            </seg>
            <seg n="f8c5425a">
              Det blir inte bättre av att 68-vänstern, eller resterna av den,
              har bestämt sig för att ordning och reda är något negativt eller
              att det skulle vara fult med disciplin i skolan. Och det blir
              inte bättre av att skolledningar i avsaknad av ett nationellt
              regelverk saknar kunskap och rutiner. Det är i alla fall vad många
              säger. Det handlar om rutiner och om kunskap om hur man ska hantera
              mobbning och hur man ska hantera trakasserier och våld i skolan.
            </seg>
            <seg n="71385b68">
              Det blir lite komiskt, tycker jag, när Gustav Fridolin försöker
              skämta bort problemen genom att försöka få ned det till en fråga
              som handlar om kepsar. Jag tycker att det är beklämmande. Situationen
              är betydligt allvarligare än så.
            </seg>
            <seg n="28704806">
              Till detta kommer en situation där allt fler skolor väljer att
              sopa problemen under mattan av rädsla för dåligt rykte. Att det
              finns skolor som är rädda om sitt rykte är inte konstigt med tanke
              på att skolan är att likna vid en öppen marknad. Problem med våld
              och mobbning eller dåliga betygssnitt kan vara förödande för en
              skola. Då är det bättre att försöka sopa under mattan och låtsas
              som att det regnar. Men skolan är inte som vilken marknad som
              helst. Att byta skola är inte som att byta från en vårdcentral
              till en annan eller att byta tandkräm, för den delen.
            </seg>
            <seg n="006db414">
              Friskolereformen har gått för långt, men till kommunernas försvar
              vill jag säga följande: Friskoleetableringar kan leda till en
              överetablering av skolor. I en kommun med ett bristande elevunderlag
              och där kommunens skolverksamhet är kalibrerad efter elevunderlaget
              riskerar friskoleetableringar att slå sönder den kommunala organisationen
              med skolor och skollokaler. Och eftersom kommunen sällan kan påverka
              huruvida en skola ska få starta eller inte är det ibland mycket
              svårt, om inte omöjligt, för en enskild kommun att skapa en långsiktig
              planering för kommunens skolverksamhet. Det kan leda till ökade
              kommunala kostnader. Och vad gör kommunerna när kostnaderna ökar?
              Jo, man sparar. Och när man sparar är det oftast på lokaler och
              på personal.
            </seg>
            <seg n="12ed3c06">
              Vidare tvingas ibland kommunala skolor som bedöms som mycket
              bra, inte minst mindre byskolor, att läggas ned när friskoleetableringarna
              blir för många. Det kan ironiskt nog få följden att valfriheten
              minskar, samtidigt som servicen minskar.
            </seg>
            <seg n="7a0f85a5">
              Herr talman! I en sådan situation är det inte speciellt förvånande
              om studieresultaten försämras.
            </seg>
          </u>
          <note type="speaker" n="e0b1847a">
            Anf. 112 ROSSANA DINAMARCA (V):
          </note>
          <u who="rossana_dinamarca_e992cf" xml:id="i-074d61a78722acd1-0" n="dfcf2f5f">
            <seg n="4ac77711">
              Herr talman! Vilken plats Sverige hamnar på i den här PISA-mätningen
              är, ärligt talat, inte så relevant. Det som på riktigt oroar mig
              är att elever, oavsett om de anses vara hög- eller lågpresterande,
              tappar kunskap. Alla är förlorare på den skola vi har i dag.
            </seg>
            <seg n="dea1a077">
              Det står klart att det handlar om ett systemfel. Det handlar
              alltså inte om ämnesspecifika problem som går att lösa genom ett
              mattelyft, läxhjälp, katederundervisning, sommarskola, tidigare
              betyg, låsta dörrar, fler nationella prov och så vidare. Det är
              ett systemfel som gör att svensk skola inte längre anses vara
              likvärdig.
            </seg>
            <seg n="65b51636">
              Politiken ska inte vara klåfingrig och peka ut hur lärarna och
              skolan ska organisera arbetet. Politiken ska ge skolan och lärarna
              förutsättningar och resurser för att uppfylla sitt uppdrag gentemot
              eleverna och ta ansvar för elevernas lärande. Det är nämligen
              de som har kompetensen och utbildningen.
            </seg>
            <seg n="d06325b0">
              Det är knappt att jag orkar gå igenom utbildningsministerns och
              regeringens bristande förmåga att ta ansvar för den allvarliga
              situationen som vi har sett de senaste veckorna. Utbildningsminister
              Jan Björklund skyller i stället konstant ifrån sig. Det är lite
              som att Erik Hamrén skulle skylla på Lars Lagerbäck för att Sverige
              inte gick till VM eftersom de tränade för dåligt under Lagerbäck.
            </seg>
            <seg n="d4a20930">
              Björklund! Du har ansvaret. Ta det!
            </seg>
            <seg n="947ff106">
              Det är den borgerliga utbildningspolitiken som vi ser effekter
              av i dag. De borgerliga partierna har genomfört två av tre stora
              skolreformer på 90-talet. De pekas ut som orsaker till systemfelet.
              Det är de borgerliga partierna som har författat de senaste läroplanerna,
              både nu och på 90-talet. Förutom de reformerna har lärartätheten
              sjunkit sedan 1990. Även om den har gått upp lite nu, Jan Björklund,
              är den inte på 90-talets nivå.
            </seg>
            <seg n="08b7234c">
              Jan Björklund har varit utbildningsminister i snart åtta år.
              Så länge har ingen annan innehaft posten före dig. Ändå vill du
              inte ta ansvar. Regeringens misslyckande med skolan är en katastrof
              för en hel generation unga människor, men utbildningsministern
              väljer att skylla ifrån sig.
            </seg>
            <seg n="094067bb">
              På våren 2011 fattade riksdagen ett beslut om att utreda de stora
              skolreformerna. Utredningen skulle också återkomma med förslag
              på hur likvärdigheten skulle öka och segregationen minska. Regeringen
              och Jan Björklund har valt att tillsätta en utredare som ska utvärdera
              kommunaliseringen, men den ska inte återkomma med några förslag.
              Det är inte ens i närheten av det tillkännagivande som regeringen
              fick från riksdagen.
            </seg>
            <seg n="ed18f284">
              Fru talman! Det som uppriktigt bekymrar mig är att det politiska
              mod som behövs i det här läget inte verkar finnas. Det fria skolvalet
              är här för att stanna, säger alla här i kör, trots att det pekas
              ut som den främsta orsaken till den ökade skolsegregationen och
              därmed kunskapstappet. Likvärdigheten urholkas, och studier visar
              att det fria skolvalet har medfört att vi har fått ett klassamhälle
              i skolans värld. Visionen om skolan som mötesplats, om att skolan
              skulle utjämna klyftorna genom sitt kompensatoriska uppdrag, är
              långt borta. Jämlikhetstanken ligger i en öppen grav. Jag säger
              öppen grav, därför att jag inte vill tro att det inte är något
              som det går att göra något åt. Men det krävs mod.
            </seg>
            <seg n="ede48f1c">
              Förutom att man måste ta tag i de utpekade reformerna måste också
              lärartätheten öka ytterligare. Därför har vi i Vänsterpartiet
              föreslagit en stor satsning på 6 000 fler lärare i skolan. Dessutom
              vill vi förstärka förskolan med 4 600 fler anställda.
            </seg>
            <seg n="459a6bfe">
              Fru talman! Valfrihet är inte att vissa mer välbemedlade ska
              kunna välja bort klasskamrater för sina barn. Valfrihet handlar
              om att mina och alla andras barn, oavsett föräldrar, ska kunna
              göra de val de vill i livet när de väl har kastat studentmössan
              i skyn. Det tål att upprepas att det fria skolvalet inte har varit
              till gagn för någon, inte ens för dem som har haft möjligheten
              att välja bort skolan. Vi måste därför ha en skola eleverna kan
              lita på. Oavsett vad föräldrarna gör ska de ha rätt till bra utbildning,
              bra lärare och en fräsch och modern skola. Alla elever ska känna
              att skolan är en positiv utmaning där de får det stöd och den
              stimulans de behöver.
            </seg>
          </u>
          <note type="speaker" n="5fac74aa">
            Anf. 113 ANNIKA ECLUND (KD):
          </note>
          <u who="annika_eclund_8435c4" xml:id="i-4da4086d63bce485-0" n="e733bd29">
            <seg n="06b6b130">
              Fru talman! Vi kristdemokrater ser med oro på utvecklingen i
              de senaste PISA-mätningarna.
            </seg>
            <seg n="aef9a6f1">
              Att Sverige nu ligger i den nedre halvan av skalan för de 34
              OECD-länderna i alla de tre mätta områdena, läsförståelse, matematik
              och naturvetenskap, är mycket oroande. Det är allvarligt vad beträffar
              den enskilde elevens framtid men också för vad försämrade skolresultat
              kan komma att betyda för vår gemensamma framtid i Sverige.
            </seg>
            <seg n="fb6bec26">
              Alliansregeringen har genomfört stora viktiga reformer för att
              vända utvecklingen. Nu gäller det att verkligen hålla i de reformer
              vi tror så starkt på så att de får tid att verka.
            </seg>
            <seg n="1bc0ebe1">
              Vi har en ny lärarutbildning, vi har infört lärarlegitimation
              och mer lärarledd undervisningstid – bara för att nämna några
              reformer. Vi kristdemokrater har också föreslagit ännu mer lärarledd
              undervisningstid i svenska med fokus på läsning. Att kunna läsa
              är grunden för all annan inlärning och måste prioriteras.
            </seg>
            <seg n="7fea3a5c">
              Mycket tyder på att de sjunkande resultaten delvis kan förklaras
              av att den lärarledda undervisningstiden minskade på 90-talet
              när skolan gick mot mer och mer individualisering genom ökat eget
              arbete. Det måste vi råda bot på. Tiden för ämnesundervisning
              trängs också undan av att fler och fler uppgifter läggs på läraren.
              Skolans utökade roll som fostrare, lärare som experter inom olika
              områden och en ökad administrativ börda gör att mer ska rymmas
              inom den garanterade undervisningstiden. Problemet är att inget
              har tagits bort. En revisionsrapport från Helsingforss stad visar
              att bara 40–50 procent av lärares totala arbetstid ägnas åt kärnverksamheten,
              det vill säga undervisning. För att öka den lärarledda ämnesundervisningen
              krävs det därför att olika uppgifter och ansvarsområden som lärare
              har ses över och vid behov rensas bort.
            </seg>
            <seg n="1e10444e">
              Vi är överens om att all forskning visar att den enskilt viktigaste
              faktorn för elevernas skolresultat är en duktig lärare. Då måste
              vi givetvis se till att lärarna får tid att undervisa.
            </seg>
            <seg n="ce42e4c4">
              Fru talman! PISA-resultatet behöver dock problematiseras. PISA
              är tillförlitlig gällande vad den mäter. Men den mäter inte alla
              kunskaper. Svenska elever visar goda kunskaper i engelska, har
              ett väl utvecklat kritiskt tänkande och är kreativa. Det är också
              glädjande att eleverna trivs bra i skolan och mår relativt sett
              bra om man jämför med till exempel Sydkorea, som har högst andel
              självmord bland ungdomar i OECD-länderna. PISA mäter alltså inte
              hela skolans uppdrag men är en mycket viktig del i det som är
              grundläggande för inlärning.
            </seg>
            <seg n="d06113cb">
              Fru talman! PISA har också tittat på elevers attityder till skolan,
              och här ser vi en sorglig jämförelse med de länder som ligger
              i topp. I de asiatiska länderna, som också har de bästa resultaten,
              har skolan största prioritet hos både elever och föräldrar. Här
              måste alla hjälpas åt – politiker, lärare och föräldrar – att
              inskärpa vikten av skola och kunskap.
            </seg>
            <seg n="01608fd1">
              Givetvis finns det åtgärder i skolans värld som skulle kunna
              bidra till att förändra attityderna. Det handlar om sådant som
              att det ska råda god ordning i klassrum och på skolgårdar, att
              det ska vara en självklar rätt för lärare att förbjuda användandet
              av mobiltelefoner och ytterkläder i klassrum. Det handlar om att
              stärka läraryrket dels genom god löneutveckling och möjligheter
              att göra karriär, dels genom att höja betygskraven för att antas
              till lärarutbildningen.
            </seg>
            <seg n="9aa69d50">
              Men kanske viktigare än något annat måste Sverige uppvärdera
              och återupprätta ett klassiskt bildningsideal. Det går inte att
              se skolans uppdrag enbart utifrån anställbarhet, utan vi måste
              uppvärdera kunskapen och visa på dess egenvärde och betydelse
              för människans personliga växande.
            </seg>
            <seg n="9a1c0881">
              Fru talman! Alla barn förtjänar en skola i toppklass, och det
              är också en förutsättning för att Sverige ska stå sig väl i framtiden.
              Vi behöver återupprätta en utbildningstradition som bygger på
              tillit och förtroende mellan elever, lärare och föräldrar där
              skolan förmedlar kunskaper och stimulerar elevernas intellektuella
              utveckling.
            </seg>
          </u>
          <note type="speaker" n="87bc8a57">
            Anf. 114 Utbildningsminister JAN BJÖRKLUND (FP):
          </note>
          <u who="jan_bjorklund_2a3889" xml:id="i-83ee09ef5a5d80a3-18" n="e4bcfc31">
            <seg n="eba6b489">
              Fru talman! Tomma tunnor skramlar mest. Ni rödgröna tävlar om
              att skrika mest i falsett om hur fel allting är. Men jag hör inga
              alternativ till den politik som nu förs. Det har funnits alternativ
              under de här sju åren. När vi införde nationella prov i årskurs
              3 röstade ni nej. När vi införde betyg i årskurs 6 röstade ni
              nej. När vi införde den nya lärarutbildningen med högre kunskapskrav
              röstade ni nej. När vi införde den nya skollagen med högre krav
              på att lärare ska vara behöriga i de ämnen de undervisar i röstade
              ni nej. När vi införde den nya gymnasieskolan röstade ni nej.
            </seg>
            <seg n="3599f02d">
              Nu skäller ni för att de här reformerna inte ger effekt tillräckligt
              snabbt, det vill säga de reformer som ni själva har röstat emot.
              Det finns ett ord för det: hyckleri.
            </seg>
            <seg n="862ed256">
              Jag tillsätter gärna forskarkommissioner. Men vi har redan ett
              antal tillsatta. Ni ropar efter och ställer krav på att vi ska
              tillsätta kommissioner, men sedan struntar ni i dem. Professor
              Per Thullberg är Sveriges främsta skolexpert. Han tillsattes av
              Ibrahim Baylan som generaldirektör för Skolverket, eller om det
              var Östros som gjorde det. Thullberg är gammal socialdemokrat.
              Han har gjort en mycket genomarbetad utredning där han säger att
              svensk utbildningspolitik är på rätt väg. Läs den!
            </seg>
            <seg n="57ca6e5c">
              Vi har forskarrapporter. Det kommer en till om ett par månader
              om kommunaliseringen från Sveriges främsta statsvetare, professor
              Leif Lewin. Kommer ni att lyssna på den innan ni kräver nya kommissioner?
              Jag lovar att om han kommer fram till att kommunaliseringen har
              varit lyckad kommer jag att lyssna på den. Men jag undrar hur
              Ibrahim Baylan eller Gustav Fridolin gör om han kommer fram till
              motsatsen. Kräv gärna nya kommissioner, men lyssna på dem som
              finns.
            </seg>
            <seg n="6cba5269">
              Skolforskningsinstitut inrättas nu. Sveriges främsta forskare
              när det gäller skola ska samlas där, naturligtvis. Vi kommer att
              ha hearingar i utskottet med de främsta forskarna och hearingar
              på Utbildningsdepartementet.
            </seg>
            <seg n="88e7bac0">
              IFAU är ett av de mest välrenommerade forskningsinstituten och
              utreder just det som du, Rossana Dinamarca, sade inte utreds.
              De utreder just kommunaliseringen, det fria skolvalet och friskolereformen.
              De har ett mycket gediget forskningsuppdrag som ska redovisas
              i en rapport. Jag kommer att lyssna på deras slutsatser.
            </seg>
            <seg n="ddf411da">
              Men kommer du, Ibrahim Baylan, som kräver en massa nya forskningskommissioner
              att lyssna på dem som redan finns? Du kommer nämligen att avkrävas
              besked på det om några månader när utredningen om kommunaliseringen
              kommer.
            </seg>
            <seg n="1e3b8239">
              Svaret från de rödgröna är mer resurser, fru talman, alltid mer
              resurser. Låt mig säga att de länder som ligger i topp i PISA
              har mindre resurser än Sverige har i sitt skolväsen. Jag säger
              inte att det är fel med mer resurser, men det är inte det allena
              saliggörande. Vi satsar 215 miljarder i Sverige varje år på skolan.
              Vänsterpartiet vill öka det med 9 promille nästa år, 9 promille,
              och det ska lösa allt. Socialdemokraterna och Miljöpartiet vill
              öka det med ungefär 15 promille, och det ska lösa allt. Är det
              någon som tror på det?
            </seg>
            <seg n="fa587915">
              Vi satsar mer resurser nu än vad Sverige gjorde 2006, och vi
              kommer att föreslå mer resurser. Men tro inte att det är det enda.
              De länder som ligger över Sverige satsar mindre resurser, men
              de har trots det bättre resultat. Läs PISA!
            </seg>
            <seg n="81db2c26">
              Högre status på läraryrket, mer skoldisciplin i klassrummen –
              den typen av åtgärder är vad vi behöver fokusera på i Sverige.
            </seg>
          </u>
          <note type="speaker" n="b8814017">
            Anf. 115 IBRAHIM BAYLAN (S):
          </note>
          <u who="ibrahim_baylan_5ff931" xml:id="i-b1f55cffb7d4b451-1" n="2fbb65a0" next="i-01ec2c52ea504d5c-1">
            <seg n="0eca3f5a">
              Fru talman! Tomma tunnor skramlar mest. Sedan PISA-undersökningen
              kom för exakt två veckor sedan har utbildningsminister Jan Björklund
              gjort tre utspel. Det första handlade om att stänga ute försenade
              elever. Det andra var att tillåta vissa konfessionella inslag
              i utbildningen, och nu senast handlade det om att tillsätta en
              utredning om ordning och reda i skolan.
            </seg>
            <seg n="6805725b">
              Det alla dessa tre förslag har gemensamt är att försöka häva
              det fallande förtroendet för regeringens skolpolitik. Som medicin
              mot de kraftigt försämrade skolresultaten är det ganska futtigt,
              utbildningsministern. Det går inte att dölja det genom att ta
              till brösttoner från denna talarstol och låtsas vara i opposition.
            </seg>
            <seg n="516f3ff9">
              Du blev utbildningsminister hösten 2006, Jan Björklund. Sedan
              andra världskriget är det ingen utbildnings- eller skolminister
              som har suttit så länge på den posten. Det finns ingen individ
              i detta land som har haft så stort inflytande på den förda skolpolitiken.
              Nu går resultaten åt fel håll. De föresatser som regeringen haft
              och som du, Jan Björklund, som en skolengagerad person har haft
              har inte varit fel, tvärtom. Det har varit goda ambitioner. Men
              jag förstår att det kan vara svårt att ta till sig när verkligheten
              inte blir som man vill, när man har suttit i snart åtta år och
              haft alla dessa goda ambitioner och det kommer svart på vitt att
              vi har den sämsta kunskapsutvecklingen i hela OECD. Då är det
              bäst att sätta sig ned och fundera: Vad är det som går snett?
            </seg>
            <seg n="70063cc1">
              Det är därför vi vill tillsätta en oberoende skolkommission,
              Jan Björklund, inte en utredning där man redan har beställt ett
              resultat, utan en skolkommission som består av de bästa forskarna
              i Sverige och utomlands så att det blir på ett bra sätt.
            </seg>
            <seg n="a2a95d2f">
              Ska jag uppfatta dig som att du stänger dörren för detta, Jan
              Björklund? I så fall är det oseriöst och ansvarslöst.
            </seg>
            <seg n="ae189462">
              Fru talman! Moderaterna hävdar att man har satsat på skolan.
              Låt mig gå igenom de satsningar som den här regeringen har genomfört.
              År 2007 var den största satsningen en skattesänkning på 40 miljarder,
              2008 en skattesänkning på 10 miljarder, 2009 en skattesänkning
              på 45 miljarder, 2010 en skattesänkning på 13 miljarder, 2011
              en skattesänkning på 7 ½ miljard, 2012 en skattesänkning på 5
              ½ miljard, 2013 en skattesänkning på 7 miljarder. I den budget
              som vi ska behandla slutligt i morgon är regeringens förslag en
              skattesänkning motsvarande 15 miljarder, 20–30 gånger mer än vad
              man satsar på den svenska skolan.
            </seg>
            <seg n="f5d5b798">
              Det är mot den bakgrunden som vi i dag har 12 607 färre lärare
              än vad vi hade 2006. Inte en enda krona har under något av de
              här åren öronmärkts för att anställa lärare, varken specialpedagoger
              eller vanliga klassrumslärare. Det är därför vi har allt större
              klasser. Det är därför situationen är så betungande för landets
              skolor. Det är därför skolresultaten faller. Det är därför vi
              socialdemokrater föreslår att vi i detta mycket allvarliga läge
              öronmärker ett statligt stöd på 4 ½ miljard för att minska klasstorlekarna
              och göra tidiga insatser. Jag tror att alla förstår att om ett
              barn går med brister i läsförmågan genom ettan, tvåan, trean och
              fyran kommer detta inte att hävas senare, oavsett hur dyra eller
              tunga insatser som görs därefter.
            </seg>
            <seg n="59d75008">
              Det är därför Socialdemokraterna vill prioritera skolan framför
              skattesänkningar. Vi vill göra det så tidigt som möjligt genom
              mindre klasser och fler specialpedagoger.
            </seg>
          </u>
          <note n="a7ad8f18">
            Anf. 116 TOMAS TOBÉ (M):
          </note>
          <u who="ibrahim_baylan_5ff931" xml:id="i-01ec2c52ea504d5c-1" n="2fbb65a0" prev="i-b1f55cffb7d4b451-1">
            <seg n="cbac6746">
              Fru talman! Det är på sitt sätt intressant att följa och delta
              i den här debatten. Samma företrädare som säger sig vilja sätta
              sig ned och diskutera, oberoende, har hela bilden klar för sig.
              De vet exakt vad det är som är fel, och de vet exakt vilken medicin
              de har för detta. De menar att ansvaret i princip är kopplat till
              en person. Det är en oerhört intressant beskrivning av verkligheten.
            </seg>
            <seg n="7b7fbdf9">
              Det är nästan så att man skulle kunna tro att skolan redan är
              förstatligad – för att nämna en aktuell diskussion.
            </seg>
            <seg n="da4e9fb2">
              Man vill över huvud tagit inte inse det faktum att man har ett
              eget ansvar. Varför satsar man mindre pengar på skolan i Göteborg
              och i Malmö? Varför har man sämre kunskapsresultat där?
            </seg>
            <seg n="ff775616">
              Till dem som säger sig vilja ta ett gemensamt ansvar för skolan:
              Ja, var så god och gör det. Var så god att ta ert ansvar, och
              var så god att förbereda ert regeringsalternativ och vilka långsiktiga
              besked som ni vill ge till svensk skola.
            </seg>
            <seg n="5bfab537">
              Vi genomför gärna reformer tillsammans med er. Det är alldeles
              utmärkt att ni i dag ställer er bakom karriärtjänster för lärare.
              Det är utmärkt att Socialdemokraterna äntligen har förstått att
              en betygsfri skola inte är den enda vägen framåt för Sverige.
              Det är alldeles utmärkt. Men ge långsiktiga besked till skolan,
              för det kommer att behövas!
            </seg>
            <seg n="15f33168">
              De som lyssnar på den här debatten vill nog ha besked om det
              som verkligen betyder någonting, och då är vi tydliga. Vi vill
              ha mer av tidigt stöd och särskilt fler speciallärare i lågstadiet
              så att varje klassrum i Sverige kan få ett ordentligt stöd. Det
              är viktigt.
            </seg>
            <seg n="815dbd1e">
              Det är också viktigt att våga investera i mer undervisningstid
              och i fler lärarledda lektioner. Vi vill fortsätta att investera
              för att få ett läraryrke som är attraktivt. Men för att göra detta
              måste man ha ordning på ekonomin, och man måste se till att fler
              arbetar. Det är så vi har fått mer resurser i svensk skola.
            </seg>
            <seg n="f152e454">
              Det är intressant att Gustav Fridolin är upprörd över att lärarna
              får behålla mer av lönen. Men det är inte Alliansen som Gustav
              Fridolin ska vara upprörd över. Han borde vara upprörd över sin
              partner Socialdemokraterna. Så fort nyårsraketerna går upp i skyn
              har Socialdemokraterna lovat bort exakt de pengar som du i debatten
              utlovar och ger sken av att de är verkliga.
            </seg>
            <seg n="ef2fe839">
              Just nu är det 271 dagar, 1 timme och 43 minuter kvar tills vallokalerna
              stänger. Det finns de som har sagt att lärarna har ungefär 15
              minuter på sig att förbereda en lektion. Det är alldeles för kort
              tid. Lärarna behöver mer tid för att förbereda sig och för att
              verkligen kunna fullgöra sitt uppdrag.
            </seg>
            <seg n="9e8c412d">
              Men de rödgröna partierna, ni har tillräckligt med tid för att
              förbereda er och lämna era gemensamma besked. Vi ger våra besked
              om hur vi vill förstärka kunskapslinjen, och vi tar gärna gemensamt
              ansvar för en sådan färdriktning. Men vi vet ju över huvud taget
              inte vem som för er talan i den här debatten.
            </seg>
          </u>
          <note type="speaker" n="f2accad0">
            Anf. 117 GUSTAV FRIDOLIN (MP):
          </note>
          <u who="gustav_fridolin_58edbf" xml:id="i-d6b55165824fe3ca-1" n="34b339b6" next="i-7b8c41ce576059ea-1">
            <seg n="96cdeae2">
              Fru talman! OECD har i PISA-mätningarna med understöd från Skolverket
              konstaterat att en av de viktigaste nycklarna för att man ska
              få med sig det man behöver från skolan och för att man ska kunna
              klara av PISA-proven är läsförståelse. När läsförståelsen brister
              speglar det resultatet i läsförståelse men också i matematik och
              i naturkunskap.
            </seg>
            <seg n="10644824">
              Det finns förslag om hur läsförståelsen skulle kunna öka. Den
              statliga Litteraturutredningen som Alliansen tillsatte har två
              mycket tydliga förslag.
            </seg>
            <seg n="037d0950">
              Det ena förslaget är att alla elever ska ha tillgång till bemannade
              skolbibliotek. Skolbibliotekarien är på skolan en motor för arbetet
              med läsning och ett stöd för att väcka läslust hos alla barn.
              Alla barn förtjänar att hamna i bokslukaråldern.
            </seg>
            <seg n="8e56afee">
              Det andra förslaget är att alla förskolor ska ha läsombud. Det
              ska finnas ombud på förskolan som hjälper till med läsningen redan
              där.
            </seg>
            <seg n="0937f2f5">
              Dessa två förslag från Litteraturutredningen har Alliansen valt
              att inte gå vidare med. Dessa två förslag är de viktigaste i Litteraturutredningen
              för att läsningen ska öka och på sikt för att Sverige ska kunna
              vända resultaten i PISA. Men Alliansen har valt att inte gå vidare
              med detta.
            </seg>
            <seg n="9b3be587">
              Man har inte heller gått vidare med den läsa-skriva-räkna-garanti
              som var en stor fråga för Jan Björklund i valet 2006. Man lovade
              en sådan garanti i de tidigaste årskurserna. Alla insatser skulle
              sättas in för att varje elev ska få det stöd och den tid som behövs
              för att man ska lära sig läsa, skriva och räkna och därigenom
              klara de ökade kunskapskraven i andra ämnen.
            </seg>
            <seg n="65a2ef1a">
              Det blev i stället en tillfällig budgetsatsning som nu är över
              och som ska utvärderas av dem som själva genomförde den. Den läsa-skriva-räkna-garanti
              som utlovades blev aldrig verklighet.
            </seg>
            <seg n="13879497">
              Jan Björklund säger att han inte hör om något alternativ till
              hans politik. Det beror ju på att han väljer att inte lyssna.
              Jag kan förstå att han inte vill lyssna när vi för fram vår politik.
              Ska den bli verklighet får vi möta väljarnas förtroende och byta
              regering efter nästa val.
            </seg>
            <seg n="a354c41c">
              Men det vore klädsamt om Jan Björklund och Alliansen i vart fall
              valde att lyssna på sina egna utredningar och sina egna vallöften.
              Hade ni gjort det, hade ni sett till att alla skolor hade bemannade
              skolbibliotek. Ni hade sett till att införa läsombud i förskolan
              och att införa den läsa-skriva-räkna-garanti som du gick till
              val på 2006. Men det gjorde ni inte.
            </seg>
            <seg n="059bf82f">
              Det finns ett alternativ till regeringens politik. I stället
              för att fokusera på psalmer och kepsar ska man efter PISA fokusera
              på de frågor som verkligen gör skillnad för varje elev. Då är
              det två saker som jag vill återkomma till i den här debatten:
              lärares tid och elevers behov av tidigt stöd.
            </seg>
            <seg n="8b71a617">
              Sedan Alliansen bildade regering har tolv och ett halvt tusen
              pedagogiska medarbetare skurits bort från svensk skola. Den största
              enskilda kategorin är speciallärare och specialpedagoger, just
              de som ni talade er så varma för. De har skurits bort under er
              tid i regeringen. Nu måste man i stället anställa fler speciallärare
              och mer personal i skolan så att lärare får vara lärare och att
              elever får tid med sina lärare.
            </seg>
            <seg n="46367581">
              När det gäller tidigt stöd redovisade Skolverket för några månader
              sedan att nu efter sju års alliansregering sätts det mesta av
              det särskilda stödet in i nionde klass. Vilka förutsättningar
              ger det att hinna i fatt om stödet inte kommer förrän i nionde
              klass? Stödet måste sättas in i tid.
            </seg>
            <seg n="9ce58001">
              Det finns förutsättningar att till höstterminen nästa år införa
              en ordinationsrätt för lärare. De möjligheterna finns. Ni har
              redan utrett frågan om åtgärdsprogrammen. Ni kan nu avisera att
              man ska anställa fler i skolan och att ordinationsrätten är på
              väg, om ni tar PISA-resultaten på allvar.
            </seg>
          </u>
          <note n="d509bc09">
            Anf. 118 ULRIKA CARLSSON i Skövde (C):
          </note>
          <u who="gustav_fridolin_58edbf" xml:id="i-7b8c41ce576059ea-1" n="34b339b6" prev="i-d6b55165824fe3ca-1">
            <seg n="b623e762">
              Fru talman! Läskunnighet är oerhört viktigt. Att kunna ta del
              av de satsningar som alliansregeringen har gjort i olika budgetar
              är oerhört viktigt. Att kunna läsa Skolverkets utvärderingar av
              dessa satsningar är också oerhört viktigt.
            </seg>
            <seg n="01ea9ca8">
              2008–2012 satsades 1 ½ miljard kronor på en läsa-, skriva- och
              mattesatsning.
            </seg>
            <seg n="8d966bdc">
              Visst är det bra? När det görs en utvärdering tittar Skolverket
              på den, men det är också oberoende utvärderare som tittar på den
              och i dialog med huvudmännen diskuterar: Har den lett till ökad
              måluppfyllelse?
            </seg>
            <seg n="4f9fd90f">
              Den största delen av satsningen har gått till årskurs 1–3. Det
              handlar om tidiga insatser och är därför ett viktigt stöd.
            </seg>
            <seg n="030cfe04">
              Man pekar på ökad måluppfyllelse. Vissa satsningar har också
              vänt sig till de äldre årskurserna. Där har man inte kunnat se
              någon större måluppfyllelse i det stora hela.
            </seg>
            <seg n="dad5a7d8">
              Man har satsat mer på de elever som har störst behov för att
              verkligen se till att försöka att få dessa elever att nå resultat.
            </seg>
            <seg n="b186d609">
              Det är jätteviktiga satsningar. Men jag kan ärligt säga att det
              inte räcker. Vi behöver göra mycket mer. Därför är det viktigt
              att påminna om att den speciallärarutbildning som Alliansen nu
              har infört togs bort av en annan regering.
            </seg>
            <seg n="5298cc2e">
              Jag hade kolleger i skolan som sade: Tänk om jag som har varit
              lågstadielärare i många år kan få speciallärartjänsten när den
              blir ledig, för jag brinner för detta med läsinlärning. Är man
              proffs på det vill man hjälpa dem som har det allra tuffast att
              knäcka koden.
            </seg>
            <seg n="94c79b87">
              Det finns många bra exempel på den verksamheten ute i svensk
              skola. Men de måste nå fler elever tidigt. Därför satsar vi på
              tidiga insatser. Vi satsar på speciallärarutbildning.
            </seg>
            <seg n="9888d889">
              Det finns ett stort antal framgångsrika skolor i Sverige, men
              det låter tyvärr inte så i debatten. Det låter inte så när man
              pratar om statistiken. Jag är också bekymrad över att det är för
              många skolor som inte når upp till resultaten, men vi måste se
              de duktiga pedagoger och de duktiga rektorer som jobbar för den
              här utvecklingen.
            </seg>
            <seg n="37183efb">
              Det var en spännande uppläsning av Gustav Fridolin när det handlade
              om mycket av den politik som också är Alliansens politik. Hans
              kollega i utbildningsutskottet, Jabar Amin, stod här i förra veckan
              och sade att vi springer åt fel håll, vilket upprepades vid ett
              antal tillfällen. Med den uppräkning som Gustav Fridolin gjorde
              i dag känns det mycket mer tryggt, för den ligger betydligt närmare
              det som är Alliansens politik. Tack för det!
            </seg>
            <seg n="12d4f2dc">
              När det handlar om vad vi behöver göra: Vi behöver satsa resurser.
              Jag började med att säga att vi har satsat 1 ½ miljard på läsa-skriva-räkna-satsningen.
              Vi är beredda att satsa mer. Vi är beredda att satsa på tidigt
              stöd av olika slag. Vi är beredda att göra rejäla satsningar på
              att öka tiden i skolan, som också nämndes i tidigare inlägg.
            </seg>
            <seg n="9c3ebd68">
              Vi har en stor utmaning framför oss i att visa på vikten av både
              utbildning och, som Annika Eclund från Kristdemokraterna lyfte
              upp, bildningsidealet och de viktiga frågorna. Det handlar om
              den breda, komplexa verkligheten och att ta den på allvar. Att
              då också satsa på lärarutbildningen, som Alliansen har gjort,
              har varit oerhört viktigt.
            </seg>
            <seg n="99280d21">
              Speciallärare och specialpedagoger är viktiga, men den lärare
              som möter eleverna största delen av tiden under de första skolåren
              är en mycket viktig förebild. Det krävs att den läraren har en
              god kompetens när det gäller läsinlärning. Läsombud och skolbibliotekarier
              i all ära, men det är den som möter eleverna varje dag som kan
              bidra till att engagera, motivera och öppna ögonen på dem när
              de kommer in i slukaråldern. Vi jobbar för att gynna det ännu
              mer.
            </seg>
          </u>
          <note type="speaker" n="67020a00">
            Anf. 119 RICHARD JOMSHOF (SD):
          </note>
          <u who="richard_jomshof_d1023a" xml:id="i-5ef31996ba650406-1" n="0d67f1e1">
            <seg n="7a41e7ca">
              Fru talman! Nu tänker jag diskutera elefanten i rummet, nämligen
              massinvandring och den totalt misslyckade integrationspolitiken.
            </seg>
            <seg n="cd865b77">
              Det är nämligen där vi hittar en mycket viktig förklaring till
              att det ser ut som det gör, en förklaring till ett splittrat och
              segregerat Sverige. Eftersom Sverige är en spegelbild av det omkringliggande
              samhället är det också där vi hittar en huvudförklaring till den
              alltmer splittrade, den alltmer segregerade och den alltmer ojämlika
              skolan med dess sjunkande resultat i en rad olika ämnen.
            </seg>
            <seg n="4bfa87d6">
              Vi har i dag en situation där allt fler elever kommer från länder
              där det knappt finns skolsystem, om jag tillåts citera Jan Björklund.
              Naturligtvis är det mer svårjobbat i de skolor som tar emot dessa
              barn – det är väl en självklarhet. Det är inte speciellt förvånande
              att barn i dessa skolor går ut grundskolan med ofullständiga betyg.
            </seg>
            <seg n="3b5d81d9">
              Om vi exempelvis tittar på inrikes föddas gymnasiebehörighet
              har den legat ungefär konstant kring 90 procent sedan 2000. Samma
              statistik visar att gymnasiebehörigheten för dem som är födda
              utomlands är betydligt lägre. Mest illavarslande är statistiken
              för gruppen utlandsfödda utanför EU som invandrat efter ordinarie
              svensk skolstartsålder. Här har gymnasiebehörigheten minskat från
              63 till 44 procent mellan åren 2000 och 2011.
            </seg>
            <seg n="7c8c5119">
              Vi tar det igen. Gymnasiebehörigheten har legat ungefär konstant
              kring 90 procent hos gruppen inrikes födda. Den har däremot sjunkit
              kraftigt från 63 till 44 procent under samma period i den växande
              gruppen utlandsfödda utanför EU.
            </seg>
            <seg n="a0eea65b">
              Här har vi en viktig förklaring till de fallande resultaten i
              svensk skola. Här, fru talman, har vi en elefant i rummet.
            </seg>
            <seg n="5ebf489d">
              Enligt statistik över analfabetism och läsförståelse i världen
              kan 16 procent i Syrien inte läsa eller skriva. Siffran för Somalia
              är 37 procent. Om vi ser till Migrationsverkets statistik för
              2013 är just syrier och somalier de största invandrargrupperna
              som erhållit uppehållstillstånd i Sverige. Naturligtvis påverkar
              det svensk skola och svensk skolas resultat. Jag menar att det
              inte bådar gott för skolresultaten i framtiden – tvärtom.
            </seg>
            <seg n="703b8314">
              Man kan tycka att det är bra. Man kan tycka att det är dåligt.
              Man kan tycka precis vad som helst. Men om man inte erkänner problemen,
              hur ska man då kunna se till att problemen åtgärdas?
            </seg>
            <seg n="f4a3feca">
              Jag menar följande. Mitt framför våra ögon kan vi se hur Sverige
              splittras, segregeras och slits sönder. Och inte nog med det:
              Det växande antalet invandrartäta skolor är dessutom kostnadsdrivande,
              och det innebär att de tar resurser från andra skolor och andra
              barn. Vi kan tycka att det är bra. Vi kan tycka att det är dåligt.
              Men så ser verkligheten ut. Jag menar att det inte är hållbart.
            </seg>
            <seg n="93e63433">
              Tyvärr är det så att övriga partier blundar för dessa problem,
              om de ens erkänner dem – jag vet inte.
            </seg>
            <seg n="70f993b7">
              Om vi då befinner oss i en situation där svenska föräldrar till
              exempel i en invandrartät stad som Malmö väljer bort de invandrartäta
              skolorna, innebär det att föräldrarna agerar fel? Nej, jag tycker
              faktiskt inte det. Jag menar att det är en helt naturlig reaktion.
              Föräldrarna vill naturligtvis endast sina barns bästa, och ges
              man möjlighet att välja bort en stökig skola med fallande skolresultat
              väljer många att göra det.
            </seg>
            <seg n="76dc8983">
              Men valmöjligheten gäller naturligtvis också dem med invandrarbakgrund.
              Till exempel kan boende i Rosengård välja en annan skola för sina
              barn, en skola med fler svenska barn.
            </seg>
            <seg n="bf3d0dc8">
              Hur man kan tycka att det är någonting dåligt, att den valmöjligheten
              skulle vara ett problem, förstår jag inte.
            </seg>
            <seg n="a1444ba2">
              Slutsats: Skulden för den alltmer segregerade skolan ska inte
              läggas på de föräldrar som använder det fria skolvalet. Den ska
              läggas på de partier som har skapat denna situation. Jag tycker
              att man bör ta ansvar för sitt misslyckande.
            </seg>
          </u>
          <note type="speaker" n="650eb238">
            Anf. 120 ROSSANA DINAMARCA (V):
          </note>
          <u who="rossana_dinamarca_e992cf" xml:id="i-074d61a78722acd1-1" n="dfcf2f5f">
            <seg n="df8530a0">
              Fru talman! Det är ganska frustrerande att följa och delta i
              den här debatten när alla inte förmår se det som faktiskt är problemen.
            </seg>
            <seg n="b7f18b27">
              Jan Björklund – kanske den tommaste tunnan av oss alla här– pratar
              om disciplinproblem i skolan.
            </seg>
            <seg n="82b53e10">
              Finland och Sverige har sämst resultat när eleverna har fått
              ta ställning till påståenden om klassrumsklimat och relation till
              lärare, den så kallade stökigheten. Men Finland ligger ju i topp
              i PISA. Hur förklarar Jan Björklund det? Nederländerna och Kanada
              har också ganska dåliga resultat när det gäller stökigheten. Också
              de ligger betydligt högre än vad Sverige gör.
            </seg>
            <seg n="70453897">
              Kan du inte prata om det som faktiskt är det som gör skillnad,
              Jan Björklund?
            </seg>
            <seg n="93335a43">
              Ulrika Carlsson från Centerpartiet var uppe och pratade om satsningarna
              på mattelyftet och så vidare. Men det handlar ju inte om ämnesspecifika
              problem. Det står väldigt tydligt: Det här är inte ämnesspecifika
              problem. Det är ett systemfel.
            </seg>
            <seg n="7dd79104">
              Det är inte disciplinproblem, Jan Björklund. Det är ett systemfel.
            </seg>
            <seg n="0bc478e4">
              Och till Bevara Sverige svenskt-Sverigedemokraterna: Det är inte
              invandringen som är ett problem. Det är ett systemfel.
            </seg>
            <seg n="dcfd4ceb">
              Varför är det ingen här som har vågat prata om det fria skolvalet
              och dess segregerande effekt och därmed effekten på kunskaperna?
              Forskning har ju tidigare visat att det är direkt kunskapshämmande.
              Det fria skolvalet segregerar och är därmed kunskapshämmande.
            </seg>
            <seg n="331a3913">
              Att kritisera det fria skolvalet är inte att skjuta från höften.
              Det är någonting som Skolverket har sagt under ganska många år
              nu.
            </seg>
            <seg n="0623fa8b">
              Jag har ingenting emot en skolkommission. Men vi har ett skolverk
              som varje år ger oss lägesrapporter där man samlar forskningen.
              När ska vi börja lyssna på Skolverket? Jag tror att en skolkommission
              riskerar att bara skjuta problemen framåt. Det riskerar att ta
              tid – tid som vi inte har, eller framför allt tid som våra elever,
              våra unga, inte har. De går bara nio år i grundskolan. De har
              inte tid att vänta. Vi måste göra någonting nu om vi inte vill
              förlora fler unga i framtiden.
            </seg>
            <seg n="e72362f7">
              Jag tycker att det är beklämmande att vi hamnar i diskussioner
              om att förbjuda mobiltelefoner, i stället för att prata om hur
              vi gör skolan mer modern och hur vi gör skolan mer relevant. Det
              finns en intressant sak i PISA-rapporten, nämligen att svenska
              elever står ut i engelska. Det beror på att de anser det vara
              relevant. Skolan måste bli mer relevant. Då går det inte att sitta
              och säga att vi förbjuder er att ha kepsarna på eller vi förbjuder
              er att ha mobiltelefonerna.
            </seg>
            <seg n="6bc9ae7a">
              Använd mobiltelefonerna! Använd den moderna tekniken! Jag vill
              inte känna igen mig i din gamla skola, Jan Björklund, eller i
              min gamla skola. Jag vill komma in i mina barns skola och känna
              mig chockad av att jag inte känner igen mig. Det är de som ska
              visa mig det nya, inte tvärtom. Det är den skolan jag vill se.
            </seg>
            <seg n="05643a79">
              Låt oss prata om det som är problemen, och säg gärna någonting
              om vad du tänker göra åt det fria skolvalet. Tänker du låta det
              fortsätta att segregera den svenska skolan?
            </seg>
          </u>
          <note type="speaker" n="d3a6c7fb">
            Anf. 121 ANNIKA ECLUND (KD):
          </note>
          <u who="annika_eclund_8435c4" xml:id="i-4da4086d63bce485-1" n="e733bd29">
            <seg n="8ac38969">
              Fru talman! Vi kristdemokrater ser allvarligt på Skolverkets
              rapporter om minskad likvärdighet i den svenska skolan, men vi
              delar inte oppositionens slutsatser. De attackerar friheten att
              välja och friheten att etablera nya skolor. Vid ett tillfälle
              kunde vi läsa att Socialdemokraterna vill att kommunerna ska se
              till att skolklasserna är socialt och etniskt heterogena och att
              skolor som bidrar till ökad segregation inte ska få tillstånd
              att starta. Hur de ska uppnå detta är höljt i dunkel, men vi ser
              framför oss politiskt godtycke och minskad valfrihet. Det gynnar
              inte den svenska skolan.
            </seg>
            <seg n="1e96a39b">
              Men minskad likvärdighet är ett problem. Om den hade minskat
              enbart för att de bästa skolorna blivit bättre vore det en sak,
              men så är det inte. Vi har problem med skolor som blivit sämre,
              där uppemot en tredjedel av eleverna går ut utan fullständiga
              betyg.
            </seg>
            <seg n="67343da2">
              Alliansregeringens reformer med inriktning på ordning och reda,
              extra satsningar på utsatta områden, tidigare betyg, bättre uppföljning,
              vassare tillsyn och satsningar på lärarnas kompetens och fortbildning
              har varit helt rätt och kommer att få effekt. Att i detta läge
              inskränka friheten att välja skola skulle vara förödande.
            </seg>
            <seg n="65117f7c">
              För det första har föräldrar och elever en principiell rätt att
              välja skola. Man måste kunna få välja bort en skola som inte fungerar,
              oavsett om skälet är mobbning, pedagogisk inriktning, lärarnas
              bemötande eller något annat. Barn får aldrig ses som medel för
              att skapa så kallade heterogena klasser.
            </seg>
            <seg n="6a8cea7d">
              För det andra, ett skolsystem som medger valfrihet och mångfald
              kan under rätt förutsättningar vara kvalitetsdrivande. Det är
              naivt att tro att man genom att låta kommunstyrelsens ordförande
              bestämma vilken skola mina barn ska gå på kan driva fram en högkvalitativ
              skola.
            </seg>
            <seg n="a95356a0">
              För det tredje finns det ett rättviseargument för fritt skolval.
              Det är betydligt lättare att välja skola än att behöva välja bostad
              i det område där den bra skolan ligger.
            </seg>
            <seg n="4402e884">
              Men fritt skolval leder inte per automatik till en bra och rättvis
              skola. För att uppnå detta behöver vi förbättra skolsystemet på
              ett antal punkter. Vi behöver utveckla system som ger bättre förutsättningar
              att göra informerade val. Vi behöver utreda ett ersättningssystem
              som styr mot kvalitet. Mer pengar ger inte per automatik en bättre
              skola. Det är snarare så att det är dyrt att ha en dålig skola.
              Det viktiga måste vara hur man använder pengarna.
            </seg>
            <seg n="216dcba2">
              Skolinspektionen måste också våga stänga skolor. Det är de dåliga
              skolorna som är problemet, inte de bra. Det är viktigt att lyfta
              de svaga skolorna, inte att hålla tillbaka de bra.
            </seg>
            <seg n="f9fd165e">
              Sist men inte minst behöver vi stävja betygsinflationen. Om betyg
              får användas som konkurrensmedel riskerar det att en press uppåt
              skapas på betygen. Ökad användning av externa examinatorer och
              nationella prov i fler ämnen kan stävja tendenser till betygsinflation.
            </seg>
            <seg n="0de830a1">
              Fru talman! Det är mycket som behöver göras för att stärka den
              svenska skolan. Vi behöver höja läraryrkets status, förbättra
              ledarskapet och organisationen och återupprätta en utbildningstradition
              med klassiska kunskaps- och bildningsideal som grund.
            </seg>
          </u>
          <note type="speaker" n="07d70d5b">
            Anf. 122 Utbildningsminister JAN BJÖRKLUND (FP):
          </note>
          <u who="jan_bjorklund_2a3889" xml:id="i-83ee09ef5a5d80a3-19" n="e4bcfc31">
            <seg n="3afa2cf9">
              Fru talman! Med det enormt uppskruvade tonläge som oppositionen
              har undrar man vad som är alternativet till den utbildningspolitik
              som vi för. Jag hör att ni vill öka resurserna med 16 promille,
              men ni kan ju inte på allvar tro att det skulle lyfta Sverige
              från 38:e plats till tio i topp i PISA. De länder som ligger högst
              har dessutom mindre resurser än vad vi har. Det här är inte seriöst.
            </seg>
            <seg n="69e85a10">
              Vad är det ni vill riva upp? Alla väsentliga reformer som vi
              har lagt fram har ni röstat emot. Hade ni suttit kvar vid makten
              de här åren hade samma gamla politik bara fortsatt. Nu lägger
              vi om den. Vad vill ni riva upp? Berätta i nästa anförande, Ibrahim
              Baylan, vad det är i de stora reformerna som ni vill riva upp.
              Vill du inte ändra någonting, så säg det! Erkänn att de här reformerna
              som vi har gjort är ganska bra. Men tala om vad det är som du
              vill riva upp, för du kan inte på allvar mena att 16 promille
              i ökade resurser – jag tror säkert att vår budget kommer att innehålla
              mer än det nästa år – skulle lyfta oss. Det är inte seriöst.
            </seg>
            <seg n="97f06e86">
              Rossana Dinamarca, du fick som vänsterpartist igenom ett ganska
              viktigt yrkande här om att vi skulle utvärdera de stora skolreformerna
              om fritt skolval, friskolor och kommunalisering. Det uppdraget
              har getts till ett av Sveriges mest välrenommerade forskningsinstitut,
              IFAU, men du har ju redan bestämt dig. Vad är det för idé att
              kräva forskningsutvärderingar om ni inte inväntar resultaten?
            </seg>
            <seg n="cb3229e4">
              Dessutom, Rossana Dinamarca, i den här rapporten från PISA sägs
              det att den socioekonomiska segregationen i det svenska skolväsendet
              har legat still sedan 2003, när ni styrde. Den har legat still.
              Den är bland de lägsta i hela den industrialiserade världen. Förhåll
              dig till det. Det är ju ingen idé att ni kräver forskningskommissioner
              och allt möjligt som ni kallar det när ni struntar i vad de kommer
              fram till.
            </seg>
            <seg n="54c36d0d">
              Anna Ekström är chef för Skolverket, en opolitisk och neutral
              sådan, men hon var tidigare socialdemokratisk statssekreterare.
              Hon har ett råd: Håll fast vid de reformer som nu har genomförts.
              Det är Skolverkets råd och slutsats av den PISA-rapport som nu
              har lagts fram. Lyssna på Skolverket!
            </seg>
          </u>
          <note type="speaker" n="ac7da55e">
            Anf. 123 IBRAHIM BAYLAN (S):
          </note>
          <u who="ibrahim_baylan_5ff931" xml:id="i-b1f55cffb7d4b451-2" n="2fbb65a0" next="i-01ec2c52ea504d5c-2">
            <seg n="2a67bbcc">
              Fru talman! År 2006 förlorade Socialdemokraterna valet därför
              att väljarna i Sverige ansåg att vi inte såg utmaningarna vi hade
              med arbetslösheten och utmaningarna vi hade i skolan när det gällde
              andelen elever som inte nådde behörighet till gymnasieskolan.
            </seg>
            <seg n="b0dcbab0">
              Vi har under de sju år som gått självkritiskt granskat vår politik.
              Vi har förnyat den. Vi har i dag en skolpolitik som fokuserar
              på kunskap, studiero och likvärdighet.
            </seg>
            <seg n="5d4f82ad">
              Har då utvecklingen gått åt rätt håll? Finns det anledning att
              i dag vara mindre oroliga än vi var 2006, då vi inte heller var
              nöjda med utvecklingen? Tyvärr inte. Det är i dag 20 procent fler
              elever som inte når gymnasiebehörighet. Vi har gått från att tillhöra
              toppen i OECD när det gäller läsförmåga till att i dag tillhöra
              den absoluta botten. Vi har därför anledning att känna stor oro
              över utvecklingen.
            </seg>
            <seg n="132724e6">
              Vad säger då regeringen, som är ytterst ansvarig för landet?
              När man blickar ut från blockbunkern tycker man sig ha gjort allt
              som behöver göras, och nu behöver man bara vänta och se. Man beställer
              till och med en utredning som, liksom en siarkula, ska tala om
              när de här reformerna ska få effekt. Utredningen har kommit fram
              till att man inte vet om de har någon effekt, men om de har det
              kanske den kommer 2021–2022. Vi ska alltså sitta lugnt och vänta
              och se. Under tiden går tiotusentals ungdomar som inte har de
              grundläggande färdigheter som krävs i vårt samhälle ut skolan.
            </seg>
            <seg n="7a4ed319">
              Socialdemokraterna vägrar göra detta. Det är därför som vi i
              vår budget föreslår öronmärkta satsningar på skolan. De avfärdas
              av utbildningsministern, men de skulle räcka till att anställa
              4 000 lärare i de lägre åldrarna. Det, utbildningsministern, är
              betydligt bättre än att prioritera skattesänkningar i varje budget.
            </seg>
          </u>
          <note n="7cbac206">
            Anf. 124 TOMAS TOBÉ (M):
          </note>
          <u who="ibrahim_baylan_5ff931" xml:id="i-01ec2c52ea504d5c-2" n="2fbb65a0" prev="i-b1f55cffb7d4b451-2">
            <seg n="bd3539eb">
              Fru talman! I den här debatten har det varit en del budgivning
              från oppositionspartierna om vems felet är. Invandrarna, friskolorna,
              resurserna och valfriheten har nämnts. Det är grunden för dem
              som tror att det finns en snabb lösning för att vända de svenska
              skolresultaten. Jag tycker att det är rätt allvarligt. Det här
              handlar i grunden om att vi borde kunna enas om att alla förtjänar
              en bra start i livet.
            </seg>
            <seg n="8559da13">
              Och då borde vi också samla oss kring det som verkligen betyder
              något: mer tidigt stöd, mer uppföljning, mer tid för lärare, mindre
              administration, satsa på fler skickliga lärare, se till att läraryrkets
              status är hög men också studiero i klassrummet.
            </seg>
            <seg n="4aad4cae">
              Jag hälsar utbildningsutskottet varmt välkomna till den gemensamma
              hearing vi ska ha i början av nästa år, då vi ska fördjupa oss
              i PISA-resultatet och lyssna på och diskutera forskning och beprövad
              erfarenhet. Kanske kan det leda till att vi får lite mer av det
              gemensamma ansvar som alla talar om men inte verkar vilja ta för
              svensk skola.
            </seg>
            <seg n="3c97f641">
              Till dem som följer den här debatten kan Nya moderaterna och
              Alliansen ge tydliga besked. Vi tar läget på stort allvar. Vi
              är beredda att fortsätta att satsa på skolan. Det reformutrymme
              vi ser för nästa mandatperiod ska landa i svenska klassrum.
            </seg>
            <seg n="a0e2f0a8">
              Vi lovar dessutom att förbereda oss. Vi tror nämligen att svensk
              skola förtjänar långsiktighet och ordentliga besked, fru talman.
            </seg>
          </u>
          <note type="speaker" n="57bad6e0">
            Anf. 125 GUSTAV FRIDOLIN (MP):
          </note>
          <u who="gustav_fridolin_58edbf" xml:id="i-d6b55165824fe3ca-2" n="34b339b6" next="i-7b8c41ce576059ea-2">
            <seg n="75e0802b">
              Fru talman! Jag för min del skulle vilja avsluta den här debatten
              med att läsa en kärleksförklaring som en skolutvecklare och tillträdande
              rektor skrev på sin blogg på lucia:
            </seg>
            <seg n="4f8041c7">
              I en tvåa följer jag två lärare som i varenda detalj under 45
              minuter jobbar språk- och kunskapsutvecklande. En så enkel sak
              som att kommentera hur många grader det är utomhus (den första
              riktiga snödagen) blir en matematikövning där både statistik och
              subtraktion övas och prövas.
            </seg>
            <seg n="4e8313d5">
              I en fyra skriver eleverna brev till Emil i Lönneberga, och i
              gruppen på drygt 20 elever har läraren järnkoll på varenda en:
              A behöver sitta för sig själv, B och C får var sin klapp på axeln,
              D blir uppmuntrad att pröva sin tanke fullt ut, E får en extra
              förklaring på sitt modersmål bara så där i förbifarten, F och
              G får Ipads för att få uppläsningsstöd och därmed jobba vidare
              med stavningen och H får en tålmodig förklaring till varför hen
              inte får sitta bredvid sin bästis.
            </seg>
            <seg n="44080d9a">
              I ett grupprum läser högstadieelever dagens tidning tillsammans
              med sin lärare. De diskuterar innehållet, stannar upp vid komplicerade
              begrepp och drar paralleller till sin egen vardag.
            </seg>
            <seg n="1f7d4f82">
              Barn har svårigheter, tuffa ryggsäckar och ibland en till synes
              oändlig räcka hinder för kunskapsutveckling. Lärare är superhjältar
              som aldrig ger upp. De är kompetenta, passionerade och yrkesskickliga
              och har ögon i nacken och bläckfiskarmar. Vi vanliga dödliga blir
              stressade av att ha barnkalas med tolv ungar i huset en gång om
              året. I skolan är det kalas varje dag, hela tiden.
            </seg>
            <seg n="1ec00737">
              Det här, Jan Björklund med meddebattörer, är styrkan i svensk
              skola. Elever som går till skolan med nyfikenhet och lärare som
              går till skolan med stor lust, engagemang och stor kunskap. Det
              är den styrkan vi kan bygga vidare på, men då måste lärare få
              tid att göra sitt jobb.
            </seg>
            <seg n="a6f79317">
              Man blir inte superhjälte om man bara har en kvart på sig att
              förbereda lektionen. Man måste slå ihop boken tre minuter innan
              nästa lektion ska börja. Elever får inte det stöd de behöver om
              lärare inte får tid att göra sitt jobb.
            </seg>
          </u>
          <note n="913bd0f6">
            Anf. 126 ULRIKA CARLSSON i Skövde (C):
          </note>
          <u who="gustav_fridolin_58edbf" xml:id="i-7b8c41ce576059ea-2" n="34b339b6" prev="i-d6b55165824fe3ca-2">
            <seg n="4192899e">
              Fru talman! Ja, Gustav Fridolin, jag tror att vi är många som
              har delat den där texten på Facebook. I bloggen beskrivs en verklighet
              som är alldeles fantastisk och där lärare verkligen ser de olika
              eleverna.
            </seg>
            <seg n="eb9c932f">
              Vad behövs då för att tända allas vår motivation till att vilja
              denna förändring? Det handlar inte om en eller två personers eller
              utbildningsutskottets engagemang utan om att vi alla på olika
              sätt behöver åstadkomma både en förändring i arbetssätt och en
              attitydförändring.
            </seg>
            <seg n="a166c54e">
              Det behövs en skola där varje enskilt barn blir synligt och där
              lärares kompetens hela tiden utvecklas. Vi satsar på lärarutbildningen.
              Den är jätteviktig.
            </seg>
            <seg n="02e2a8cf">
              Sedan är det oerhört viktigt att det sker en kontinuerlig kompetensutveckling
              hela tiden. Det ser man i de framgångsrika exemplen i Europa och
              andra delar av världen där man har vänt utvecklingen. Man satsar
              mycket på lärares kompetensutveckling. Det har också alliansregeringen
              gjort, genom grundutbildning men även vidare.
            </seg>
            <seg n="f7f1d379">
              Det är en viktig del där jag vet att många kommuner, även via
              SKL, tittar på vilken kompetens som kommer att behövas framöver
              för att göra detta på ett riktigt bra sätt.
            </seg>
            <seg n="f312ee86">
              Detta är en jätteviktig diskussion. Låt oss inte glömma den när
              julgröt och annat står för dörren och man slappnar av i det politiska
              arbetet. Vi behöver behålla denna motivation efter julen och med
              än större styrka gå in i det engagemanget och visa på den förändring
              som kan ske. Det finns framgångsrika skolor som visar vägen. Låt
              oss peka på de goda exemplen och på vad vi kan uppnå.
            </seg>
            <seg n="b7de611a">
              Det finns fantastiskt många bra verksamheter. Jag vill kanske
              inte bli chockad, Rossana Dinamarca, när jag går in i mina barns
              skola, men jag vill åtminstone säga Wow! för att det blir en så
              fantastisk bild av samhället. Det tror jag att vi på olika sätt
              kan uppnå när vi tar in den moderna tekniken.
            </seg>
            <seg n="d8e688ad">
              Jag vill avsluta med att önska mina kolleger i debatten en god
              jul. Framför allt vill jag önska alla lärare och elever där ute
              och likaså fru talmannen en god jul och ett gott nytt år.
            </seg>
          </u>
          <note type="speaker" n="df303e9c">
            Anf. 127 RICHARD JOMSHOF (SD):
          </note>
          <u who="richard_jomshof_d1023a" xml:id="i-5ef31996ba650406-2" n="0d67f1e1">
            <seg n="f5cd36d5">
              Fru talman! Problemen i dagens skola kan inte avhjälpas genom
              en enstaka åtgärd även om någon tror att det är så vi tycker.
              Det gör vi inte.
            </seg>
            <seg n="b4654f4a">
              Det krävs naturligtvis en rad åtgärder för att över huvud taget
              kunna göra någonting åt de problem vi brottas med i dag.
            </seg>
            <seg n="0a1803f0">
              Ett första steg – och det står vi fast vid – är att återförstatliga
              skolan. Vi menar att vi då kan få till en rättvis fördelning av
              resurserna. Det är först då vi kan få till en satsning på lärarkåren,
              inte minst lönemässigt. Det är jättebra att Gustav Fridolin säger
              att lärarlönerna ska höjas, men det är trots allt upp till kommunerna
              att göra de satsningarna om de vill.
            </seg>
            <seg n="9917d50d">
              Det finns en massa exempel på kommuner där Miljöpartiet är med
              och styr men där lärarna inte har höga löner. Vi menar att det
              behövs ett återförstatligande för att det ska vara möjligt.
            </seg>
            <seg n="afa92a38">
              Inte minst bör vi införa ett tydligt och nationellt regelverk
              där det ska framgå vilka rättigheter och skyldigheter den enskilda
              läraren har men också hur man ska agera när en elev inte fungerar
              i skolsituationen. Vi menar att det till exempel ska vara regel
              och inte undantag att flytta på elever som mobbar och slåss.
            </seg>
            <seg n="7726a564">
              Det handlar om att skapa studiero. Det handlar om att skapa en
              fungerande skola för alla inblandade.
            </seg>
            <seg n="9e1aeae2">
              Andra viktiga satsningar vi brukar lyfta fram är att öka antalet
              vuxna, inte minst specialpedagoger, men också kuratorer, studievägledare
              och så vidare. Det handlar om att renodla lärarrollen.
            </seg>
            <seg n="0d0c59ae">
              Vi vill se över friskolesystemet. Det är ingen hemlighet. Vi
              menar att det ska vara svårare att starta friskola än vad det
              är i dag.
            </seg>
            <seg n="26554eb0">
              Det handlar om att få till en fungerande helhet och en effektiv
              fördelning av resurser, inte minst från kommunens sida, innan
              skolan är förstatligad. Och nej, Tomas Tobé, det är inte invandrarnas
              fel. Det är bland annat ert fel, och det är någonting helt annat.
            </seg>
            <seg n="a11fd586">
              Avslutningsvis kanske Rossana Dinamarca inte känner till att
              skolan var segregerad även tidigare, innan vi hade ett fritt skolval.
              Jag vill bara meddela att det hette bostadssegregation och var
              ganska vanligt.
            </seg>
            <seg n="a0d4bcf4">
              Problemet är att vi sedan dess har fått ett samhälle som är mycket
              mer splittrat och segregerat. Det är naturligtvis något som slår
              igenom även i skolan. Den samhällsutvecklingen har ni varit med
              om att skapa.
            </seg>
          </u>
          <note type="speaker" n="70c7a80c">
            Anf. 128 ROSSANA DINAMARCA (V):
          </note>
          <u who="rossana_dinamarca_e992cf" xml:id="i-074d61a78722acd1-2" n="dfcf2f5f">
            <seg n="45f3f2ac">
              Fru talman! När det gäller friheten att välja undrar jag vems
              frihet vi pratar om. Det är inte alla som har friheten att välja.
              Vi är inte alla fria.
            </seg>
            <seg n="a1227f87">
              De som har haft möjligheten att välja är de som har haft resurserna
              att göra det, de som har kunnat skjutsa sina barn till en annan
              skola och de som har kunnat köpa ett busskort eller ett SL-kort
              för att deras barn ska åka till en annan skola. De har haft den
              möjligheten.
            </seg>
            <seg n="104b3da4">
              Men varför ska de som väljer att vara kvar på den skola som ligger
              närmast nöja sig med att möjligen få en skitskola? Varför ska
              vissa få gå i den där skolan som inte fungerar?
            </seg>
            <seg n="df4743d7">
              Anledningen till att det ser ut på det här sättet är att vi har
              öppnat upp ett konkurrenstänk i svensk skola där vi har accepterat
              att det finns bra och dåliga skolor. Det är något Vänsterpartiet
              aldrig kommer att acceptera.
            </seg>
            <seg n="ea33499f">
              Vi kräver att varenda elev i Sverige ska få gå i en bra skola.
              Det fria skolvalet har inte brutit bostadssegregationen. Den ser
              precis likadan ut nu som den gjorde då.
            </seg>
            <seg n="a8c1a0e0">
              Visst har det fria skolvalet haft effekt, Jan Björklund. Du har
              kanske inte läst det, men den viktigaste delen i den sammanfattande
              PISA-rapporten är den avslutande diskussionen, nämligen där det
              sägs att mycket talar för att skolsegregationen, utifrån såväl
              resultat som socioekonomisk sammansättning, har påverkats negativt
              av skolvalet. I Skolverkets rapport från 2012 påvisades också
              en kraftigt ökad mellanskolvariation sedan slutet av 1990-talet
              och fram till 2011. Fram till 2011, inte 2003, Jan Björklund.
            </seg>
          </u>
          <note type="speaker" n="077f0b7f">
            Anf. 129 ANNIKA ECLUND (KD):
          </note>
          <u who="annika_eclund_8435c4" xml:id="i-4da4086d63bce485-2" n="e733bd29">
            <seg n="79e0182e">
              Fru talman! Jag tror att jag redovisade mina argument för det
              fria skolvalet tidigare. Det har i dag raljerats en del från oppositionens
              sida om arbetsro och trygghet. Jag tycker att det är en mycket
              viktig fråga.
            </seg>
            <seg n="b66e3cba">
              I en rapport från Skolverket uppger närmare 20 procent av eleverna
              att situationen i klassrummet är stökig och otrygg. Dessutom är
              skolk och ogiltig frånvaro vanligare i Sverige än i jämförbara
              länder, och i PISA-mätningen toppar svenska elever när det kommer
              till sena ankomster. Det är djupt oroande.
            </seg>
            <seg n="5f0d299a">
              Skolans uppdrag ska vara att ge alla elever likvärdiga chanser
              att förverkliga sina livsdrömmar genom ett tydligt fokus på bildning
              och kunskap. Om det ska vara möjligt måste ordning och reda råda
              i klassrummet. Eleverna ska komma i tid och fokusera på lektionens
              innehåll. För detta krävs en tydligare ansvarsfördelning mellan
              skolan och hemmet.
            </seg>
            <seg n="44201b09">
              Nästan alla skyldigheter som skollagen fastslår i dag åligger
              lärare, skola och rektor. Utöver skolplikten har elever och föräldrar
              bara rättigheter. Det skapar dåliga förutsättningar för en ömsesidig
              respekt. Jag tycker att det därför är nödvändigt att göra förändringar
              i skollagen där föräldraansvaret tydliggörs liksom vilka skyldigheter
              eleven har.
            </seg>
            <seg n="88c54737">
              Ordning, arbetsro, mobbning och kränkningar har diskuterats så
              länge det har funnits skolor. Tecknen på att situationen i skolan
              i vissa avseenden har förvärrats måste tas på allvar. Ska skolmiljön
              för eleverna förbättras och läraryrket stärkas så att de bäst
              lämpade lockas till yrket måste det råda balans mellan lärarnas
              befogenheter, elevernas inflytande och föräldrarnas ansvar för
              sina barn.
            </seg>
            <seg n="f885a195">
              Skolan är barnens arbetsplats och endast i en skola med trygghet
              och arbetsro skapas förutsättningar för lärande.
            </seg>
          </u>
          <note type="speaker" n="0cc4c607">
            Anf. 130 Utbildningsminister JAN BJÖRKLUND (FP):
          </note>
          <u who="jan_bjorklund_2a3889" xml:id="i-83ee09ef5a5d80a3-20" n="e4bcfc31">
            <seg n="1827bc41">
              Fru talman! PISA-resultatet är mycket allvarligt, och jag är
              glad att det finns en enighet om det. Det är inte självklart.
              Flera av dagens debattörer har egentligen i 20 år stått och hävdat
              att kunskaper inte går att mäta och varit emot kunskapsmätningar
              i svensk skola. Jag är mycket glad att vi nu är eniga om att kunskaper
              går att mäta och att vi alla erkänner PISA-mätningarna. Jag minns
              hur man på den gamla regeringens tid inte ville erkänna att PISA-mätningarna
              visade att de svenska skolresultaten sjönk. Nu erkänner alla det.
              Det är en mycket bra utgångspunkt att vi inser att läget är allvarligt.
            </seg>
            <seg n="4c9c2c35">
              Frågan vem som är ansvarig har väckts. Det finns ett svar på
              det: Jag är ansvarig. Jag tar det ansvaret genom att lägga om
              hela den svenska utbildningspolitiken. Det är på grund av att
              resultaten sjunkit i 20 år som vi gör de stora reformerna. Det
              är den största omläggningen sedan 1840-talets folkskolereform.
              Enligt min mening måste reformerna nu fullföljas. Det är också
              Skolverkets rekommendation. Även den statliga utredning som gick
              igenom reformarbetet rekommenderade att reformerna skulle fullföljas.
            </seg>
            <seg n="d7165e95">
              Jag menar att det kommer att behövas mer, och jag hoppas att
              vi kan återkomma till det under nästa år. Det behövs fler speciallärare
              i svensk skola. Jag är glad att vi nu har 1 000 som antas till
              speciallärarutbildningen varje år. År 2006 antogs bara 600 till
              specialpedagog- och speciallärarutbildningen. Vi behöver mer betyg
              ännu tidigare för ett ökat resultatfokus. Vi behöver mer arbetsro
              i skolan. Som ni vet tycker jag att vi behöver återförstatliga
              skolan. Gör vi inte det behöver vi i alla fall ökad statlig styrning.
            </seg>
            <seg n="d2fc9122">
              Valet nästa år kommer att handla om ifall vi ska fortsätta att
              föra den kunskapsorienterade politik som Sverige nu har slagit
              in på eller ifall vi ska gå tillbaka till den politik som är roten
              till problemen. För Alliansen är det valet mycket enkelt.
            </seg>
            <seg n="1f9ca6f7">
              Jag vill tacka alla för en mycket bra utbildningsdebatt.
            </seg>
          </u>
          <note n="c58f8a2e">
            Överläggningen var härmed avslutad.
          </note>
          <note n="53062ffe">
            14 § (forts. från 9 §) Arbetsmarknad och arbetsliv (forts. AU2)
          </note>
          <note type="speaker" n="48a77167">
            Anf. 131 Arbetsmarknadsminister ELISABETH SVANTESSON (M):
          </note>
          <u who="elisabeth_svantesson_0136d8" xml:id="i-e3573e7fa72889d0-0" n="4507e7aa">
            <seg n="82b12baf">
              Fru talman! Under hösten har jag rest i Sverige. Jag har mött
              många unga som på olika sätt tagit sig över tröskeln och in på
              arbetsmarknaden. Jag har samtalat med Linda i ostbutiken i Linköping.
              Jag har talat med Ahmad på Volvos verkstadsgolv i Eskilstuna.
              Jag har talat med Alice som inte alls hade tänkt arbeta inom äldreomsorgen
              men som kom in där via ett ungdomsjobb i Umeå kommun och nu berättade
              hur nöjd hon var med att jobba inom äldreomsorgen. De har alla
              en sak gemensamt. De har fått in en fot på arbetsmarknaden. De
              har också fått den första och kanske viktigaste raden till sitt
              cv.
            </seg>
            <seg n="9e924cae">
              Jag har även mött många unga som berättat om arbetsgivare som
              har en väldigt tuff kravlista på den perfekta arbetstagaren, en
              kravlista som i vissa fall till och med är större än det behov
              som ska fyllas. Det blir lätt en cirkel som är svår att bryta.
              Utan det första jobbet ingen erfarenhet, och utan erfarenhet inget
              jobb. Därför är det viktigt att vi fortsätter att sänka trösklarna
              in på arbetsmarknaden.
            </seg>
            <seg n="0fd975ff">
              Ett jobb är så mycket mer än en lön. Det är gemenskap med arbetskamrater.
              Det ger trygghet och frihet. Ett jobb bygger upp självkänslan.
              Det bygger upp en stolthet. Det ger möjligheter att växa och vara
              med och bidra. Jobben ger också resurser till allt det som är
              vårt gemensamma, en god vård, en bra skola, en bra omsorg för
              de äldre. Vårt mål måste därför vara att alla som kan arbeta ska
              ha ett arbete att gå till, för alla behövs.
            </seg>
            <seg n="7e84ecae">
              Fru talman! Jobb skapas främst i företag som startar, växer och
              anställer. För Sveas Bageri i Kumla, där drygt 30 av de 100 anställda
              är unga, har den lägre kostnaden för att anställa unga, och den
              halverade restaurangmomsen, inneburit en skillnad. I stället för
              att tvingas hålla tillbaka under krisen har bageriet kunnat investera
              och ge möjlighet för fler att arbeta.
            </seg>
            <seg n="e90ef2db">
              Även Crenna Plåt i Enköping växer. De har anställt 18 personer
              det senaste halvåret, varav 14 är unga. En av dem är Gustav, som
              sedan tre månader tillbaka känner stoltheten över att gå till
              jobbet varje morgon. Också här berättar arbetsgivaren, vd:n, att
              den sänkta arbetsgivaravgiften har gjort skillnad.
            </seg>
            <seg n="d3e9bf65">
              Fru talman! Sverige är ett litet land och vi lever i en global
              ekonomi. Vi påverkas i hög grad av vår omvärld. Den ekonomiska
              krisen och en utdragen lågkonjunktur har påverkat våra företag,
              påverkat sysselsättning och arbetslöshet. När länder i vår närhet
              stått inför nedskärningar som slår mot jobb och välfärd har Sverige
              varit ett av få länder i Europa som förmått öka sysselsättningen.
              Vi tillhör de länder som har bland den lägsta långtidsarbetslösheten,
              och vi har bland Europas starkaste offentliga finanser. Företag
              har startat, stannat och växt i Sverige. Det är ingen slump. Det
              har inte hänt av sig själv. Det är resultatet av en reforminriktad
              politik, en målmedveten jobbpolitik.
            </seg>
            <seg n="81022c12">
              Fru talman! Vår arbetsmarknad står inför fortsatta utmaningar.
              Alltför många saknar fortfarande ett arbete att gå till. Särskilt
              fokus måste därför läggas på grupper som har svårast att ta sig
              in på arbetsmarknaden, på unga och nyanlända så att de får det
              där första jobbet men också på dem som har svårt att återvända
              till arbetsmarknaden, som stått utan arbetskamrater och utanför
              våra arbetsplatser alldeles för länge.
            </seg>
            <seg n="5f0c9e4c">
              Förmågan att skapa nya jobb och ge människor en chans på arbetsmarknaden
              är det som bygger vårt samhälle starkt. Sverige behöver en politik
              som fortsatt stöttar tillväxt och framväxten av en mångfald av
              jobb, både kunskapsintensiva arbeten och arbeten med lägre trösklar.
            </seg>
            <seg n="c0bc4058">
              Vi behöver en politik som ökar sysselsättningen och fortsätter
              att bekämpa utanförskapet. Det ställer krav på konkreta förslag
              för hur jobben ska växa till och hur jobben ska komma fler till
              del.
            </seg>
            <seg n="ff86ad7b">
              Fru talman! Vårt arbete har genom åren handlat om att stärka
              såväl efterfrågan som utbud av arbetskraft, men också om att förbättra
              matchningen. De åtgärder som föreslås i budgeten för 2014 fokuserar
              på att fler ska få jobb. Vi fortsätter arbetet med att stärka
              jobbchanserna för unga. Långtidsarbetslösa och de som av andra
              skäl har svårt att etablera sig på arbetsmarknaden finns också
              i fokus i vår budget. Totalt satsar regeringen drygt 20 miljarder
              kronor för 2014 på åtgärder för tillväxt och jobb.
            </seg>
            <seg n="d892dea6">
              Hösten 2011 tog regeringen initiativ till trepartssamtal med
              arbetsmarknadens parter. De branschvisa avtal om yrkesintroduktion
              som parterna tecknat innebär större inslag av arbetsplatsförlagt
              lärande. Allt sker inom ramen för den svenska modellen. Det är
              avtalsenliga löner och villkor. En del av tiden används för utbildning
              och handledning. Regeringen bidrar, som vi tidigare har hört,
              med ekonomiskt stöd till anställning och handledning. Med YA-jobben
              öppnas en väg in på arbetsmarknaden för Sveriges unga. Det handlar
              helt enkelt om att lära sig jobbet på jobbet.
            </seg>
            <seg n="61e722ff">
              Ungas förutsättningar att komma in på arbetsmarknaden är mycket
              olika. Därför är det viktigt att arbetsförmedlaren gör en individuell
              behovsbedömning och att individuell hjälp finns från dag ett.
              Vi vill att unga som avslutat sin utbildning snabbt ska kunna
              komma i arbete. Därför sänker vi anställningskostnaderna ytterligare
              för unga under 23 år och gör de arbetsmarknadspolitiska insatserna
              effektivare.
            </seg>
            <seg n="66669238">
              En grupp som drabbats särskilt hårt av lågkonjunkturen är de
              långtidsarbetslösa. Regeringen föreslår därför en rad åtgärder
              för att motverka och bryta långtidsarbetslöshet. Det handlar bland
              annat om att permanenta det bredare utbudet av insatser samtidigt
              som vi satsar mer på anställningsstöd. Dessutom investerar vi
              i en rad åtgärder för att förbättra möjligheterna till uppföljning
              och återkoppling från Arbetsförmedlingen till den som söker jobb.
            </seg>
            <seg n="0cea1273">
              En väl fungerande arbetsmarknad måste vara flexibel och trygg.
              Med det som målsättning föreslår regeringen stöd till korttidsarbete
              och åtgärder för stärkt omställningsförmåga på arbetsmarknaden.
              Det behöver bli enklare att fylla på med kunskap och kompetens
              mitt i livet. Vi sänker också a-kasseavgiften för drygt två miljoner
              människor och sjösätter en bred översyn av Arbetsförmedlingen.
            </seg>
            <seg n="060d13b3">
              Fru talman! Jobbpolitiken är den största framtidsutmaningen och
              även nyckeln till Sveriges framtida utveckling. Därför driver
              regeringen en politik med en bred förstärkning av arbetsmarknadens
              funktionssätt för att göra det enklare att komma in, för att göra
              det enklare att anställa och för att man ska kunna behålla arbetskraft
              även när ekonomin viker.
            </seg>
            <seg n="5c7cecc8">
              Vad är då de fyra olika oppositionspartiernas svar inför framtiden?
              När Sverige behöver fler unga i jobb svarar Socialdemokraterna
              med att tredubbla arbetsgivaravgiften för unga. När vi behöver
              sänka trösklarna, så att arbetsmarknaden kommer fler till del,
              vill Socialdemokraterna återgå till en politik med ett arbetslöshetsmål
              som drivit ut människor i långvarigt utanförskap. När Sverige
              behöver konkurrenskraftiga företag som växer och anställer svarar
              Socialdemokraterna med kraftigt ökade skatter på produktion. När
              Sverige behöver fler jobb svarar Socialdemokraterna med tusentals
              nya Amsplatser. När Alliansen står upp för att Sverige ska vara
              ett öppet land svarar Socialdemokraterna med protektionism och
              delvis med stängda dörrar. Socialdemokraterna har inte ett enda
              konkret förslag på hur jobb ska komma till. De har 30 miljarder
              i skattehöjningar på jobb och arbete. Då har vi inte ens kommit
              in på vad Vänsterpartiet och Miljöpartiet föreslår i skattehöjningar
              på produktion.
            </seg>
            <seg n="7053c2f6">
              Det är 271 dagar kvar till valet. Skiljelinjerna i svensk politik
              är tydliga. De fyra partierna i Alliansen förbereder sig väl genom
              att ta fram gemensamma förslag för hur jobben ska bli fler och
              komma fler till del. Socialdemokraterna väljer att fokusera på
              skatte- och bidragshöjningar, samtidigt som man inte talar om
              hur samarbetet med Miljöpartiet och Vänsterpartiet ska se ut.
              Vi får se när vi får besked i dessa frågor.
            </seg>
          </u>
          <note type="speaker" n="a784c1a0">
            Anf. 132 YLVA JOHANSSON (S) replik:
          </note>
          <u who="ylva_johansson_e8ae63" xml:id="i-265e2d1f904f77fd-4" n="714c0a3f">
            <seg n="78089930">
              Fru talman! När man lyssnar på arbetsmarknadsministern är det
              nästan så att man blir lite orolig för de områden som ska utsättas
              för regeringens prioriteringar. Arbetsmarknadsministern säger
              att hon ska fortsätta att öka jobbchanserna för unga. Fortsätt
              inte för mycket, för resultatet har hittills blivit att arbetslösheten
              bland unga ökat katastrofalt och att långtidsarbetslösheten tredubblats!
              Är det på den vägen vi ska fortsätta?
            </seg>
            <seg n="5cdab8d3">
              Ministern säger att regeringen ska fortsätta att satsa på bättre
              matchning. Tyvärr är resultatet av regeringens ansträngningar
              att matchningen allvarligt har försämrats på svensk arbetsmarknad.
            </seg>
            <seg n="5ca21339">
              Detta är nästan lite grann av nyspråk. Man oroas något över vad
              som ska hända när regeringen fortsätter med sin politik.
            </seg>
            <seg n="ff685261">
              Fru talman! Jag vill fokusera på en fråga. Du talar om stoltheten
              över att ha ett jobb att gå till, ministern. Jag instämmer i att
              det är oerhört viktigt för individen. Men med den politik som
              du administrerar har vi en ungdomsarbetslöshet som är så hög att
              vi kommer i fråga för EU:s krisstöd. Du säger själv att Sverige
              är ett av få länder i Europa som har starka finanser och som i
              många avseenden har goda förutsättningar på arbetsmarknaden. Trots
              det har vi en ungdomsarbetslöshet som är så hög att vi får stöd
              från EU för att hantera den. Hur stolt är du när du går till jobbet?
            </seg>
          </u>
          <note type="speaker" n="41f021d7">
            Anf. 133 Arbetsmarknadsminister ELISABETH SVANTESSON (M) replik:
          </note>
          <u who="elisabeth_svantesson_0136d8" xml:id="i-e3573e7fa72889d0-1" n="4507e7aa">
            <seg n="94e0c8b3">
              Fru talman! Jag har varit här några timmar i dag, och jag lyssnade
              såklart på Ylva Johanssons huvudanförande. Under tre minuter och
              50 sekunder talade hon om unga. Men under den tiden presenterade
              Socialdemokraterna inte ett enda förslag om hur jobben ska bli
              fler för de unga.
            </seg>
            <seg n="41a426c0">
              Jag lyfte i mitt anförande fram förslag som syftar till att fler
              unga ska ha ett jobb att gå till. Framför allt är det detta riksdagen
              ska fatta beslut om i morgon.
            </seg>
            <seg n="f8512ce9">
              Ylva Johansson använder vackra ord, men det är tom retorik. Ylva
              Johansson tänker tydligen inte berätta vad som står i Socialdemokraternas
              budget. Hon vill inte berätta att man har skattehöjningar på 30
              miljarder som i hög grad kommer att påverka ungas förutsättningar
              att få jobb. Hon tänker inte berätta att hon ämnar tredubbla arbetsgivaravgiften
              för att anställa unga under 23 år. Vi har för vår del vidtagit
              konkreta åtgärder som gör att fler unga kan ha ett jobb att gå
              till.
            </seg>
            <seg n="75a78fd3">
              Man tar miljarder från de unga för att finansiera transfereringssystem.
              Man tar miljarder från de unga för att återigen massivt bygga
              ut en arbetsmarknadspolitik av gammalt snitt. Jag menar att detta
              är prövat och utvärderat. Det är bevisat att det inte har kvalitet.
            </seg>
            <seg n="f02516e8">
              För oss fyra partier är de unga viktiga. Ja, vi är en del av
              EU, och EU brottas med att fler unga behöver ett jobb att gå till.
              Man ser utmaningen, men hittar också lösningar. Lösningarna går
              ut på att få jobben att fortsätta att växa till och att se till
              att även de unga får del av de jobb som kommer till.
            </seg>
          </u>
          <note type="speaker" n="1d3ccaff">
            Anf. 134 YLVA JOHANSSON (S) replik:
          </note>
          <u who="ylva_johansson_e8ae63" xml:id="i-265e2d1f904f77fd-5" n="714c0a3f">
            <seg n="6c7961ee">
              Fru talman! Vi ska ta beslut om de förslag som regeringen har
              lagt fram i budgetpropositionen och som innebär att vi fortsätter
              att köra fast i hjulspår där Sverige redan sitter fast. Men vi
              ska också ta beslut om de konkreta förslag som Socialdemokraterna
              har lagt fram. Vi lägger ungefär 10 miljarder mer på jobbpolitiken
              än vad regeringen gör. Det vet ministern precis lika väl som jag.
            </seg>
            <seg n="e95a295a">
              Om jag vore arbetsmarknadsminister Elisabeth Svantesson skulle
              jag ta det lite försiktigt med att skilja på retoriken och verkligheten.
              Ert största problem är just verkligheten, ministern. Ni byter
              enkelt retorik utifrån vad som passar. En höjning av avgiften
              till a-kassan ansåg ni tidigare vara en jättebra åtgärd för att
              minska arbetslösheten. Nu presenteras det som en förbättring att
              man tar bort den. När regeringen föreslår höjda arbetsgivaravgifter
              för dem som är över 23 år framställs det av ministern som en effektivisering
              av arbetsmarknadspolitiken. Men när vi föreslår detsamma är det
              ett dråpslag mot ungdomar. Var lite försiktig med retoriken! Det
              är trots allt verkligheten du är ansvarig för.
            </seg>
            <seg n="e0618ee7">
              Du och många andra har sagt vackra saker här i talarstolen. Men
              resultatet av er politik är att långtidsarbetslösheten bland ungdomar
              är tre gånger högre än innan ni började praktisera er politik.
              Trots att Sverige i jämförelse med många länder i Europa har goda
              förutsättningar är vår ungdomsarbetslöshet så hög att vi betraktas
              som ett krisland i Europa och får del av EU:s krisstöd för att
              klara ungdomsarbetslösheten, eftersom man inte tror att vi klarar
              den själva. Är du stolt när du går till jobbet?
            </seg>
          </u>
          <note type="speaker" n="fa1ad628">
            Anf. 135 Arbetsmarknadsminister ELISABETH SVANTESSON (M) replik:
          </note>
          <u who="elisabeth_svantesson_0136d8" xml:id="i-e3573e7fa72889d0-2" n="4507e7aa">
            <seg n="adfea98d">
              Fru talman! Nu hade Ylva Johansson två minuter på sig att berätta
              om de förslag som de har för att sänka tröskeln till jobb för
              unga så att de har ett jobb att gå till. Vi presenterar våra förslag.
            </seg>
            <seg n="2c2850cd">
              Jag har läst budgetar om 25 000 YA-jobb som ska komma till nästa
              år. Jag förstår att de inte så gärna vill tala om dem. Ylva Johansson
              inser nog att om Socialdemokraterna med ett pennstreck i en budget
              befaller fram 25 000 YA-jobb ute hos arbetsgivarna kommer inte
              jobben till. De växer inte till på det sättet.
            </seg>
            <seg n="98e3deab">
              Jobben växer till när arbetsgivare anställer och när vi ger förutsättningar.
              Men vi kan inte genom ett pennstreck bestämma hur många det ska
              bli. Det är tom retorik och inte riktig politik.
            </seg>
            <seg n="f6b1e89b">
              Jag är väldigt stolt över att Sverige har klarat krisen så bra
              som vi har gjort. Jag kommer aldrig att vara stolt och nöjd med
              att så många unga inte har ett jobb att gå till. Det är därför
              vi lägger fram de konkreta förslagen.
            </seg>
            <seg n="268b57c2">
              Det är därför vi satsar på att fortsätta att sänka trösklar.
              Det är därför vi så intensivt jobbar med att just unga ska ha
              ett jobb att gå till.
            </seg>
            <seg n="7c132d6c">
              När det gäller långtidsarbetslösheten är det alldeles för många
              unga som har varit arbetslösa för länge. Trots allt detta, och
              det vet jag att Ylva Johansson kanske inte heller vill tala om,
              har vi den lägsta långtidsarbetslösheten i Europa. Vi ligger i
              botten.
            </seg>
            <seg n="ef6b07cf">
              De allra flesta unga som blir arbetslösa i Sverige – och det
              skriver till och med Socialdemokraterna i sin budget – är det
              under en väldigt kort tid. Därför gäller det att göra rätt insats
              för rätt person. Vi gör det konkret och från budget till budget.
            </seg>
            <seg n="08bf94de">
              Vi kommer aldrig att vara nöjda innan fler unga har ett jobb
              att gå till. Det är därför vi fyra tillsammans lägger fram konkreta
              förslag till skillnad mot de andra fyra partierna här i riksdagens
              kammare.
            </seg>
          </u>
          <note type="speaker" n="139ab2df">
            Anf. 136 ALI ESBATI (V) replik:
          </note>
          <u who="unknown" xml:id="i-83ee09ef5a5d80a3-21" n="6ce6ae28">
            <seg n="50c49df4">
              Fru talman! Jag ska fortsätta på spåret med verklighet och retorik.
              Det är nödvändigt efter drygt sju år av den borgerliga regeringens
              mantran där ord får ett eget liv så att man inte längre vet vad
              de betyder.
            </seg>
            <seg n="8ea17b5f">
              Det har upprepats gång på gång att den arbetslinje som den borgerliga
              regeringen säger sig stå för handlar om att öka drivkrafterna
              för arbete och att man därigenom får fler i jobb. De har inte
              materialiserats. Sysselsättningsgraden är densamma eller något
              lägre, och arbetslösheten är högre.
            </seg>
            <seg n="09043d93">
              Vad är kärnan i diskussionen? Det skulle vara fint att få höra
              det. Visst bygger det på förståelsen att man väljer mellan arbete
              och fritid och att arbetslösheten därför i grund och botten beror
              på att de som är arbetslösa har valt fritid framför arbete och
              att det är vad regeringens politik bygger på.
            </seg>
            <seg n="d8cd10ef">
              Det skulle vara bra för människor som lyssnar, funderar och utvärderar
              för sig själva vilken politik som är den rimliga att få höra arbetsmarknadsministern
              diskutera detta.
            </seg>
            <seg n="cbc039f7">
              Sänkta trösklar har upprepats gång på gång. Visst talar vi här
              om lägre löner och sämre villkor. Varför är det så att denna politik,
              när den har genomförts i Sverige och i andra jämförbara länder,
              inte har lett till generellt högre sysselsättning och lägre arbetslöshet?
            </seg>
            <seg n="a36742fa">
              Vad är problemet där? Varför fortsätter ni att använda termen
              sänkta trösklar utan att förhålla er till verkligheten? Det skulle
              vara fint att få höra om detta.
            </seg>
          </u>
          <note type="speaker" n="a6687849">
            Anf. 137 Arbetsmarknadsminister ELISABETH SVANTESSON (M) replik:
          </note>
          <u who="elisabeth_svantesson_0136d8" xml:id="i-e3573e7fa72889d0-3" n="4507e7aa">
            <seg n="395cd7f2">
              Fru talman! Kanske vill Ali Esbati att vi hellre ska diskutera
              nationalekonomi, fritid och lön. Låt mig komma till verkligheten.
              Vad är arbetslinjen i verkligheten?
            </seg>
            <seg n="6adb0ad6">
              Arbetslinjen handlar om att göra det lönsamt att jobba. Arbetslinjen
              handlar om att vi prioriterar det som skapar fler arbetstillfällen
              i ett samhälle. Det handlar om att se till att företag kan växa
              och anställa. Det handlar om att vi underlättar för människor
              som står långt bort och har arbetsförmåga att komma in. Det är
              ett sätt att sänka trösklar.
            </seg>
            <seg n="645dea74">
              Sänkta trösklar handlar inte om låglönejobb. Om Ali Esbati vet
              någonting om verkligheten, vilket jag tror att han vet, vet han
              också att reallöneutvecklingen i Sverige har varit god trots dessa
              år. Vi har inte haft en dålig reallöneutveckling.
            </seg>
            <seg n="b772a203">
              Arbetslinjen handlar helt enkelt om att göra det mer lönsamt
              att jobba och se till att vi har en politik som gör att jobben
              växer till. Det gör det inte med Vänsterpartiets 80 miljarder
              i skatteökningar.
            </seg>
            <seg n="f651fc57">
              Jobben växer inte till när man höjer transfereringssystem så
              mycket som Vänsterpartiet vill. Jobben växer inte till om vi tar
              bort RUT och ROT och tar bort sänkningen av restaurangmomsen.
              Det är inte så jobb växer till.
            </seg>
            <seg n="21a18ba5">
              Ska människor ha ett jobb att gå till i Sverige, känna trygghet,
              vara med och bidra och känna att de har en egen försörjning måste
              vi underlätta för jobben att växa fram.
            </seg>
            <seg n="4bd4f72f">
              Det kanske är jobbigt för Ali Esbati att jobben har kommit i
              privat sektor dessa år. Jag ser i era budgetar att det inte är
              där som ni vill att jobben ska växa fram.
            </seg>
            <seg n="aaac7725">
              Det är en grundförutsättning i arbetslinjen att jobben växer
              fram i företag där vi kan få ökade skatteintäkter för att jobben
              ska kunna växa fram i offentlig sektor där de så väl behövs för
              våra barn och för våra äldre.
            </seg>
            <seg n="eaf90780">
              Ekvationen är ändå att jobben måste växa till i företag.
            </seg>
          </u>
          <note type="speaker" n="0055204d">
            Anf. 138 ALI ESBATI (V) replik:
          </note>
          <u who="unknown" xml:id="i-83ee09ef5a5d80a3-22" n="6ce6ae28">
            <seg n="3b8f68f5">
              Fru talman! Nej, det var inte så att jag tänkte att man skulle
              diskutera de teoretiska modellerna. Dess värre är det de teoretiska
              modellerna utan förhållningssätt till verkligheten som präglar
              regeringens politik och motiveringen för den.
            </seg>
            <seg n="052d7532">
              Det är inte så att politiken har handlat om att det ska vara
              lönsamt att jobba. Det har handlat om att det ska vara lönsamt
              att ha ett jobb, och det ska vara mer lönsamt att ha ett jobb
              med hög inkomst. Det är vad skattepolitiken har handlat om. Det
              är så den har varit utformad.
            </seg>
            <seg n="0890d2af">
              När det handlar om att sänka trösklarna på det sätt som ministern
              här beskriver, att människor ska få hjälp att komma tillbaka till
              arbetsmarknaden, är den hjälp som de fått med den borgerliga politiken
              ett straff. Det är nästan som Lorry -sketchen att man ska komma
              på något straff att ge i gåva till chefen.
            </seg>
            <seg n="ecc580a0">
              Det är inte så att människor har fått hjälp när de får ytterligare
              mindre marginaler som arbetslösa. Det är inte så att de har fått
              hjälp när de har blivit utkastade från sjukförsäkringen. Det är
              inte så att de har fått hjälp när de har fått begränsad tillgång
              till rehabilitering.
            </seg>
            <seg n="c39ab931">
              Det är väldigt märkligt att kalla detta för hjälp. Det är en
              bestraffning som människor har drabbats av. Idén med det har varit
              att de ska skärpa sig, hoppa upp och ta ett jobb. Problemet är
              att det inte är så människor fungerar. Det är inte så arbetsmarknaden
              fungerar. Det är inte så människors val har sett ut i verkligheten.
            </seg>
            <seg n="4421fa8f">
              I verkligheten är det som skett att arbetslösheten har blivit
              högre. Det är inte fler som blivit sysselsatta. Däremot är det
              fler av dem som är utanför arbetsmarknaden som har blivit fattiga
              och har lägre inkomster.
            </seg>
            <seg n="4e7142cc">
              Det är så. Det vet vi från lång tid av erfarenhet av hur samhällen
              fungerar. När människor under lång tid har dåliga inkomster och
              hamnar i en dålig situation blir de inte mer benägna att kunna
              komma tillbaka till samhället utan hamnar snarare mer utanför.
            </seg>
          </u>
          <note type="speaker" n="a0525085">
            Anf. 139 Arbetsmarknadsminister ELISABETH SVANTESSON (M) replik:
          </note>
          <u who="elisabeth_svantesson_0136d8" xml:id="i-e3573e7fa72889d0-4" n="4507e7aa">
            <seg n="a4e5a537">
              Fru talman! Jag talar väldigt gärna om Alliansens politik. Jag
              förstår att oppositionspartierna inte gärna talar om sin egen
              politik eftersom den inte leder till fler jobb.
            </seg>
            <seg n="11927328">
              Ali Esbati sade för några sekunder sedan att vi inte haft någon
              ökad sysselsättning. Du får nog svårt att bevisa den tesen. Det
              är över 200 000 fler i dag som har ett jobb att gå till än 2006.
              Jobben har vuxit till trots att det varit en kris.
            </seg>
            <seg n="d2244b0b">
              De jobben har vuxit fram i privat sektor. Det har bidragit till
              att vi har kunnat upprätthålla en god vård, skola och omsorg eftersom
              det hänger ihop.
            </seg>
            <seg n="e7650da5">
              Det är inte så att vi kastar ut människor från sjukförsäkringen.
              Det är viktigt att komma ihåg att vi inte heller har det som tidigare
              regeringar gjorde som affärsidé, helt enkelt att förtidspensionera
              bort människor.
            </seg>
            <seg n="090865dd">
              Alliansen har inte det som affärsidé. Vi har som en grund och
              en vision att alla människor som har arbetsförmåga också ska få
              komma till sin rätt på arbetsmarknaden i stället för att förtidspensioneras
              bort.
            </seg>
            <seg n="69f27767">
              Speciellt gäller det väldigt många kvinnor i Sverige som år efter
              år var långtidssjukskrivna och aldrig fick någon hjälp. Till slut
              blev de förtidspensionerade och lever i dag på en väldigt liten
              inkomst.
            </seg>
            <seg n="06b832a7">
              Vi ser och tror på människors förmåga och vill att varje människa
              som har möjlighet ska kunna vara med och bidra. Det är inte alltid
              enkelt. Det är en tuff utmaning.
            </seg>
            <seg n="b21eb50b">
              Det är också det vi ser i sammansättningen av arbetslösheten
              i dag. Många personer har svårare att komma tillbaka. Här behöver
              vi fortsätta våra insatser för att speciellt många kvinnor men
              också många män ska kunna komma tillbaka. Vi ser människor. Vi
              glömmer och gömmer dem inte.
            </seg>
            <seg n="b5bf941b">
              Även för de personer som nu är långtidsarbetslösa behövs en politik
              som leder till fler jobb och som fortsätter att leda till fler
              jobb. Då funkar det inte med att höja skatten på företagande.
              Det funkar inte att öka i transfereringssystemen så kraftigt som
              Vänsterpartiet vill göra, för det slår ut svenska jobb.
            </seg>
          </u>
          <note type="speaker" n="edf21f80">
            Anf. 140 MEHMET KAPLAN (MP) replik:
          </note>
          <u who="mehmet_kaplan_6f7a65" xml:id="i-4a49a0404a9ac389-3" n="d7c01bc5">
            <seg n="1b6af146">
              Fru talman! Jag vill fråga statsrådet angående fas 3. Det är
              någonting som riksdagen, då statsrådet satt i riksdagen, hade
              ett tillkännagivande om. Jag undrar vad statsrådet kommer att
              göra annorlunda i förhållande till hennes företrädare. Kommer
              det att finnas en handlingsplan för hur hanteringen kommer att
              vara?
            </seg>
            <seg n="8dc64af3">
              Jag läser i betänkandet, och där står det när det gäller sysselsättningsfasen
              att utskottet anser att man bör beakta att de arbetssökandes förutsättningar
              kan förändras över tid och att det därför är viktigt att insatserna
              i tillräcklig utsträckning tar hänsyn till individuella behov
              och förutsättningar. Gott så.
            </seg>
            <seg n="a04629c6">
              Vidare står vad regeringsunderlaget verkar tycka i frågan, nämligen
              att utskottet välkomnar att regeringen föreslår att den möjlighet
              som funnits under 2012 och 2013, alltså efter tillkännagivandet,
              till programinsatser genom sysselsättningsfasen permanentas. Utskottet
              välkomnar också att regeringen i sitt budgetförslag för 2014,
              alltså kommande år, föreslår att det särskilda anställningsstödet
              och det förstärkta särskilda anställningsstödet permanentas.
            </seg>
            <seg n="20dc9b27">
              Jag läser upp detta så att statsrådet inte behöver säga det själv,
              för det här vet vi. Men faktum kvarstår att det finns ett tillkännagivande.
            </seg>
            <seg n="dfb846aa">
              Jag undrar vad statsrådet avser att göra med detta. Den här typen
              av kosmetiska förändringar har inte gjort någon större skillnad.
              Det har gjort skillnad i marginalen. Det må se bättre ut när det
              inte längre heter fas 3 utan sysselsättningsfas, men i praktiken
              är det ingen större skillnad.
            </seg>
          </u>
          <note type="speaker" n="071ebc14">
            Anf. 141 Arbetsmarknadsminister ELISABETH SVANTESSON (M) replik:
          </note>
          <u who="elisabeth_svantesson_0136d8" xml:id="i-e3573e7fa72889d0-5" n="4507e7aa">
            <seg n="148d1dc1">
              Fru talman! Jag tror att min företrädare och även jag har svarat
              på denna fråga tidigare. Vi har mött upp tillkännagivandet på
              det sätt att vi nu har infört fler insatser. Vi möter upp det
              genom att vi permanentar det.
            </seg>
            <seg n="3f86f138">
              Jag tror fortfarande att människor som har varit arbetslösa länge
              inte – som det var tidigare – ska behöva gå hemma, inte ha en
              aktivitet och inte finnas med i ett sammanhang. Jag tror att det
              är otroligt viktigt att man finns med i en arbetsgemenskap och
              att man får en plats där personen också utvecklas.
            </seg>
            <seg n="badfbd7a">
              Så är inte fallet. En del uppger att de inte är nöjda med sin
              plats, och då ska man hitta någonting som är bättre. Varje person
              är unik. Ingen behöver exakt samma insats, och ingen ska vara
              på samma plats eller ha precis samma typ av arbetsinsats. Men
              grunden ligger i att jag tror att det är viktigt att inte dessa
              personer glöms och göms, utan att de finns med ute i gemenskap.
            </seg>
            <seg n="c6e0ebd1">
              Jag tycker att det här är spännande. Här har vi det tredje oppositionspartiet
              som tar replik på mig och på mina kolleger som fortfarande inte
              riktigt berättar om hur den stora utmaningen för dem som är i
              sysselsättningsfasen ska kunna mötas, det vill säga: Hur ska jobben
              bli fler?
            </seg>
            <seg n="83cb5a56">
              Jag vet att Mehmet Kaplan tycker att det här med restaurangmomsen
              inte är en helt dum idé, till exempel. Vi ser också att det ger
              fler jobb. Samtidigt är det så att de som Mehmet Kaplan gärna
              vill samarbeta med framöver – fast det vet vi ju inte heller riktigt
              trots att det verkar så – inte riktigt gillar det här med restaurangmomsen.
            </seg>
            <seg n="b8ab3a06">
              Jag vet att ni också diskuterar a-kassan, och där finns många
              fler utgångspunkter. Ni diskuterar arbetskraftsinvandring som
              en möjlighet på svensk arbetsmarknad framöver. Där finns också
              många olika utgångspunkter bland de fyra oppositionspartierna.
            </seg>
            <seg n="a6d8aa92">
              Hur ska jobben bli fler? Ska de bli det genom höjda transfereringar?
              Ska de bli det genom att vi tar bort restaurangmomsen? Ska de
              bli det genom höjda skatter på företag? Ska de bli det genom att
              vi bromsar in arbetskraftsinvandringen? Jag tror att alla dessa
              frågor behöver ett svar i en diskussion om jobb.
            </seg>
          </u>
          <note type="speaker" n="c8f71e62">
            Anf. 142 MEHMET KAPLAN (MP) replik:
          </note>
          <u who="mehmet_kaplan_6f7a65" xml:id="i-4a49a0404a9ac389-4" n="d7c01bc5">
            <seg n="f39e8d94">
              Fru talman! Jag tackar Elisabeth Svantesson för klargörandet.
              Det kanske inte är vårt område som vi är inne på nu, men jag kan
              ändå redovisa att Miljöpartiets ingång när det gäller jobben handlar
              om att vi tror att det är i de små och medelstora företagen som
              jobben kommer att skapas.
            </seg>
            <seg n="af10ce31">
              Vi tror nämligen inte att politiken direkt kan skapa så många
              jobb. Tyvärr blir det väldigt dyra jobb; allting pekar på att
              skattesänkningen på moms inte skapade den mängd jobb som det spekulerades
              i. Vi visste delvis detta sedan tidigare, men när tiderna är sådana
              som de är med lågkonjunkturer i världen och inom EU-området griper
              man efter halmstrån. Vi får se. Detta ska utvärderas; det har
              sagts.
            </seg>
            <seg n="45af65a9">
              Små och medelstora företag skapar tio gånger så många nya jobb
              som storföretagen. Miljöpartiet har länge drivit de förslag som
              företagen själva efterfrågar. Företagareförbundet har gjort en
              undersökning som visar att majoriteten av deras medlemmar, småföretagarna,
              ansåg att sjuklöneansvaret är ett stort hinder för att anställa.
              Vi förordar en kraftig sänkning av arbetsgivaravgifterna för just
              dessa företag.
            </seg>
            <seg n="117f0d36">
              Vi driver också ett slopat sjuklöneansvar för företag med upp
              till tio anställda. Det kanske låter som om det skulle vara få
              företag, men faktum är att 96 procent av alla företag har tio
              eller färre anställda.
            </seg>
            <seg n="da9d13c7">
              Detta är vad företagarna själva vill. Vi har idéer, tankar och
              funderingar på hur det här ska hanteras. Men det är inte politiken
              som skapar jobben. Politikerna skapar inte jobb. Det är därför
              det är beklämmande att se att det enda man har gjort med fas 3
              är att döpa om det till sysselsättningsfasen. Det är där man skulle
              kunna göra skillnad som politiker, och det är tyvärr så att regeringen
              lämnar walk over i den kanske viktigaste frågan när det gäller
              dem som står längst bort från arbetsmarknaden.
            </seg>
          </u>
          <note type="speaker" n="a0857d85">
            Anf. 143 Arbetsmarknadsminister ELISABETH SVANTESSON (M) replik:
          </note>
          <u who="elisabeth_svantesson_0136d8" xml:id="i-e3573e7fa72889d0-6" n="4507e7aa">
            <seg n="b1ea6f1b">
              Fru talman! Gång på gång säger Mehmet Kaplan att jobben inte
              skapas av oss politiker. Det är jag glad för, och det uppskattar
              jag. Jobben skapas där ute, främst i små och medelstora företag.
              Det är just därför det är så märkligt att ni på många sätt låter
              beskatta just dessa företag så hårt.
            </seg>
            <seg n="4f846a88">
              Dessutom tycker jag att det är viktigt att Mehmet Kaplan läser
              igenom några andra budgetmotioner från kollegerna i Sveriges riksdag,
              där man med pennstreck försöker skapa jobb. Det är ungefär som
              om jobben skulle komma till på Sveavägen 68. Man säger: Så här
              många nya jobb ska vi skaffa, och så här många extratjänster ska
              vi trycka fram på ett år! Det är inte realistiskt, för jobben
              måste växa till i företag. Det är detta som är vår huvudpoäng.
            </seg>
            <seg n="47c0ba14">
              Det vi från riksdagen och regeringen kan göra för den person
              som i dag av olika anledningar har drabbats av långtidsarbetslöshet
              – det finns många olika anledningar till det – är att personen
              ska rustas. Man ska matchas, komma närmare och komma in i jobb.
              För detta krävs också att jobben blir fler. Och jobben blir fler
              när man lägger konkreta förslag här på riksdagens bord som gör
              att jobben fortsätter att växa till. Det är ingen slump att det
              är så många fler som har ett jobb att gå till just i de små och
              medelstora företagen. Det beror på en tydlig, reforminriktad jobbpolitik.
            </seg>
          </u>
          <note type="speaker" n="865e2ad8">
            Anf. 144 MATTIAS KARLSSON (SD) replik:
          </note>
          <u who="mattias_karlsson_d9c916" xml:id="i-214054a84548cc37-1" n="2febfb63">
            <seg n="d82e6b4f">
              Fru talman! Till att börja med måste jag instämma i vad en del
              av de övriga från oppositionen har lyft fram. Jag är lite häpen
              över bristen på ödmjukhet hos Alliansen i dagens debatt.
            </seg>
            <seg n="90f05207">
              Ministern nämnde att det är en sak att prata och att använda
              tom retorik och att verkligheten är en annan. Om man tittar på
              verkligheten har regeringen misslyckats. Oavsett hur man mäter
              och oavsett hur man räknar måste resultatet av regeringens sju
              år vid makten ses som ett misslyckande i förhållande till vad
              ni lovade före valet och vad ni har sagt att ni ville göra.
            </seg>
            <seg n="6ab6c25d">
              Ministern har gjort en stor sak av enigheten inom Alliansen och
              oenigheten hos oppositionen. Hon lyfte också fram det faktum att
              jobben skapas i små och medelstora företag. Med anledning av det
              skulle jag vilja veta om vi kan få ett besked från den samlade
              Alliansen om hur man tänker hantera frågan om sjuklöneansvaret,
              som många företag har lyft fram som ett av de största problemen
              när det gäller att bromsa anställningsbenägenheten.
            </seg>
            <seg n="f5fcb63f">
              Jag har en annan fråga som jag tycker att det skulle vara intressant
              att få svar på. Moderaterna och regeringen har sagt att deras
              övergripande mål är full sysselsättning. Samtidigt kan vi se hur
              den invandringspolitik som regeringen har bedrivit står i direkt
              kontrast till detta. Det gäller inte bara den här regeringen utan
              också tidigare regeringar. I decennium efter decennium har sysselsättningsgraden
              bland utlandsfödda i princip legat still eller minskat. Inga av
              de åtgärder som man har vidtagit har gett något resultat, och
              regeringen har inga nya lösningar när det gäller hur detta ska
              kunna förändras. Alltså finns det en motsats däremellan.
            </seg>
            <seg n="e5656fce">
              Jag skulle vilja veta vad alliansregeringen väljer. Väljer man
              full sysselsättning, eller väljer man att hålla fast vid västvärldens
              mest extrema invandringspolitik? Jag tror att väljarna vill ha
              svar på den frågan.
            </seg>
          </u>
          <note type="speaker" n="e50c7773">
            Anf. 145 Arbetsmarknadsminister ELISABETH SVANTESSON (M) replik:
          </note>
          <u who="elisabeth_svantesson_0136d8" xml:id="i-e3573e7fa72889d0-7" n="4507e7aa">
            <seg n="5a8bb3f3">
              Fru talman! Nu börjar det bli spännande.
            </seg>
            <seg n="d7c38aa3">
              Om det vore så att restriktiv invandring vore mirakelmedicinen
              för att få hög sysselsättning, låg statsskuld och bra offentliga
              finanser, då borde ju Sverige vara sämst i klassen. Det är alltså
              inte det som är mirakelmedicinen. Vi är ett land som är generöst
              mot andra människor som kommer och söker skydd. Vi är också generösa
              mot människor som vill komma hit och arbeta genom arbetskraftsinvandring.
            </seg>
            <seg n="1475b7cd">
              Vi är, vare sig Mattias Karlsson, Ylva Johansson, Mehmet Kaplan
              eller Ali Esbati vill hålla med om det eller ej, ett av de länder
              i Europa där sysselsättningen har vuxit till starkast. Vi är ett
              av de väldigt få länder i EU där statsskulden dramatiskt har minskat
              i stället för att dramatiskt ha ökat under krisen. Och vi är ett
              av länderna i Europa med allra starkast ekonomi.
            </seg>
            <seg n="1e241716">
              Om Mattias Karlssons och Sverigedemokraternas ekvation vore den
              sanna skulle Sverige alltså vara i totalkatastrofläge när det
              gäller ekonomi, sysselsättning och statsskuld. Så är ju faktiskt
              inte fallet. Fallet är ju precis tvärtom.
            </seg>
            <seg n="b715cf4a">
              När det gäller företag och sjuklöneansvar är det samlade svaret
              – jag lägger mina ord i deras munnar – att regeringen nu har aviserat
              en snabbutredning av högkostnadsskyddet, som jag tror är det viktigaste
              när det gäller just sjuklönekostnader.
            </seg>
          </u>
          <note type="speaker" n="6852821e">
            Anf. 146 MATTIAS KARLSSON (SD) replik:
          </note>
          <u who="mattias_karlsson_d9c916" xml:id="i-214054a84548cc37-2" n="2febfb63">
            <seg n="3cc1e2be">
              Fru talman! Givetvis är inte invandringen den enda faktorn som
              spelar roll för ett lands ekonomiska utveckling. Det finns många
              andra saker som också spelar in.
            </seg>
            <seg n="8f2b7e9e">
              Men ministern kan inte bortse från det faktum att regeringen
              inte har lyckats komma till rätta med utanförskapet och arbetslösheten
              bland utlandsfödda. Samtidigt späder man hela tiden på den problematiken
              genom att fortsätta föra västvärldens mest extrema invandringspolitik.
            </seg>
            <seg n="ce426e9c">
              Regeringen har själv lyft fram i sina budgetskrivelser att sysselsättningsgraden
              bland utlandsfödda står still. Vi ser också hur kunskapsnivåerna
              i skolorna och så vidare sjunker. Man har ingen lösning på detta
              men fortsätter ändå. Det har inte hänt någonting på ett par decennier.
              Ändå fortsätter man med samma politik. Det talar för att det finns
              en motsättning. Ni kan inte blunda för det. Det finns en motsättning
              mellan invandringspolitiken ni för och målet om full sysselsättning.
            </seg>
            <seg n="fe89eb12">
              Om ni blir tvungna att välja, vad anser ni då vara viktigast?
              Och när kan vi förvänta oss ett gemensamt förslag från Alliansen
              om sjuklöneansvaret?
            </seg>
          </u>
          <note type="speaker" n="54189dc9">
            Anf. 147 Arbetsmarknadsminister ELISABETH SVANTESSON (M) replik:
          </note>
          <u who="elisabeth_svantesson_0136d8" xml:id="i-e3573e7fa72889d0-8" n="4507e7aa">
            <seg n="0f6e3cb8">
              Fru talman! Utanförskapet har minskat med 200 000. 150 000 av
              de nya jobb som har vuxit fram går i dag till människor som är
              födda i ett annat land. Det kanske Mattias Karlsson tycker är
              ett problem; det vet jag inte. Men en stor majoritet av de nya
              jobb som vuxit fram är det faktiskt en utrikesfödd som har.
            </seg>
            <seg n="8948f76e">
              Jag vill upprepa det jag började med: Om det vore en mirakelmedicin
              att ha ett starkt samband mellan restriktiv invandring och bra
              ekonomi skulle det vara katastrof i Sverige. Så är ju faktiskt
              inte fallet.
            </seg>
            <seg n="d26da574">
              För mig är det viktigt att varenda person som kommer och bor
              i Sverige ska ha ett jobb att gå till. Det är därför vi fyra partier
              fortsätter att lägga fram förslag efter förslag för att jobben
              ska växa till.
            </seg>
            <seg n="0d4a6070">
              Det här är mitt sista inlägg i dagens debatt om jag inte har
              alldeles fel. Efter att ha hört de fyra olika oppositionspartierna
              kan jag konstatera att det saknas en trovärdig gemensam jobbpolitik.
            </seg>
            <seg n="1d06a861">
              Vi representerar fyra partier som under sju år har lagt fram
              förslag som – mitt i en kris – har lett till att väldigt många
              fler har ett jobb att gå till. Är jag nöjd? Jag kommer inte att
              vara nöjd förrän ännu fler har ett jobb att gå till.
            </seg>
            <seg n="5b2d696f">
              Jag inser också att vi har utmaningar. Dem måste vi hantera på
              det sätt som är rätt. Hur hittar vi lösningar för personer som
              till exempel förlorade jobbet på Esab i Laxå när de var 57 och
              hade låg utbildning? Hur ska vi hjälpa människor tillbaka som
              kanske inte har hög utbildning och kanske inte är beredda att
              utbilda sig igen? Hur ska vi kunna matcha människor och få dem
              tillbaka i jobb? Jo, vi behöver många olika typer av jobb på svensk
              arbetsmarknad.
            </seg>
            <seg n="9302b4c2">
              Våra fyra partier är beredda att fortsätta att arbeta med detta
              och med att få jobben att växa fram i den högteknologiska sektorn.
              Det är så vi bygger mycket av vår framgångssaga. Men framgångssagan
              blir aldrig en framgångssaga om inte alla människor får plats
              på svensk arbetsmarknad, både i de jobb som kräver hög utbildning
              och i dem som kräver lite lägre utbildning. Det kommer vi att
              fortsätta jobba med, och det är uppenbart att det blir en viktig
              fråga i valet.
            </seg>
            <seg n="befd1ec3">
              (Applåder)
            </seg>
          </u>
          <note type="speaker" n="2a74496b">
            Anf. 148 PATRIK BJÖRCK (S):
          </note>
          <u who="patrik_bjorck_a4bbfc" xml:id="i-f6da8bf4cd3f4730-0" n="a7a3ca09">
            <seg n="44aad8b4">
              Fru talman! Nu är vi i debatt en sen kväll i Sveriges riksdags
              kammare. Vi kanske inte riktigt inser det, men jag tror att vi
              i efterhand kommer inse att vi skriver historia här i dag. Historia
              skrivs ju ofta så att säga i det vardagliga, och man ser kanske
              inte riktigt vad det var som hände förrän efteråt. Men det vi
              bevittnar i dag, fru talman, är hur den sista spiken i den moderatledda
              regeringens kista slås in.
            </seg>
            <seg n="e4152117">
              Regeringen ville alltså mätas och vägas i fråga om jobben. Och
              när man mäter och väger regeringen i fråga om jobben väger den
              för lätt och når inte ens upp till pinnen som man ska stämma av
              höjden med. Regeringen klarar alltså inte av de här uppgifterna.
            </seg>
            <seg n="38aa2676">
              Sedan regeringen kom till makten har den inte lyckats. Under
              åtta budgetar, åtta år, har vi stått här och debatterat regeringens
              politik. Nu är det, fru talman, hit men inte längre.
            </seg>
            <seg n="e7d98000">
              De första åren kom det många förslag. Det fanns en entusiasm
              hos regeringen. Den trodde på sin politik.
            </seg>
            <seg n="7b0f1f4c">
              Nu under de sista åren finns det en påtaglig trötthet och en
              stigande uppgivenhet. Resultaten har uteblivit. Inga förslag läggs.
            </seg>
            <seg n="be28c621">
              Propositionslistan som kom i höstas skulle beskriva hur Sveriges
              regering skulle hantera en 8-procentig arbetslöshet, en tredubblad
              långtidsarbetslöshet och en skyhög ungdomsarbetslöshet. Propositionslistan
              från arbetsmarknadsministern innehöll en skrivelse från ILO och
              en skrivelse från Riksrevisionen – inte ett enda regeringsförslag,
              inte ett enda initiativ, inte en enda ansats till en ny politik
              för att ta hand om den allvarliga situation som svensk arbetsmarknad
              befinner sig i.
            </seg>
            <seg n="0960aefb">
              Fru talman! Det här är anmärkningsvärt. Det är någonting som
              syns och märks. Det är någonting som de arbetslösa får betala.
              Det är någonting som företag som inte får tag i anställda får
              betala. Trots stigande arbetslöshet har vi en stigande vakansgrad.
              Det finns inget tydligare sätt att beskriva en misslyckad arbetsmarknadspolitik
              än att man samtidigt har en ökande vakansgrad och en ökande arbetslöshet.
            </seg>
            <seg n="bbed4c72">
              Vi har, fru talman, 400 000 arbetslösa. Vi har jobb i riktiga
              företag som inte blir tillsatta eftersom den här regeringen inte
              lyckas rusta de arbetslösa för att ta de jobb som faktiskt finns.
            </seg>
            <seg n="210e458c">
              Det här är en politik som har misslyckats. Det ger eko ut över
              våra gränser. I EU är man bekymrad och oroad över arbetsmarknadsministerns
              misslyckande och beredd att ställa medel till regeringens förfogande.
              Sverige tillhör nämligen, när vi åker ned till EU, de länder som
              har kommit att ligga så illa till när det gäller arbetslösheten
              att de är berättigade till stöd.
            </seg>
            <seg n="e8156573">
              Skillnaden, fru talman, har dagens debatt gjort väldigt tydlig.
              Den stora skillnaden är synen på arbetslöshet. Regeringen står
              för en syn på arbetslöshet som går ut på att arbetslösheten finns
              eftersom 400 000 människor inte vill arbeta.
            </seg>
            <seg n="d8d505ef">
              Vi socialdemokrater har en politik som går ut på att se till
              att människor kan arbeta genom att rusta dem för att ta de jobb
              som finns och skapa de jobb som behövs.
            </seg>
            <seg n="76334ec5">
              Det är det som är skillnaden. Nästa år när vi står här kommer
              vi att göra en nystart i de här frågorna, och då kommer vi att
              lägga fram en politik för full sysselsättning.
            </seg>
          </u>
          <note type="speaker" n="b704b5c3">
            Anf. 149 YLVA JOHANSSON (S):
          </note>
          <u who="ylva_johansson_e8ae63" xml:id="i-265e2d1f904f77fd-6" n="714c0a3f">
            <seg n="36477c89">
              Fru talman! Där kom den ju, ministerns favoritreplik: Jobben
              växer inte till på Sveavägen 68. Dess värre kom den i ett replikskifte
              med min vän Mehmet Kaplan och inte med mig. Det var därför jag
              satte upp mig nu.
            </seg>
            <seg n="3efc12c3">
              Nej, jobben växer inte till på vårt partikansli. Men, Elisabeth
              Svantesson, jobben växer till. Det kommer nya jobb i it-sektorn.
              Det behövs fler civilingenjörer i industrin. Det behövs fler anställda
              i skolan. Det finns stora behov inom sjukvården. Det finns stora
              behov inom förskolan.
            </seg>
            <seg n="0970f519">
              Många av de här jobben kan inte tillsättas därför att regeringen
              misslyckas med att rusta människor för att ta de lediga jobben.
              Detta problem har förvärrats under regeringens tid. Matchningen
              fungerar inte.
            </seg>
            <seg n="1fdc6fc4">
              Den politik som regeringen nu har praktiserat i drygt sju år
              handlar om privatiseringar, försämrad arbetslöshetsförsäkring,
              införande av fas 3, nedskärning av vuxenutbildning, nedskärning
              av arbetsmarknadsutbildning, nedskärning av högskoleutbildning,
              regelstyrning av Arbetsförmedlingen och nej till insatser från
              första dagen för dem som är arbetslösa.
            </seg>
            <seg n="da2cfeb5">
              Fru talman! Politik gör skillnad. Jag kan förstå att Elisabeth
              Svantesson vill försöka ge sken av att den höga arbetslösheten
              inte har med regeringens politik att göra medan däremot ett nytt
              jobb som skapas i det privata näringslivet förstås är regeringens
              förtjänst. Detta är ju inte trovärdigt! Antingen tar man ansvar
              för situationen på arbetsmarknaden, eller så gör man det inte.
            </seg>
            <seg n="07a3cb93">
              Valet nästa år handlar om ifall Sverige ska fortsätta i de hjulspår
              där vi redan har kört fast eller om vi ska byta spår och satsa
              på en ny politik för jobb och kunskap.
            </seg>
            <seg n="27a8359e">
              Jag sade det tidigare och upprepar det igen: Jag önskar mina
              med- och motdebattörer god jul. För egen del är jag i alla fall
              helt säker på att 2014 kommer att bli ett väldigt mycket bättre
              år. Det är nämligen det år då vi har möjlighet att byta spår i
              jobbpolitiken.
            </seg>
          </u>
          <note n="c58f8a2e">
            Överläggningen var härmed avslutad.
          </note>
          <note n="28c3f9cc">
            15 § Bordläggning
          </note>
          <note n="fcf0e32a">
            Följande dokument anmäldes och bordlades:
          </note>
          <note n="8bc70357">
            16 § Anmälan om frågor för skriftliga svar
          </note>
          <note n="5c949f8b">
            Följande frågor för skriftliga svar hade framställts:
          </note>
          <note n="9de9235c">
            den 17 december
          </note>
          <note n="fa077f98">
            Agneta Karlsson
          </note>
          <note n="fa077f98">
            Agneta Karlsson
          </note>
          <note n="a5f3410e">
            Krister Örnfjäder
          </note>
          <note n="a5f3410e">
            Krister Örnfjäder
          </note>
          <note n="bce1b0cc">
            Christina Oskarsson
          </note>
          <note n="bce1b0cc">
            Christina Oskarsson
          </note>
          <note n="a869c222">
            Gunnar Sandberg
          </note>
          <note n="5efc48ab">
            Lars Mejern Larsson
          </note>
          <note n="dfcad00a">
            Lars Eriksson
          </note>
          <note n="cfec804c">
            Jörgen Hellman
          </note>
          <note n="b4d4d62a">
            17 § Kammaren åtskildes kl. 18.51.
          </note>
          <note n="c5db322c">
            Förhandlingarna leddes
          </note>
          <note n="baa5254d">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
