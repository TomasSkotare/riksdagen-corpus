<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2013</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2013</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201314--132</head>
          <docDate when="2013-06-26">2013-06-26</docDate>
        </div>
      </front>
      <body>
        <div>
          <note n="a43c1b35">
            ﻿
          </note>
          <note n="dec02a40">
            Riksdagens protokoll
          </note>
          <note n="caae581b">
            2013/14:132
          </note>
          <note type="date" n="904a8e0c">
            Torsdagen den 26 juni
          </note>
          <note n="216a01be">
            Kl. 09:00 - 18:56
          </note>
          <note n="ef5863f2">
            1 § Ansökan om fortsatt ledighet
          </note>
          <note n="7f294d49">
            Andre vice talmannen meddelade att Anders Flanking (C) ansökt
            om fortsatt ledighet under tiden den 18 september–29 september.
          </note>
          <note n="2f50d7e2">
            Kammaren biföll denna ansökan.
          </note>
          <note n="e9d273f9">
            Andre vice talmannen anmälde att Rickard Nordin (C) skulle fortsätta
            att tjänstgöra som ersättare för Anders Flanking.
          </note>
          <note n="edec819a">
            2 § Anmälan om kompletteringsval
          </note>
          <note n="0b53a55a">
            Andre vice talmannen meddelade att Miljöpartiet de grönas riksdagsgrupp
            på grund av uppkommen vakans anmält Annika Lillemets som suppleant
            i utrikesutskottet.
          </note>
          <note n="0a26c92d">
            Andre vice talmannen förklarade vald till
          </note>
          <note n="ce71b16e">
            suppleant i utrikesutskottet
          </note>
          <note n="a33ac14f">
            3 § Ärenden för hänvisning till utskott
          </note>
          <note n="b6f4c0cf">
            Följande dokument hänvisades till utskott:
          </note>
          <note n="a1c9d3e9">
            den 22 september
          </note>
          <note n="3577e9e8">
            Kammaren biföll talmannens förslag att behandlingen av skrivelse
            2013/14:244 skulle få uppskjutas till nästa valperiod.
          </note>
          <note n="9ae9ea2e">
            4 § Riktlinjer för den ekonomiska politiken och Redovisning av
            skatteutgifter 2014
          </note>
          <note type="speaker" n="c1044bd6">
            Anf. 1 FREDRIK OLOVSSON (S):
          </note>
          <u who="fredrik_olovsson_d8689d" xml:id="i-0e855b5e75483ed3-0" n="af5f3460">
            <seg n="62eca76b">
              Herr talman! Det är alltså dags för mandatperiodens sista ekonomiska
              debatt här i kammaren. Den håller vi efter att de borgerliga partierna
              i två val har lovat att ta sig an de stora samhällsproblem som
              finns i Sverige. Resultatet efter åtta år är att man lämnar efter
              sig ett land där arbetslösheten har stigit, där skolresultaten
              har sjunkit och där överskotten i ekonomin vänts till stora underskott.
            </seg>
            <seg n="d76abb7e">
              Att döma av regeringens vårproposition ska svenska folket inte
              förvänta sig så mycket annat av en moderatledd regering framöver
              heller. Idéerna är slut. Förutom de S-förslag man röstat ned i
              flera år men nu säger sig omfamna är det tomt. I huvudsak gäller
              för regeringen att unga ska fortsätta att vara arbetslösa och
              i fas 3. Vinstjakten och privatiseringarna ska fortsätta prägla
              välfärden, som kommer att fortsätta att minska i omfattning. Ineffektiva
              och slösaktiga skattenedsättningar kommer att fortsätta gräva
              ur statsfinanserna och förhindra effektiv politik för jobb, välfärd
              och skola.
            </seg>
            <seg n="f71db7b5">
              Så vill vi inte ha det. Jag yrkar därför bifall, herr talman,
              till reservation 1 och vårt förslag till riktlinjer för den ekonomiska
              politiken och budgetpolitiken.
            </seg>
            <seg n="f5c1b54b">
              Socialdemokraterna står för en annan väg. Sverige är fortfarande
              ett land att vara stolt över. Men om vi ska skapa en trygg framtid
              för alla behöver vi investera i det som bygger Sverige starkt
              – inte försvaga det.
            </seg>
            <seg n="849b8442">
              Herr talman! Sverige står inför stora utmaningar. Arbetslösheten
              har vuxit de senaste åren. 400 000 människor är utan jobb. Långtidsarbetslösheten
              har ökat kraftigt. Över 70 000 har varit utan jobb i mer än två
              år. 35 000 människor har regeringen låst fast i fas 3. Ungdomsarbetslösheten
              är mycket hög. Det är uppenbart att regeringens politik inte fungerar.
            </seg>
            <seg n="8b8ec468">
              Ett annat krisområde är skolan. Kunskapsresultaten har försämrats
              varje år under denna regering. Ja, resultaten i den svenska skolan
              har till och med rasat mest av alla OECD-länder. När färre klarar
              av att bli godkända till gymnasiet och alldeles för få klarar
              sin gymnasieexamen blir det också svårare för unga att få jobb.
            </seg>
            <seg n="49ed29e8">
              Vi ser behov av satsningar på och investeringar i välfärden.
              De senaste årens ensidiga skattesänkningar har gjort att välfärden
              inte har tillräckliga resurser. Dyra och ineffektiva skattenedsättningar
              har ryckt bort resurser som borde finnas i sjukvården och skolan.
              För stora klasser, brister i sjukvården och ett allt tuffare läge
              i äldreomsorgen har blivit resultatet.
            </seg>
            <seg n="5563fad7">
              Eftersom den politik som bedrivits inte har gett fler jobb, inte
              minskat arbetslösheten, har hålen i budgeten blivit allt större.
              I år räknar Ekonomistyrningsverket med att underskottet i de offentliga
              finanserna blir 89 miljarder kronor. Därmed bryter regeringen
              mot budgetreglerna. Finanspolitiska rådet kan inte längre säga
              att den ekonomiska politik som regeringen bedriver är väl avvägd.
              Konjunkturinstitutet konstaterar att regeringen inte klarar budgetmålet.
              När man lånar 10 miljoner i timmen, 240 miljoner om dagen och
              nästan 90 miljarder i år är det inte en så konstig slutsats. Anders
              Borg har inte bara skattesänkt bort hela det överskott i de offentliga
              finanserna som han fick ärva, utan han måste också låna till sina
              skattesänkningar – och han lånar rejält.
            </seg>
            <seg n="455801aa">
              Den höga arbetslösheten innebär att vi inte ska utpeka företag
              som särintressen. Tvärtom ska vi sätta alla klutar till för att
              prioritera hårt att fler får jobb.
            </seg>
            <seg n="8c6c5044">
              Därför sätter vi ett mål främst, nämligen att Sverige ska ha
              lägst arbetslöshet i EU till 2020. Alla som kan arbeta ska också
              arbeta. Vi ska nå målet om att vara bäst i EU i fråga om arbetslösheten
              med hjälp av ökad sysselsättning och fler arbetade timmar. Det
              är ett hårt mål, men det är ett mål vi ska nå. Ingen människa
              ska berövas möjligheten att forma sitt eget liv. Ingen ung ska
              vara utan jobb.
            </seg>
            <seg n="a9b6a7a1">
              Därför kan vi inte fortsätta på regeringens linje med sänkta
              skatter, sämre trygghet och ineffektiva subventioner för vissa
              inhemska branscher. Det kommer aldrig att ge EU:s lägsta arbetslöshet.
              Det har bara gjort att Sverige faller i internationella jämförelser
              över konkurrenskraft och innovationsförmåga. I stället för skattesänkningar
              behöver vi investera i bostäder, i infrastruktur, i forskning,
              i den miljöteknik som Sverige behöver och som världen efterfrågar.
            </seg>
            <seg n="6a0249d9">
              Vi behöver öka efterfrågan på arbetskraft med hjälp av näringspolitisk
              samverkan som lägger fokus på innovation och export på globala
              marknader. I stället för att låsa in människor i fas 3 och i passiva
              åtgärder behöver vi extra tjänster i välfärden och inte minst
              ett kunskapslyft. Vi behöver utbilda, utbilda, utbilda. Varje
              ung person måste få en gymnasieexamen. Fler måste få chansen att
              plugga vidare på universitet, högskolor och yrkeshögskolor. Fler
              ska få en bristyrkesutbildning så att alla kan stå redo att ta
              de jobb som växer fram när konjunkturen förbättras. På så sätt
              kan vi sluta det rekryteringsgap som kostar kanske 80 000 jobb
              och som finns där på grund av den allt sämre fungerande arbetsmarknadspolitiken.
            </seg>
            <seg n="6c39db75">
              Samtidigt ska vi och måste vi vända resultaten i den svenska
              skolan. Med vår skolpolitik får pojkar och flickor som börjar
              på lågstadiet gå i en mindre klass, där läraren får mer tid för
              just honom eller henne, med förstärkning av lärare och tidiga
              insatser om det skulle behövas. Hon eller han kommer att nå kunskapsmålen
              i en jämlik skola där kvalitet får ersätta vinstjakt. Det ska
              vara en skola som ger alla barn större möjligheter att nå det
              liv de själva önskar. Därför investerar vi i lärare, minskar deras
              administrativa bördor och skapar fler vägar in i läraryrket för
              fler skickliga pedagoger. Under de kommande åren vill vi att den
              specialpedagogiska undervisningen utvecklas och förstärks – med
              fokus på de tidiga åren. Vi vill se särskilda insatser för att
              lyfta upp de skolor som har tuffast förutsättningar. Så kan vi
              höja resultaten för alla, och så kan vi hålla ihop Sverige.
            </seg>
            <seg n="959aa6ec">
              Med en skola som ger kunskaper, med fler i arbete, kan vi också
              stärka den gemensamma välfärden så att resurserna räcker längre
              för dem som behöver hjälp och stöd. Resurserna ska inte bara göra
              att du lever väl utan också att du vågar och vill gå nya vägar
              i livet. Det ska vara en välfärd där personalen, ofta kvinnor,
              slipper gå på knäna, och många, inte minst kvinnor, inte ska behöva
              gå ned i arbetstid för att välfärden inte räcker till. Proffsen
              ska få vara proffs och inte styras av påhittade marknadssystem
              och detaljreglering utan av det egna yrkeskunnandet. Människovärdet
              ska alltid väljas framför vinstintresset. Man ska känna sig trygg
              i att vården finns om man blir sjuk eller gammal.
            </seg>
            <seg n="a98a7c5e">
              Därför har vi lagt fram förslag om 2 miljarder i resurstillskott
              till sjukvården, nationella kvalitetslagar som trycker ut vinsterna
              och förbud mot gräddfiler för privatbetalande patienter i den
              offentligt finansierade vården. Vi ser också behov av och föreslår
              insatser för att stärka den framtida kompetensförsörjningen i
              vårdsektorn.
            </seg>
            <seg n="e94b3096">
              Herr talman! Den ekonomiska politiken är inte – hur konstigt
              det än kan låta för finans- och skatteutskottet – målet eller
              meningen med livet, inte heller med politiken i stort. Det är
              ett medel för förändring, frigörelse och trygghet. Det kräver
              en solid grund att stå på.
            </seg>
            <seg n="4b4c3ed8">
              Stabila statsfinanser är därför den naturliga bottenplattan för
              socialdemokratisk politik. På den kan vi sedan bygga ett samhälle
              med fler i arbete, genom en aktiv näringspolitik, investeringar
              i framtiden och utbildning, ett robustare samhälle där vi alla,
              män och kvinnor, kan lita på välfärden, på att sjukvården fungerar,
              att det finns en förskoleplats med engagerade pedagoger när vi
              behöver den, att tågen går i tid, att det finns en bostad att
              hyra när man ska flytta hemifrån eller har fått jobb på en annan
              ort och behöver flytta och att det finns trygghetsförsäkringar
              som möjliggör omställning i en alltmer föränderlig värld.
            </seg>
            <seg n="ebfb62af">
              På den plattan kan vi bygga ett mer jämlikt Sverige, där klyftor
              mellan män och kvinnor, rik och fattig, stad och land kan minska
              i stället för att öka, där skolan fungerar och ger ökade kunskaper
              i stället för att generera vinster till riskkapitalister.
            </seg>
            <seg n="b32c1d95">
              Det, herr talman, är det vägval som riksdagen gör i voteringen
              här i eftermiddag. Men det är framför allt det vägval som svenska
              folket står inför i valet i höst.
            </seg>
          </u>
          <note type="speaker" n="d769c2c0">
            Anf. 2 PER BOLUND (MP):
          </note>
          <note n="89fe0e72">
            Herr talman! Jag vill börja med att yrka bifall till vår reservation
            nr 2 i betänkande FiU20 om riktlinjer för den ekonomiska politiken.
          </note>
          <u who="per_bolund_4dcd65" xml:id="i-a1927dd703de3ab7-0" n="775664c4" prev="i-b6f46feead6588dd-0">
            <seg n="3713a545">
              För några år sedan stod Moderaternas partiledare Fredrik Reinfeldt,
              vår statsminister, på Moderaternas partistämma och varnade för
              visioner. Han tyckte att visioner var farliga och ledde till risker.
            </seg>
            <seg n="cb3fa53b">
              Miljöpartiet har en helt annan syn på visioner. För oss är det
              självklart att politiken måste bygga på visioner – visioner om
              ett bättre Sverige, visioner om en bättre värld.
            </seg>
            <seg n="64dd9633">
              Miljöpartiet har en vision om att bygga ett hållbart samhälle
              där vi möter klimatutmaningen, ger alla barn en ärlig chans i
              skolan och skapar förutsättningar för nya jobb. Det är en vision
              om att modernisera den svenska ekonomin så att hållbara jobb kan
              skapas i växande företag. Det är en vision om att bygga ett samhälle
              där människor kan känna sig trygga och där unga kan växa och ta
              ansvar. Det är en vision där Sverige är en global föregångare
              i omställningen till en hållbar ekonomi och en hållbar samhällsutveckling.
            </seg>
            <seg n="8bd961cb">
              Utan visioner har vi ingen chans att åtgärda de problem som världen
              brottas med.
            </seg>
            <seg n="811fa47e">
              Herr talman! Det talas ibland i årets valrörelse om vikten av
              att ta ekonomiskt ansvar. Den synen delar däremot Miljöpartiet.
              Det är oerhört väsentligt att vi tar ekonomiskt ansvar. Men man
              måste också fråga sig: Vad innebär det i praktiken att ta ett
              ekonomiskt ansvar? Räcker det att bara ha stabila statsfinanser,
              eller krävs det någonting mer?
            </seg>
            <seg n="7b9344e1">
              För Miljöpartiet är det tydligt att klimatutmaningen är vår tids
              stora ödesfråga. Den bilden delades av alliansregeringen när den
              tillträdde 2006. Tyvärr har vi sedan dess sett hur frågan har
              fått allt mindre vikt i regeringens prioriteringar. Och nu finns
              den inte ens med i de anföranden som vi hör från alliansföreträdare
              i denna talarstol. Jag vill hävda att det är ett stort problem
              och ett stort misstag, inte minst när det gäller ekonomiskt ansvarstagande.
            </seg>
            <seg n="20639551">
              Ett antal stora studier av ledande ekonomer på världsscenen har
              åter och åter visat att den globala uppvärmningens effekter på
              vår ekonomi kommer att bli dramatiska. Den som inte har en politik
              för att ta ett fullt klimatansvar har inte heller en politik för
              att ta ansvar för vår ekonomi. Jag är övertygad, herr talman,
              om att det kommer att bli väldigt tydligt just i år, 2014.
            </seg>
            <seg n="b43793e5">
              Den amerikanska expertmyndigheten NOAA, som mäter oceaner och
              atmosfäriska förändringar, varnar för att det med stor sannolikhet
              kommer att bli dramatiska klimateffekter i år. Det beror på att
              vi i år har det som kallas ett El Niño-år, där vädersystemen förändras
              på global nivå och där havsströmmarna i Stilla havet vänder riktning,
              vilket gör att det blir torka på de platser där det i vanliga
              fall är fuktigt klimat och blir översvämningar på de platser där
              det i vanliga fall är torka.
            </seg>
            <seg n="ea459042">
              År 1998 är det år som hittills har haft de allra högsta globala
              temperaturerna. Det året var ett El Niño-år. Det frigjordes väldigt
              mycket värme från världshaven upp i atmosfären som gjorde att
              vi fick rekordtemperaturer. Enligt världens ledande experter är
              det mycket som pekar på att 2014 kommer att ta över och troligen
              bli det varmaste år som någonsin har mätts.
            </seg>
            <seg n="9ccf2704">
              Ett sådant här El Niño-fenomen kopplat till den globala uppvärmning
              som vi har orsakat genom våra utsläpp kommer att leda till stora
              störningar i vädret över hela världen. Vi kommer att få se torka
              i stora delar av Afrika, Indien, Australien och Sydamerika. Vi
              kommer att få se översvämningar i till exempel Pakistan och Afghanistan
              om detta fenomen inträffar.
            </seg>
            <seg n="29809bc4">
              Forskare varnar nu också för att all den energi och värme som
              vi har släppt ut de senaste decennierna och som har lagrats i
              havsvattnet, där havet har skyddat oss människor och skyddat jorden
              från snabbt stigande temperaturer, nu riskerar att frisättas ut
              i vår atmosfär så att vi kan få ett temperatursprång uppåt med
              dramatiska konsekvenser. Det är stor risk, herr talman, att vi
              kommer att få se en sommar och en höst med ännu mer allvarliga
              och extrema väderhändelser än vi tyvärr har fått vänja oss vid
              de senaste åren.
            </seg>
            <seg n="5181bd40">
              Herr talman, ärade åhörare! Men det går att göra skillnad. Det
              går att förändra denna utveckling. Men det kräver att man har
              visionen om en hållbar värld som ledstjärna för sin politik.
            </seg>
            <seg n="ce81b7ee">
              Från Miljöpartiets sida säger vi att det är dags att göra en
              nystart i klimatpolitiken. Det är dags att ha visionen om att
              ställa om Sverige till ett hundra procent förnybart energisystem.
              Vi vill införa ett klimatpolitiskt ramverk som gör att vi strukturerat,
              år efter år, arbetar med att minska vår klimatpåverkan, att ta
              vårt fulla klimatansvar, på samma sätt som man nu gör i många
              länder i vår omvärld. Men tyvärr säger den sittande regeringen
              ständigt nej till de förslagen och motarbetar en strukturerad
              klimatpolitik.
            </seg>
            <seg n="22ce10dd">
              Det är också dags att göra satsningar och investeringar för att
              få ett hållbart transportsystem i Sverige. Med alla de problem
              som vi har sett med den svenska järnvägen är det inte märkligt
              att människor väljer mer klimatstörande transportslag än järnvägen
              när de ska transportera sig. Det måste nu få ett slut.
            </seg>
            <seg n="e02e0c8a">
              Vi behöver ha modernare transporter i Sverige. Vi behöver ge
              större resurser till den svenska järnvägen. Det är därför som
              vi i Miljöpartiets budget och transportplaner föreslår att vi
              ska satsa närmare 60 miljarder mer på transporter och infrastruktur
              än vad regeringen har prioriterat.
            </seg>
            <seg n="6526622e">
              Där måste vi också klara av att prioritera. När järnvägen i Sverige
              går på knäna, när kontaktledningar på viktiga sträckor ständigt
              dras ned och när människor tvingas vänta på tåg som aldrig kommer
              måste vi kunna prioritera ned väginvesteringar under de kommande
              tio åren. Och vi måste klara av att prioritera upp järnvägsinvesteringarna
              så att industrins transporter på järnvägen kan komma fram, så
              att de får rimliga konkurrensvillkor och så att människor kan
              ta sig till jobbet på ett miljöriktigt sätt.
            </seg>
            <seg n="ad6b62b8">
              Vi ser att det är i städerna som vi har störst möjlighet att
              minska klimatpåverkan från transporterna. Därför måste vi göra
              satsningar på att få hållbara transportsystem som bygger på kollektivtrafiken,
              på cykeln och på fötterna – promenader – i staden. För det krävs
              det prioriteringar. Vi föreslår ett stadsmiljöprogram omfattande
              30 miljarder kronor fram till 2025 för att vi ska klara av den
              omställningen.
            </seg>
            <seg n="a9bb65e1">
              Herr talman! För att vi ska klara av detta behövs det också en
              ny ekonomisk inriktning. I stället för att fortsätta med ytterligare
              skattesänkningar – av den variant som regeringen har gjort en,
              två, tre, fyra och fem gånger med olika jobbskatteavdrag – som
              inte har gett de effekter som Anders Borg och den sittande regeringen
              har utlovat, behöver vi nu inrikta oss på att ha en offensiv politik
              som bygger på investeringar för skolan, för klimatet och för jobben.
            </seg>
            <seg n="4dc9fe77">
              Sverige har i dag en arbetslöshet som är historiskt hög. Den
              ligger på över 8 ½ procent. För ungdomar i vårt land är situationen
              ännu svårare. Långtidsarbetslösheten bland unga har nästan fördubblats
              under de senaste åren med den sittande regeringen.
            </seg>
            <seg n="790f6ee8">
              I det ljuset är det förvånande med den nöjdhet som regeringens
              representanter utstrålar. För att vända den här utvecklingen kan
              man inte fortsätta att vara nöjd. Det behövs nya visioner, nytänkande,
              en kraftfull politik för fler jobb, bättre matchning och fler
              utbildningsplatser.
            </seg>
            <seg n="5e6bbbba">
              Det är ingen diskussion om att det är mycket arbete som behöver
              göras för att vi ska få ett hållbart samhälle och kunna minska
              klyftorna i vårt samhälle. Samtidigt är det väldigt många människor
              som står utanför arbetsmarknaden och är fast i arbetslöshet.
            </seg>
            <seg n="ddc7e8bd">
              Den här situationen är inte rimlig. Vi måste kunna lösa dagens
              problem med en hög arbetslöshet genom att anta de långsiktiga
              utmaningarna och göra de investeringar som är nödvändiga för att
              vi ska få en hållbar bostadssektor och ett hållbart transportsystem.
            </seg>
            <seg n="1f890566">
              Miljöpartiets politik går ut på att göra de investeringar som
              gör att vi kan rusta upp miljonprogramsområdena och få en fungerande
              järnväg och bygga upp ett hållbart energisystem som våra barn
              och barnbarn kommer att ha nytta av och samtidigt ge jobb till
              de människor som i dag är fast i arbetslöshet.
            </seg>
            <seg n="42d1b654">
              Herr talman! För några år sedan varnade statsminister Fredrik
              Reinfeldt för visioner. Det är en åsikt som oroar mig, för utan
              visioner hade apartheidssystemet i Sydafrika aldrig blivit avskaffat.
              Det behövdes visionärer som ville ha ett annat samhälle. Om vi
              inte hade haft människor med visioner här i Sverige hade vi fortfarande
              suttit fast i statarsamhället.
            </seg>
            <seg n="cff818c1">
              Det är inte dags att avskaffa visionerna, utan vi behöver nya
              visioner för framtiden. Vi behöver en politik som vilar på visionen
              om en rättvis och hållbar värld. Nu har väljarna möjligheten i
              valet om några månader, den 14 september. Vill man ha en politik
              som bygger på visioner, eller vill man ha fyra år av fortsatt
              visionslöshet? Det valet ligger i väljarnas händer den 14 september.
            </seg>
          </u>
          <note type="speaker" n="f1b542b3">
            Anf. 3 SVEN-OLOF SÄLLSTRÖM (SD):
          </note>
          <u who="sven-olof_sallstrom_2f04ec" xml:id="i-34aab601d3ea558f-0" n="974f5b8a">
            <seg n="53578ba5">
              Herr talman! Jag vill prata om verkligheten i den svenska vården
              och omsorgen. Där jobbar i dag alltför många i mer eller mindre
              otrygga deltidsanställningar. Totalt i hela den offentliga sektorn
              jobbar hela 443 000 människor deltid, de allra flesta av dem inom
              vården och omsorgen. De allra flesta är kvinnor.
            </seg>
            <seg n="b022a725">
              Från de mer extrema vänsterpartierna får vi ibland höra att vi
              måste jobba mindre. Att jobba heltid, som i dag är 40 timmar per
              vecka, är inte eftersträvansvärt för dem; det är precis tvärtom.
            </seg>
            <seg n="a02b282b">
              Många av dessa deltidsarbetande, offentliganställda kvinnor och
              män vill ingenting hellre än att just arbeta heltid. Att försörja
              sig själv, kanske barn, på en deltidslön är svårt, om inte omöjligt.
            </seg>
            <seg n="f399dc51">
              Socialdemokraterna har i många år, även då de själva satt i regering,
              pratat högt om rätten till heltid. Samtidigt har man inte i något
              budgetförslag lagt en enda krona på att införa rätten till heltid.
              Så länge det är fallet och man inte satsar några kronor på detta,
              även om man försöker tala om rätten till heltid, faller det på
              kommuner och landsting att vilja införa rätt till heltid. Men
              då måste de välja bort någonting annat. Man kan inte använda samma
              pengar två gånger.
            </seg>
            <seg n="a4c1c165">
              Vad vill ni socialdemokrater välja bort? Vill ni ha sämre mat
              i äldrevården, fler delade turer? Det är ett faktum i de kommuner
              där man i dag har infört rätt till heltid därför att man inte
              har råd till annat. Vill ni ha försämrad arbetsmiljö, eller vad
              är det för något ni ska ta pengarna ifrån?
            </seg>
            <seg n="50a04ac8">
              Ni kan inte förespråka någonting om ni inte har finansieringen
              klar. Det återkommer gång på gång i Socialdemokraternas politik
              att inte ha det, och vi kan gärna återkomma till det senare i
              repliker om det blir sådana. Det är inte seriöst.
            </seg>
            <seg n="937ba79b">
              Vi har alltså fyra regeringspartier som inte bryr sig, en socialdemokrati
              som pratar högt men inget gör och ett par extrema vänsterpartier
              som tycker att vi allesammans ska jobba betydligt mindre.
            </seg>
            <seg n="1d6c8ad5">
              Sverigedemokraterna vill införa möjligheten och rätten till heltid
              inom offentlig sektor, och vi finansierar också förslaget fullt
              ut.
            </seg>
            <seg n="ef39b7b6">
              Herr talman! Återkommande epidemier kan ställa till rätt stora
              problem på vårdinrättningar i vårt land. När exempelvis vinterkräksjukan
              går hårt fram är det vanligt att både patienter och personal insjuknar.
              Ofta drabbas stora delar av personalstyrkan, med stora störningar
              som följd.
            </seg>
            <seg n="fbefa5ef">
              För att underlätta för personalen, men även för patienter, vill
              vi slopa karensdagen i yrken inom den offentliga sektorn där det
              finns en hög smittorisk. Som arbetsgivare blir man därmed mer
              attraktiv, och från ett samhällsekonomiskt perspektiv är det bättre
              att ersätta anställdas inkomstbortfall än att stänga ned en hel
              vårdavdelning. Vinsterna med att låta personal vara hemma med
              full lön i dessa fall är flera, inte minst att patienter kan känna
              sig trygga i att de blir mottagna av frisk personal som inte sprider
              smittan vidare.
            </seg>
            <seg n="e0fffe86">
              Sverigedemokraterna vill alltså slopa karensdagen i den offentliga
              sektorn i yrken med hög smittorisk.
            </seg>
            <seg n="c04d4a9a">
              Herr talman! Antalet vårdplatser per invånare har i Sverige minskat
              under alliansregeringens tid vid makten, från att ha legat mycket
              lågt efter Socialdemokraternas tid vid makten, till att ligga
              katastrofalt lågt i dag. Faktum är att Sverige numera har minst
              antal vårdplatser per invånare bland jämförbara OECD-länder: 2,6
              vårdplatser per tusen invånare. Finland har 5,9, Tyskland 8,3,
              Frankrike 6,4 och så vidare. Sverige är i denna kategori enskilt
              sämst.
            </seg>
            <seg n="6e50ca3b">
              Detta medför en överbelastning som i sin tur leder till försämrad
              vård och en ökad risk för felaktiga diagnoser. I akuta fall och
              vid större katastrofer är bristen på vårdplatser – och har varit
              det – faktiskt direkt livsfarlig. Människor har avlidit i Sverige
              just på grund av bristen på vårdplatser.
            </seg>
            <seg n="373ac13e">
              Bristen på vårdplatser ställer till det för hela vårdkedjan.
              Det leder till försämrad vård och försämrad garanti för patienterna,
              det ger längre vårdtider, det bromsar akutmottagningens funktion,
              då man ofta inte kan slussa ut patienter från akutmottagningar,
              och det leder till högre vårdkostnader än vad som annars hade
              varit nödvändigt.
            </seg>
            <seg n="6f9abacf">
              Sverigedemokraterna kommer att prioritera fler platser i vården
              och kommer att avsätta pengar för det i budgetförslaget i höst.
            </seg>
            <seg n="f2998041">
              Den svenska landsbygdens villkor har alltför länge negligerats.
              I den förra vårbudgetmotionen för ett år sedan presenterade Sverigedemokraterna
              ett offensivt program inriktat på tillväxt och sysselsättning
              på landsbygden. Det står vi fast vid.
            </seg>
            <seg n="d2f9e8aa">
              Det finns ett jordbruk som har potential att blomstra, givet
              att våra svenska bönder inte behöver konkurrera med bönder från
              andra länder med betydligt sämre djurhållningsvillkor och djurskyddslagar,
              eller för den delen straffbeskattas av partier som har sina kärnväljare
              i Helsingforss innerstad och föga bryr sig om landsbygdens och
              böndernas villkor.
            </seg>
            <seg n="4c65ed5a">
              Det finns en stor potential för skogsbruket, givet att vi satsar
              på utbildning, forskning, innovation och inte minst vettig transportinfrastruktur
              för skogsbruket. Sverigedemokraterna budgeterade för en upprustning
              och elektrifiering av Inlandsbanan och tvärbanorna, något som
              skogsindustrin välkomnar.
            </seg>
            <seg n="642cdcbe">
              Det finns potential även för gruvnäringen, som också den lider
              av brist på rätt utbildad och kompetent arbetskraft. Jo, det är
              sant att den lider av brist på personal med rätt utbildning och
              kompetent arbetskraft när vi har en arbetslöshet på 8 ½ procent.
              Men de lider också brist på infrastrukturinvesteringar.
            </seg>
            <seg n="b1e6e144">
              Att investera i dubbelspår på relevanta avsnitt av Malmbanan
              skulle kosta ungefär 12 miljarder. Det låter mycket, och det är
              mycket pengar. Det ska man ha respekt för. Men det är mindre än
              vad LKAB gör i vinst på ett enskilt år, och det är en investering
              för tiotals år. Det är alltså en bra investering för den svenska
              gruvnäringen. Det har vi också budgeterat för.
            </seg>
            <seg n="a1ea1a3f">
              På landsbygden finns också potential för fiskebruk, turism och
              besöksnäring, kultur och mycket annat, om bara viljan finns. Svensk
              landsbygd behöver inte vara beroende av bidrag. Den kan med rätt
              förutsättningar vara en bidragande del i svensk ekonomi. Den är
              redan en bidragande del men kan bli det än mer i framtiden.
            </seg>
            <seg n="90a0fb72">
              Det finns en tillverkningsindustri på svensk landsbygd som har
              potential att växa med rätt förutsättningar. Det gör mig därför
              både oroad och ledsen att vår statsminister påstår att den svenska
              tillverkningsindustrin är död, trots att vi har 600 000 anställda
              i den svenska tillverkningsindustrin. Statsministern har givit
              upp också på den punkten.
            </seg>
            <seg n="9273e70e">
              Herr talman! Det är de mindre företagen som står för sysselsättningstillväxten.
              Fyra av fem nya jobb har den senaste tjugoårsperioden skapats
              hos småföretagen. Sverigedemokraterna vill ge de mindre företagen
              möjlighet att fortsätta skapa arbetstillfällen och öka sysselsättningen.
            </seg>
            <seg n="1835527f">
              Enligt företagarna själva, om man frågar dem, är den enskilt
              viktigaste åtgärden för att förbättra företagarklimatet och skapa
              fler jobb i Sverige att sänka arbetsgivaravgifterna. Man konstaterar
              också att den generella sänkning som regeringen har genomfört
              inte är tillnärmelsevis lika effektiv som sänkningar riktade mot
              de mindre företagen.
            </seg>
            <seg n="2aef4f2c">
              Sverigedemokraterna föreslår en helt avskaffad allmän löneavgift
              för ett genomsnittligt företag med upp till nio anställda. Det
              skulle innebära en skattelättnad på över 290 000 kronor per år,
              och över 300 000 småföretag skulle helt och hållet slippa betala
              den allmänna löneavgiften. Det är den mest skadliga av arbetsgivaravgifterna
              om man frågar företagarna själva.
            </seg>
            <seg n="62cdb205">
              Det är en gigantisk reform som vi finansierar genom att slopa
              de högst ineffektiva och fiaskoartade alliansåtgärder som den
              generella sänkningen av arbetsgivaravgiften och ungdomsrabatten
              har visat sig vara.
            </seg>
            <seg n="a82c5590">
              Herr talman! Jag vill som avslutning yrka bifall till Sverigedemokraternas
              reservation 3 angående inriktningen på den ekonomiska politiken.
            </seg>
          </u>
          <note type="speaker" n="4354cc1d">
            Anf. 4 ULLA ANDERSSON (V):
          </note>
          <u who="ulla_andersson_ab2816" xml:id="i-88d10c883159d016-0" n="37b612e8" next="i-1afb6d8840afa922-0">
            <seg n="9880397d">
              Herr talman! Det var inte för inte jag kom att tänka på en tweet
              jag såg för en tid sedan: Sverigedemokraterna måste vara Europas
              mest misslyckade missnöjesparti – i nio av tio fall röstar de
              med etablissemanget, det vill säga den sittande regeringen. Jag
              tycker att det var rätt träffande.
            </seg>
            <seg n="80ff8302">
              Vi debatterar ekonomisk politik, och ekonomisk politik handlar
              om vilket samhälle vi vill ha, hur vi vill leva våra liv tillsammans
              och hur vi vill organisera det.
            </seg>
            <seg n="56c623d4">
              Statsbudgeten visar vilket samhälle det är. Efter åtta år av
              högerpolitik ser vi hur högerns samhälle ser ut och att det har
              handlat om en enda sak oavsett problem, resultat, behov och verklighet,
              nämligen skattesänkningar. Skattesänkningar är viktigast för landsbygdens
              utveckling, för jämställdheten, för kulturpolitiken, för jobben
              och för viljan att arbeta och bli frisk – det har vi fått höra
              under de här åtta åren.
            </seg>
            <seg n="85fe25c7">
              Skattesänkningarna har gett resultat – det kan vi tydligt se.
              Arbetslösheten är högre nu än när regeringen tillträdde. Drygt
              70 000 fler är arbetslösa, men utbetalningarna till dem är ca
              13 miljarder lägre än när regeringen tillträdde. Långtidsarbetslösheten
              har ökat med över 100 procent, och inkomstskillnaderna mellan
              kvinnor och män har ökat med 50 procent. Landet dras isär alltmer
              mellan stad och land och mellan dem som inget har och dem som
              har väsentligt mycket mer än de någonsin behöver. Välfärden och
              tryggheten urholkas på resurser, och kvinnor stressar så att de
              blir sjuka. Så visst har skattesänkningarna gett resultat.
            </seg>
            <seg n="8c466600">
              Genom politiska beslut har skattesystemet delat in människor
              i närande och tärande. De tärande ska straffas genom högre skatt
              för lika inkomst. Sjuka och arbetslösa betalar hela 900 kronor
              mer i skatt än en som har jobb vid en inkomst på 12 000 kronor.
              En pensionär betalar 300 kronor mer. Och medan bankägarna jublar
              över sina skattesänkningar ökar ojämlikheten mest i Sverige av
              alla OECD-länder. Så visst har skattesänkningarna gett resultat.
            </seg>
            <seg n="00a20e3b">
              Låt oss nu se till att högerns tid är förbi, den tid då vi människor
              delades in i närande och tärande och girighet belönades rikligt.
              Låt oss i stället bygga ett samhälle på omtanke och solidaritet.
              Jämlika samhällen mår bättre och utvecklas bättre.
            </seg>
            <seg n="70862323">
              Vänsterpartiet vill skapa ett samhälle med en välfärd att lita
              på, ett samhälle där människor kan få både ett jobb och en bostad,
              ett hållbart samhälle där landsbygden utgör en viktig hörnsten.
            </seg>
            <seg n="c3c91f7b">
              Herr talman! Det finns jobb som utförs och som vi alla är beroende
              av. De binder samman våra liv med varandra, och de skapar förutsättningar
              för oss att leva våra liv mer fritt och tryggt om de tillförs
              de resurser som faktiskt krävs för att de ska bli utförda på bästa
              sätt. Vi påverkas alla av dem. Om de håller dålig kvalitet inskränker
              de våra liv, framför allt för oss kvinnor, men funkar de skapar
              de livsutrymme.
            </seg>
            <seg n="5bd341df">
              Sveriges framtid handlar om välfärdsjobben inom omvårdnad, omsorg,
              vård och utbildning. Vi vet att de arbetsuppgifterna alltid kommer
              att behövas. Det är inga jobb som flyttar utomlands eller hotas
              av internationell konkurrens. Det är hållbara framtidsjobb, och
              de är avgörande för samhällsutvecklingen.
            </seg>
            <seg n="673e7717">
              Det är i de verksamheterna mycket av vår framtid ligger. Vi behöver
              dem när vi ska föda våra älskade barn, och våra barn behöver pedagogik,
              omsorg och utbildning. Vi själva kan behöva komplettera eller
              utbilda om oss. Vi kan bli sjuka, och en dag är vi så gamla att
              kroppen inte längre orkar med det dagliga och vi behöver hjälp
              och omsorg. Medan vi yrkesarbetar behöver andra ta hand om våra
              nära och kära.
            </seg>
            <seg n="8d5bd968">
              Kort sagt: Välfärden är basen för allas våra liv och för vår
              framtid. Och det är kvinnor som arbetar i den och är mest beroende
              av den eftersom vi inte kommit längre än så med jämställdheten.
            </seg>
            <seg n="b4c23ec7">
              Det är närmast obegripligt att den ekonomiska politiken under
              senare år har handlat om vilka som är bäst på att sänka skatten.
              Vår framtid handlar inte om vem av oss som har den tjockaste plånboken
              privat utan om hur vi vill använda oss av våra möjligheter och
              skapa oss en gemensam bättre framtid. Välfärden krackelerar alltmer,
              och ändå har inte de stora demografiska förändringarna slagit
              igenom än.
            </seg>
            <seg n="2e00ea35">
              När det politiska ansvaret inte tas får det konsekvenser. Det
              ser vi inte minst i hur antalet anställda i välfärden inte alls
              utvecklas i takt med befolkningsökningen. Om vi skulle ha samma
              personaltäthet i dag som 2006 hade det varit 33 000 fler anställda
              i välfärden. Det jobbet får vi kvinnor nu i stället utföra obetalt
              eller genom att de som är kvar får stressa, springa och jäkta
              med hälsan som pris. Som tack för det får de av regeringen en
              sjukförsäkring som inte går att lita på.
            </seg>
            <seg n="b3c99eef">
              Låt oss i stället för att ha en skendebatt om höjd skatt på snus
              som räddning för välfärdens underfinansiering inse att om vi menar
              allvar med att förstärka kvaliteten och bygga ut välfärden kommer
              det att kosta betydligt mer än så. Enligt Konjunkturinstitutet
              behövs det ca 60 miljarder de närmaste åren för att klara dagens
              kvalitet – och den är vi väl ändå inte nöjda med. Det dubbla behövs
              om vi också ska klara överskottsmålet.
            </seg>
            <seg n="921d8b5f">
              Vänsterpartiet föreslår den största förstärkningen av resurser
              till välfärden så att det på allvar ska bli skillnad i arbetsvillkor
              och i kvinnors liv. Vi föreslår minskade barngruppsstorlekar i
              förskola och på fritis, betydligt fler anställda i äldreomsorg
              och sjukvård, resurser till trygga förlossningar och till ökad
              lärartäthet i skolan. Visst kostar det, men det kostar ännu mer
              att låta bli. Det är dags för en mer rättvis fördelning av resurserna
              som finns här i landet. Inte minst är det dags för oss kvinnor
              att få vår del.
            </seg>
            <seg n="cbf6f1f0">
              Jag menar att vi måste få en ekonomisk politik som ser bortom
              rädslor för skattehöjningar, och jag går så långt att jag menar
              att vi är skyldiga att göra det för dagens generation, för oss
              kvinnor och för kommande generationer kvinnor.
            </seg>
            <seg n="1056f353">
              Vår framtid är nu. Kvinnor bär vår välfärd på sina axlar, antingen
              som avlönad arbetskraft eller som oavlönad på sin fritid eller
              både och. Låt oss se till att välfärdsjobben hädanefter får den
              status och den tyngd de faktiskt förtjänar och att de blir yrken
              där arbetsvillkoren är de bästa och inflytandet är stort. Men
              då måste det till förändringar. Inte minst måste vinstintresset
              bort ur välfärden.
            </seg>
            <seg n="364c8ee1">
              Det är inte rimligt att riskkapitalister ropar halleluja det
              första de gör varje morgon när de glatt svingar benen över sängkanten.
              Ytterligare en dag väntar då de kan plocka ut stora privata vinster
              ur den skattefinansierade välfärden.
            </seg>
            <seg n="02ba85d7">
              Det är riskkapitalbolag, holdingbolag, skatteplanering, skatteflykt,
              räntesnurror, ränteavdrag, vinster, uppköp, försäkringar mot skolnedläggningar,
              konkurser och företag som inte betalar avtalsenliga löner, inte
              gör pensionsinbetalningar eller inte betalar moms och skatter.
              Det är fiffel och bedrägerier. Så ser svensk välfärd ut 2014.
            </seg>
            <seg n="3c93b199">
              Det är klart att riskkapitalisterna jublar. Ingen annanstans
              kan de få sin verksamhet betald med skattebetalarnas pengar. Det
              är vi som betalar deras vinster, konsumtion, produktion, löner,
              lokaler, reklam och uppköp. Det återstår bara att sälja i rätt
              läge. Då är högsta vinsten nådd.
            </seg>
            <seg n="4c235aad">
              Kopplingarna mellan politiken och männen i de vinstdrivande privata
              så kallade välfärdsbolagen är täta. Den beryktade Hälsans Förskola,
              eller knäckebrödets förskola, drivs av en ledande folkpartist
              som tyckte att det var bättre att hans och hans hustrus plånbok
              blev tjockare än att barnen fick näringsrik mat – knäckebröd var
              den smaskiga lösningen.
            </seg>
            <seg n="ba3ebcca">
              I Attendo finns Henrik Borelius, som tjänar storkovan på underbemannade
              äldreboenden och som är välfärdsrådgivare till statsminister Fredrik
              Reinfeldt. Dessutom är han bror till en före detta moderat minister.
            </seg>
            <seg n="f4d800a0">
              Exemplen kan mångfaldigas. Alla sjunger de den så kallade valfrihetens
              lov medan deras egen plånbok blir allt tjockare.
            </seg>
            <seg n="cfa1bd7b">
              Detta är ett politiskt ansvar. Högern har lagt fram förslag till
              tvingande lagstiftningar och bidrag som lockelse till kommuner
              som privatiserar. Nästa steg för regeringen och Sverigedemokraterna
              är att tvångsprivatisera hemtjänsten i alla landets kommuner.
            </seg>
            <seg n="b0481027">
              Jag tycker att vi borde göra annorlunda. Det går att bygga en
              välfärd med omtanke och solidaritet som grund. Det finns starkt
              stöd för en sådan politik. För de flesta väljare framstår det
              faktiskt som naturligt att man inte ska leka affär i välfärden.
              Det är människans behov som ska styra och inte vinstintresset
              och marknadsmodeller som ska stå i centrum.
            </seg>
            <seg n="50eed17c">
              Vänsterpartiets modell för att få bort vinsterna ur välfärden
              är väl genomarbetad. De som driver privata välfärdsföretag kan
              göra det, om de ombildas till icke vinstdrivande bolag, där de
              förbinder sig att återinvestera vinsten, inte skattefiffla, inte
              ha skyhöga styrelsearvoden etcetera. För den som är genuint intresserad
              av mormors hemtjänst eller barnens utbildning borde det inte vara
              ett problem. De som är där för egen vinnings skull ser nog problem
              med att inte få sko sig och lämnar nog verksamheten, och det ska
              de.
            </seg>
            <seg n="2487f29b">
              Herr talman! För Vänsterpartiet är full sysselsättning målet
              med den ekonomiska politiken. För att nå det behövs en rad insatser.
            </seg>
            <seg n="b433c5a6">
              Först och främst behöver det nuvarande finanspolitiska ramverket
              anpassas till dagens stora samhällsproblem, nämligen massarbetslösheten
              och klimatproblemen. Såväl finanspolitiken som penningpolitiken
              ska ha sysselsättningsmål.
            </seg>
            <seg n="7f6822c3">
              Det finns ett tydligt samband mellan investeringsnivåer och arbetslöshet.
              Investeringarna måste därför öka. Då behöver överskottsmålet ändras
              till ett mål om budget i balans över en konjunkturcykel. Det är
              inte rimligt att spara när vi har stora eftersatta behov och massarbetslöshet.
            </seg>
            <seg n="96b20996">
              Vi behöver bygga bort bostadsbristen. Unga ska inte tvingas bo
              på soffor eller i garderober. Det hör inte ett modernt välfärdssamhälle
              till. Vi ska kunna flytta dit där jobben finns, och företag ska
              kunna rekrytera arbetskraft. Låt oss därför se till att införa
              statliga investeringsstöd till byggande av energieffektiva hyresrätter
              till rimliga hyror.
            </seg>
            <seg n="2c0d7247">
              Vi vill införa upprustningsstöd för miljonprogrammen och för
              våra välfärdslokaler, som skolor och äldreboenden. Det behövs,
              och det ger nya jobb. Vi vill öka investeringarna i banunderhåll,
              så att vi får tåg som går och kommer fram i tid. Vi vill investera
              i nya spår, så att tågen slipper stå i kö, på samma spår, i långa
              led. Man ska faktiskt kunna ta tåget i stället för bilen. Det
              är klimatsmart och ger nya jobb.
            </seg>
            <seg n="eb610a8f">
              Vi behöver investera i en ökad inhemsk livsmedelsproduktion,
              i energiomställning och i de gröna näringarna. Det ger landsbygden
              en bättre framtid, och det ger nya jobb.
            </seg>
            <seg n="01640d81">
              Investera i utbildning och i fler anställda i sjuk- och förlossningsvården!
              Sjuka ska inte behöva ligga i korridorer. Kvinnor ska inte behöva
              vända i dörren till förlossningen eller tvingas hem samma dag
              de fött. Äldre ska kunna känna sig trygga med att de får den tid
              de behöver med en personal som inte behöver stressa. Alla barn
              ska kunna bli sedda och bekräftade i förskola, fritis och skola
              och få det bästa stöd som kan ges för deras egen utveckling. Det
              ger många nya jobb, och det ger bättre kvalitet.
            </seg>
            <seg n="e670d8a7">
              Herr talman! Vi vill bygga ett samhälle som ger ökad frihet och
              trygghet för var och en av oss. Framför allt blir det ett samhälle
              där kvinnors ekonomi och livsvillkor kraftigt förbättras. Det
              är ett samhälle där jämlikheten ökar och där bristande tillgänglighet
              ses som diskriminering och blir den demokratifråga som den faktiskt
              är. Solidaritet och omtanke styr utvecklingen, inte girighet.
              Det är det valet handlar om.
            </seg>
          </u>
          <note n="3cd4f27e">
            Därmed yrkar jag bifall till vår reservation nr 4 i FiU20.
          </note>
          <u who="ulla_andersson_ab2816" xml:id="i-1afb6d8840afa922-0" n="37b612e8" prev="i-88d10c883159d016-0">
            <seg n="50bbe0f6">
              Jag vill också passa på att önska finansutskottet, talmannens
              kansli, talmannen, finansministern och alla andra en trevlig sommar.
              Sedan kommer jag nämligen att bli så engagerad i replikerna att
              jag kommer att glömma bort det.
            </seg>
          </u>
          <note type="speaker" n="ecd482f0">
            Anf. 5 ANNA KINBERG BATRA (M):
          </note>
          <u who="anna_kinberg_batra_c34f96" xml:id="i-f4499fac8c96a4de-0" n="5fca43ce">
            <seg n="c883b6ad">
              Herr talman! Jag ska börja med att yrka bifall till utskottets
              förslag till riktlinjer för den ekonomiska politiken.
            </seg>
            <seg n="125ca1ca">
              I förrgår var jag och hälsade på George, Fadi och Elias Moussally.
              De driver ett bageri i Järfälla i Helsingforss län. De bakar och
              säljer bröd och kakor vidare till kaféer och restauranger. På
              bara några år har deras verksamhet vuxit från ett litet företag
              till ett medelstort. De har ungefär 45 anställda. För dem har
              till exempel sänkningen av restaurangmomsen och halveringen av
              arbetsgivaravgifterna för ungdomar spelat stor roll när det gäller
              att kunna växa och expandera. Nu överväger de expansion även utomlands.
              Vi talade ganska mycket om vad som behövs politiskt för att jobben
              ska fortsätta bli fler och för att företag av den här typen ska
              fortsätta växa.
            </seg>
            <seg n="25a44ce7">
              Vi har fört en politik under de senaste åren som har möjliggjort
              att andelen företagare i Sverige har fördubblats sedan 2006. Vi
              ser samtidigt att det är tuffare konkurrenstryck i vår omvärld.
              Konkurrenstrycket på svensk ekonomi hårdnar, och det kräver en
              fortsatt jobbskapande och också ansvarsfull ekonomisk politik.
            </seg>
            <seg n="b5f71473">
              Vi ser hur en starkare utveckling i de avancerade ekonomierna
              förväntas förbättra internationella konjunkturutsikter i år, nästa
              år och framöver. Men vi ser också hur det dröjer innan exporten
              tar fart. Ett litet, öppet land som Sverige är beroende av exportutvecklingen
              i vår omvärld, och den bedöms bli svag jämfört med tidigare återhämtningsfaser.
            </seg>
            <seg n="429ad4b0">
              Vi ser därför också att det är viktigt att vi kan och har kunnat
              stimulera inhemsk konsumtion och hushållens efterfrågan. Det har
              avgörande betydelse för tillväxten i svensk ekonomi. Det här är
              utmaningar som vi fortsätter att ha framför oss under de närmaste
              åren.
            </seg>
            <seg n="0308e3f9">
              I dag utgörs hälften av världens bnp av framväxande ekonomier.
              Man kan titta på bedömningar som till exempel IMF och EU-kommissionen
              gör. 90 procent av tillväxten under det närmaste decenniet förväntas
              komma just från andra regioner än vår egen.
            </seg>
            <seg n="16f7ece9">
              Det skapar möjligheter för svenska företag, men det ställer också
              krav på oss att fortsätta stärka svensk konkurrenskraft. Det möjliggör
              ännu fler nya svenska jobb, men det ställer också krav på att
              vi fortsätter att hålla ordning i svensk ekonomi, så att vi står
              emot rörelser i den internationella.
            </seg>
            <seg n="f048e4bb">
              Herr talman! Med dagens debatt, som blir den sista ekonomisk-politiska
              debatten i kammaren den här mandatperioden, avslutar vi alliansregeringens
              andra mandatperiod. Vi har jobbat för jobben. Vi har visat att
              vi har kunnat göra ett seriöst anspråk på regeringsmakten, och
              det ställer två viktiga krav.
            </seg>
            <seg n="ee5c48bc">
              Det kräver att man, som vi har gjort, förbereder sig tillsammans
              med andra utifrån en gemensam viljeinriktning. För oss är det
              jobben och ordningen i ekonomin. Och det kräver att man har ett
              innehåll och att man utformar en ansvarsfull ekonomisk politik
              som har förmåga att få Sverige att växa.
            </seg>
            <seg n="820c942b">
              Vi har under en mycket turbulent period skyddat Sverige från
              effekterna av politik i ett antal europeiska och andra länder
              där politikerna inte har velat förbereda sig, inte har hållit
              ihop och inte har förmått att hålla statsfinanserna i schack och
              där jobb har förlorats under den kris som har härjat.
            </seg>
            <seg n="f84b2cf9">
              Vi ser effekterna av detta i länder som Spanien, som förlorat
              tre miljoner jobb. Vi ser hur politiker som har en annan inställning
              till ordning i ekonomin än vi har riskerat att förlora greppet
              om sina ekonomier och framför allt om jobben. Vi ser också hur
              politiker som har en lösare inställning till ansvar för de offentliga
              finanserna nu knackar på dörren till att vilja regera Sverige.
              Det skulle skada svensk ekonomi.
            </seg>
            <seg n="7c4314e8">
              Vi närmar oss en ny mandatperiod, och dagens ekonomiska debatt
              visar skiljelinjerna i svensk politik och vikten av att ha ett
              samlat alternativ som förmår att göra att jobben blir fler. Det
              finns en risk att vi när denna kammare samlas igen efter valet
              har en konfliktriksdag utan tydliga och samlade ekonomisk-politiska
              besked och utan andra regeringsalternativ.
            </seg>
            <seg n="7eddc825">
              Det finns partier som tänker: Det där ordnar sig så småningom.
              De är under hårt tryck från populistiska krafter i vår omvärld
              och från till exempel LO:s krav på återställare och miljardrullning
              utan finansiering. Det är ett kompromisslöst tryck från vänstern.
              Det är inte mycket jobbskapande tryck man ser hos de olika vänsteralternativen
              i debatten, utan det är oftast ett tryck från andra hållet. Det
              vore skadligt för svensk konkurrenskraft och tillväxt.
            </seg>
            <seg n="fc61ce3e">
              Vi behöver i stället bygga vidare på det som är Sverige och som
              har gjort Sverige starkt de senaste åren: tydliga och genomräknade
              besked som går att finansiera, starka skyddsvallar mot kommande
              kriser och tydliga besked om hur jobben kan fortsätta att bli
              fler, hur tillväxten kan fortsätta att stärkas och hur vi kan
              ta Sverige tillbaka till balans och överskott. Då slipper vi tappa
              greppet om offentliga finanser och sysselsättning när nästa kris
              kommer. För det gör den – det är bara det att man per definition
              nästan aldrig vet exakt när och hur. Men vi måste vårda den svenska
              styrkan och inte ta den för given.
            </seg>
            <seg n="81178948">
              Herr talman! När vi sökte och fick väljarnas förtroende ville
              vi satsa på jobben – vi behövde satsa på jobben. I morse, i kväll
              eller kanske i morgon går över 250 000 fler svenskar till jobbet
              än under motsvarande tidigare period. Sysselsättningen har ökat
              med lika många som bor i Fredrik Olovssons Katrineholm, Per Bolunds
              Älvsjö, Ulla Anderssons Gävle, Stefan Löfvens Örnsköldsvik och
              Vänersborg tillsammans. Så många fler har ett jobb att gå till
              i dag.
            </seg>
            <seg n="c2ce4bdd">
              Gemensamt för alla dessa människor är en egen försörjning, arbetskamrater,
              lönebesked, semesterplaner, struktur kring arbetsveckan och ljudet
              av en ringsignal som gör morgonen, som det oftast handlar om,
              lite jobbigare men framtiden mycket bättre.
            </seg>
            <seg n="8a2f2511">
              Danmark, Tyskland, England, Finland, Holland och Österrike är
              exempel på länder som har haft en positiv befolkningsökning under
              den här perioden. De har säkert haft ekonomisk-politiska ambitioner,
              men de har inte lyckats förbättra sysselsättningen under den jämförbara
              perioden.
            </seg>
            <seg n="2e3a196b">
              Vi kan jämföra oss med de så kallade BRIK-länderna – Brasilien,
              Ryssland, Indien och Kina – som växer mer än vad vi gör. Men har
              de högre sysselsättning? Nej, inget land har en så hög andel av
              dem som kan jobba i arbete som Sverige har. Vi har fått fler i
              arbetskraften, och fler har ett jobb att gå till.
            </seg>
            <seg n="6e43df81">
              Med fler i arbete har också utanförskapet pressats tillbaka och
              är nu på den lägsta nivån sedan början av 90-talet. Det ger oss
              ökade resurser. När fler går till jobbet och betalar skatt har
              vi möjlighet att korta vårdköer, rekordinvestera i till exempel
              väg och järnväg, genomföra två historiska forskningspropositioner,
              satsa på höjda lärarlöner och – jajamän – sänka skatten för pensionärerna,
              fem gånger för att vara exakt.
            </seg>
            <seg n="01658fe9">
              Men, herr talman, vi behöver fortsätta. Vi behöver fortsätta
              att stärka Sverige så att jobben fortsätter att bli fler. Vi lägger
              fram förslag på en politik som gör det möjligt att nå målet att
              över fem miljoner människor ska kunna gå till jobbet om ytterligare
              några år framöver.
            </seg>
            <seg n="b64df38e">
              För att jobben ska kunna bli 350 000 fler måste vi fortsätta
              att ha en ekonomisk politik som gör att Sverige växer och att
              företag som Brödernas Family i Järfälla kan fortsätta att skapa
              fler jobb och fortsätta att sälja sina varor till växande marknader.
              Därför måste vi fortsätta att föra en politik som gör att fler
              företag vill, kan och törs anställa.
            </seg>
            <seg n="09c8e75b">
              Det måste bli lättare och gå snabbare att starta företag, det
              måste vara attraktivt för företag att växa och anställa och vi
              behöver fler entreprenörer i Sverige. Tillsammans med historiska
              reformer för mer kunskap i skolan fortsätter vi att bygga Sverige
              starkt och möjliggöra fler nya jobb.
            </seg>
            <seg n="420403cb">
              Avslutningsvis, herr talman, vill jag återkomma till det jag
              inledde med: bageriet i Järfälla. Vi kan titta på hur de fyra
              olika reservationerna i betänkandet skulle påverka dem. Låt oss
              se hur de olika praktiska förslagen bakom retoriken skulle påverka
              till exempel jobben.
            </seg>
            <seg n="d8c4c465">
              Hur skulle bröderna med bageriet ha råd att anställa fler ungdomar
              – de har många unga anställda – om det blir 40 000 kronor dyrare
              per år och ungdom, som Socialdemokraterna föreslår? Hur skapas
              det fler jobb om de blir dyrare att skapa?
            </seg>
            <seg n="7f0336ae">
              Hur skulle brödernas expansionsplaner påverkas av Miljöpartiets
              valmanifestlöfte om nolltillväxt eller kortare arbetstid? I Per
              Bolunds retorik hör man att tillväxt och resurser på något sätt
              tas för givna. Här behöver vi ha en debatt om hur dessa skapas.
              Hur skapar man fler och bättre resurser, och hur möjliggör man
              tillväxt om man är emot det?
            </seg>
            <seg n="e70d7370">
              Hur skulle bageriet Brödernas Family kunna fortsätta att producera
              även under högsäsong om Vänsterpartiets krav på sex timmars arbetsdag
              infrias?
            </seg>
            <seg n="5d1705d7">
              Och vad hittar bröderna i Sverigedemokraternas reservation om
              de umgås med tankar på att expandera till andra länder? Den skulle
              riskera att sluta Sverige när vi tvärtom behöver öppna oss ännu
              mer och ta vara på den rörlighet och öppenhet som har byggt Sverige
              starkt.
            </seg>
            <seg n="d12da596">
              70 000, 80 000 eller 140 000 – det är beräkningar av de jobbeffekter
              som en vänsterregering och förslagen från Miljöpartiet, Socialdemokraterna
              och Vänsterpartiet skulle innebära i negativ riktning.
            </seg>
            <seg n="67ffa23d">
              Man kan höra här i debatten hur både det ena och det andra lovas
              bort, men så här stora negativa sysselsättningseffekter riskerar
              att strypa svensk tillväxt och göra att resurser och jobb inte
              kan växa.
            </seg>
            <seg n="80cf0224">
              Vi har hört fyra olika anföranden här och sett fyra olika reservationer
              i betänkandet. Det enda som förslagen verkar ha gemensamt är risken
              för negativa effekter. Det gör att jobben blir dyrare och svårare
              att skapa och att Sveriges riskerar att krympa.
            </seg>
            <seg n="1b1cfea8">
              Herr talman! Nu är det 80 dagar och ungefär tio timmar kvar tills
              vallokalerna stänger i september. Då väljer svenska folket vem
              som ska företräda dem i denna kammare de närmaste fyra åren. Svenska
              folket har att ta ställning till vilken ekonomisk politik som
              ska föras.
            </seg>
            <seg n="1284cf7e">
              Alliansen har gett tydliga besked och kommer att fortsätta att
              göra det när vi närmar oss valdagen: fler jobb och ett starkare
              Sverige där vi kan stärka vår konkurrenskraft i en allt tuffare
              omvärld.
            </seg>
            <seg n="10335ee8">
              Vi har tagit ansvar i åtta år, men vi är absolut inte färdiga.
              Tvärtom ökar trycket på att Sverige måste vara konkurrenskraftigt
              jämfört med andra länder. Det kräver en ansvarsfull ekonomisk
              politik där vi har skyddsvallar mot kriser och inte riskerar att
              tappa greppet om de offentliga finanserna. Det kräver en politik
              som möjliggör för företag att fortsätta att skapa fler jobb. Det
              kräver att vi fortsätter se till att alla som har förmåga i Sverige
              kan gå till jobbet på morgnarna och att vi hjälper dem som har
              svårt att få jobb.
            </seg>
            <seg n="14af9fb5">
              Men vad de fyra olika oppositionspartierna skulle leverera eller
              vad en vänsterregering faktiskt skulle innebära är fortsatt höljt
              i dunkel.
            </seg>
            <seg n="55a89ee6">
              Jag vill ändå vara lite vänlig – detta kommer från hjärtat här
              på slutet – och tacka utskottets ledamöter och kansli och även
              finansministern för ett väldigt konstruktivt arbete under de senaste
              åren. Mest vill jag tacka alliansledamöterna i utskottet.
            </seg>
            <seg n="6af18f33">
              De ledamöter som inte har prövat på att jobba i en koalition
              och tillsammans ta fram förslag har missat någonting. Det är viktigt
              att man kan göra detta. Det är roligt, och det ställer krav.
            </seg>
            <seg n="d7476a87">
              Det är viktigt för Sverige att fortsätta att ha en genomförbar
              och jobbskapande ekonomisk politik. Sverige har inte råd med politiskt
              experimenterande eller hot mot konkurrenskraft och tillväxt, vilket
              en vänsterregering skulle innebära. Därför yrkar jag bifall till
              utskottets förslag.
            </seg>
          </u>
          <note n="bd7348ee">
            I detta anförande instämde Jonas Jacobsson Gjörtler (M).
          </note>
          <note type="speaker" n="180c4586">
            Anf. 6 PER BOLUND (MP) replik:
          </note>
          <u who="per_bolund_4dcd65" xml:id="i-c346d02e36ee1c9e-0" n="775664c4">
            <seg n="82f3afd4">
              Herr talman! Jag talade i mitt anförande om ekonomiskt ansvartagande
              på allvar. Det innebär inte bara att ha stabila statsfinanser,
              utan man måste se frågan större än så. Jag talade bland annat
              om klimatet och den miljö som vi alla är beroende av. För att
              understryka min poäng: Anna Kinberg Batra tog inte någonstans
              i sitt anförande upp frågan om miljön och klimatet. Det visar
              att Moderaternas syn på ekonomiskt ansvarstagande är extremt snäv.
            </seg>
            <seg n="fb57ab14">
              Jag vill också kommentera angreppet om detta med tillväxten.
              Jag antar att Anna Kinberg Batra väljer att misstolka det beslut
              som vår kongress har tagit. Det kongressen har inriktat sig på
              är att vi behöver ha en ekonomisk utveckling som inte så att säga
              sågar av den gren vi sitter på och inte, som i dag, förstör den
              miljö som faktiskt är grunden för vår ekonomi. Detta är tyvärr
              en koppling som det verkar som om Moderaterna inte har sett och
              inte vill se.
            </seg>
            <seg n="c2a80e1e">
              Vi vill ha en ekonomisk utveckling som baseras på det som är
              hållbart och fungerar långsiktigt – en ekonomisk utveckling som
              baseras på vindkraft snarare än kärnkraft och mer av cyklar snarare
              än mer av stadsjeepar. Just innehållet i den ekonomiska tillväxten
              hoppas jag att Anna Kinberg Batra också tycker är intressant.
              Eller är det bara ju mer desto bättre oavsett innehållet i tillväxten?
              Det vore intressant att höra en kommentar om detta.
            </seg>
            <seg n="70251c6b">
              Så här inför sommaren skulle jag också vilja ställa en mer filosofisk
              fråga till Anna Kinberg Batra. Den handlar om synen på ekonomins
              relation till den natur och de ekosystem som finns runt omkring
              oss, som utgör den här planeten och våra livsuppehållande system.
              Håller Anna Kinberg Batra med om att vår ekonomi är beroende av
              en fungerande natur och ett ekosystem som är i balans?
            </seg>
            <seg n="b0591f1e">
              I dag har vi en artutrotning som är tusen gånger snabbare än
              vad som är normalfallet. Vi får alltså en förlorad ekonomisk mångfald
              och förlorade ekosystemtjänster. Klimatet håller på att gå ur
              spår. Kommer det att påverka ekonomin negativt, Anna Kinberg Batra?
            </seg>
          </u>
          <note type="speaker" n="3c1d4058">
            Anf. 7 ANNA KINBERG BATRA (M) replik:
          </note>
          <u who="anna_kinberg_batra_c34f96" xml:id="i-f4499fac8c96a4de-1" n="5fca43ce">
            <seg n="61db3086">
              Herr talman! Tack, Per Bolund! Sedan 1990 har svensk ekonomi
              vuxit med ungefär 60 procent, och under samma period har våra
              utsläpp minskat med ungefär 20 procent. Detta hänger ihop.
            </seg>
            <seg n="bad3f6e9">
              Vi har EU:s högsta andel förnybar energi, och det är jag stolt
              över. Det har möjliggjorts genom investeringar och satsningar
              på ny teknik. Det har möjliggjorts genom att vi har en ekonomi
              som växer. Det har till exempel möjliggjort två forsknings- och
              innovationspropositioner. Det är därför vi har kunnat investera
              i forskning och miljövänlig teknik. Det är tillväxt som i grunden
              gör att vi kan producera mer med mindre.
            </seg>
            <seg n="a5f5763c">
              Detta hotas om man skulle strypa tillväxttakten i svensk ekonomi.
              Därför är det väldigt problematiskt att ni lovar ett annat ekonomiskt
              system, eller som Åsa Romson uttryckte det i Dagens Nyheter: Vi
              har delar av ekonomin som vi inte tycker ska växa. Sedan säger
              hon att hon inte vill ha en växande ekonomi som mål, men hon vill
              inte heller ha som mål att ekonomin ska krympa.
            </seg>
            <seg n="09958113">
              Apropå att såga av grenar, Per Bolund, vill jag säga att de grenar
              vi sitter på – och där vi har möjlighet att skapa fler nya jobb
              i små företag som växer, utvecklar ny teknik och allt det där
              som jag vet att Per Bolund ser fördelar med – bygger på att svensk
              ekonomi kan växa. Förra året växte den med ungefär en och en halv
              procentenhet. Det motsvarar ungefär 20 miljarder i skatteintäkter.
            </seg>
            <seg n="9b5c37b4">
              Om man tackar nej till det måste man tacka nej till satsningar
              inte bara på förnybar energi utan kanske på annat också. Därför
              vill jag ställa en fråga till Per Bolund: Vad ska bort om man
              tar bort den tillväxten?
            </seg>
          </u>
          <note type="speaker" n="f649bc18">
            Anf. 8 PER BOLUND (MP) replik:
          </note>
          <u who="per_bolund_4dcd65" xml:id="i-c346d02e36ee1c9e-1" n="775664c4">
            <seg n="d1ab1e85">
              Herr talman! Om Anna Kinberg Batra hade studerat vårt budgetalternativ
              – jag hoppas att hon har läst det, annars kan jag ge henne ett
              exemplar – skulle hon ha sett att vi föreslår stora satsningar
              och investeringar i det som vi ser som hållbart för framtiden.
              Det handlar om satsningar på en fungerande skola och fungerande
              transportsystem, investeringar i järnväg, investeringar i och
              satsningar på ett hållbart energisystem som bygger på de förnybara
              naturresurser vi har i vårt land: vind, sol och bioenergi. Detta
              är investeringar som ger ekonomisk utveckling och som också ger
              jobb.
            </seg>
            <seg n="211015b9">
              Men jag fick inte riktigt något svar från Anna Kinberg Batra
              om hon tycker att det är värt att diskutera innehållet i tillväxten
              eller om all tillväxt är bra oavsett vad den innehåller. Om vi
              investerar tungt i mer fossilanvändning är det möjligt att det
              skulle stimulera mer tillväxt, men skulle det vara en positiv
              utveckling för vårt samhälle? Eller ska vi försöka stimulera en
              tillväxt och en ekonomisk utveckling som bygger på och håller
              sig inom naturens ramar, de ramar som vi alla är beroende av?
            </seg>
            <seg n="e8bd669a">
              För Miljöpartiet är det självklart att vårt ekonomiska system
              är ett undersystem till naturen och ekosystemen. Om inte de fungerar
              kommer vår ekonomi inte att fungera långsiktigt. För Miljöpartiet
              är det lika självklart att våra barn och barnbarn ska ha samma
              möjligheter till ekonomisk utveckling som vi har, men med den
              politik som förs i dag blir det inte fallet. Vi lämnar efter oss
              en värld som inte medger samma möjligheter till ekonomisk utveckling.
            </seg>
            <seg n="cd0f5de8">
              Jag fick inget svar på om Anna Kinberg Batra delar den bilden,
              att ekonomin är beroende av fungerande natur och ekosystem.
            </seg>
            <seg n="8f8a76be">
              Det är också så, Anna Kinberg Batra, att utsläppen i Sverige
              enligt siffror från Naturvårdsverket faktiskt har ökat genom den
              import vi har från andra länder. Man kan inte ensidigt se på de
              utsläpp som finns i landet, utan man måste se hela bilden. Det
              är viktigt att man tar in alla fakta.
            </seg>
          </u>
          <note type="speaker" n="fd8c883f">
            Anf. 9 ANNA KINBERG BATRA (M) replik:
          </note>
          <u who="anna_kinberg_batra_c34f96" xml:id="i-f4499fac8c96a4de-2" n="5fca43ce">
            <seg n="c99cac02">
              Herr talman! Tack, Per Bolund! Jag konstaterar att Per Bolund
              egentligen har lite jobbigt med att svara på var pengarna kommer
              ifrån. Ytterst måste ju samhället skapa resurser, gärna hållbara
              sådana, för att kunna till exempel investera.
            </seg>
            <seg n="215e96d4">
              Vi har med en politik som har gett Sverige tre gånger så hög
              tillväxt som exempelvis Nederländerna inte bara kunnat investera
              i forskning och utbildning utan också nära nog kunnat fördubbla
              underhållet på järnväg. Det behöver öka. Vi har nu i veckan i
              denna kammare beslutat om över 500 miljarder i fortsatta trafikinvesteringar
              i den nationella planen. Vi satsar på skolan.
            </seg>
            <seg n="8bd7307a">
              Jag konstaterar att skiljelinjerna i debatten är ganska tydliga.
              Per Bolund svarar ju inte på varifrån de olika löftena och retoriken
              skulle kunna finansieras. Han talar om stora satsningar. Men svara
              då på frågan varifrån man ska få till exempel 20 miljarder! 20
              miljarder motsvarar de extra skatteintäkter som vi fick in av
              att ekonomin växte förra året. 20 miljarder motsvarar också samtliga
              Miljöpartiets vallöften för miljön, skolan, arbetsmarknaden och
              infrastrukturen tillsammans.
            </seg>
            <seg n="5f43a3a4">
              Om man då inte får fram några 20 miljarder för att ekonomin inte
              växer, till exempel för att man har ett valmanifest där man vill
              ha något annat än tillväxt eller att man går till val på färre
              arbetade timmar, var kommer då pengarna ifrån? Om de inte kommer
              fram, vad ska då bort, och vad får man för samhälle? Hur ska vi
              då kunna investera i till exempel tåg, våra barns skola och annat
              som är viktigt för Sverige?
            </seg>
          </u>
          <note type="speaker" n="3a40b3c6">
            Anf. 10 FREDRIK OLOVSSON (S) replik:
          </note>
          <u who="fredrik_olovsson_d8689d" xml:id="i-0e855b5e75483ed3-1" n="af5f3460">
            <seg n="f50ebda9">
              Herr talman! Anna Kinberg Batra talar om ansvar. I år innebär
              det ansvaret att underskottet i de offentliga finanserna blir
              89 miljarder. Det innebär att regeringen tvingas låna till sina
              skattesänkningar – 10 miljoner i timmen, 240 miljoner om dagen.
              Det strukturella underskottet landar på 2 procent. Marginalerna
              till utgiftstaken har krympt. Det stora överskott som Anders Borg
              fick ärva är helt enkelt borta. Det är skattesänkt bort, och ni
              tvingas låna till era skattesänkningar. Det är Moderaternas ansvar.
            </seg>
            <seg n="cb47e9c7">
              Hon är också nöjd, trots att det är uppenbart att politiken för
              fler jobb inte har fungerat. Arbetslösheten har ju stigit. Den
              riktigt långa arbetslösheten har kraftigt ökat. Antalet inskrivna
              i fas 3 slår alla rekord. Sysselsättningsgraden har sjunkit, inte
              ökat.
            </seg>
            <seg n="7e735270">
              Den politik som har genomförts och som skulle ge fler jobb har
              varit dyr, ineffektiv och slösaktig. När pengarna nu är borta
              måste man ändå fråga sig: Varför tar man inte bort något av det
              som inte har fungerat för att exempelvis investera i fler jobb
              i välfärden?
            </seg>
            <seg n="86a103df">
              Moderaternas besked nu, inte minst till alla kvinnor som jobbar
              i välfärden, är att de inte ska vänta sig några förbättringar.
              Det ska inte skjutas till några resurser till fler jobb där. Tvärtom
              säger Konjunkturinstitutet att er politik ger fortsatta nedskärningar
              i välfärden. Det gör Sverige sämre för alla, och det drabbar,
              som Ulla Andersson var inne på, inte minst de kvinnor som är beroende
              av välfärden, antingen för att de jobbar där eller för att de
              är beroende av de tjänster som finns.
            </seg>
            <seg n="a6f4769c">
              Varför inte hellre investera i välfärden än hålla fast vid de
              ineffektiva skattenedsättningar som alla experter, alla regeringens
              egna expertmyndigheter, är överens om inte fungerar!
            </seg>
          </u>
          <note type="speaker" n="03010d97">
            Anf. 11 ANNA KINBERG BATRA (M) replik:
          </note>
          <u who="anna_kinberg_batra_c34f96" xml:id="i-f4499fac8c96a4de-3" n="5fca43ce">
            <seg n="be70c3f0">
              Herr talman! Tack, Fredrik Olovsson! Av Fredrik Olovssons retorik
              att döma kan man nästan få intrycket att Socialdemokraterna inte
              accepterar de jobbskatteavdrag som har genomförts eller inte accepterar
              ungefär 90 procent av de skattesänkningar som vi har genomfört,
              som har möjliggjort viktiga stimulanser till hushållen, vilket
              de flesta ekonomiska bedömare är eniga om är viktigt och avgörande
              för att vi har kunnat ha tillväxt i ett läge där exportutvecklingen
              är svag.
            </seg>
            <seg n="c8e47885">
              Sverige har högst sysselsättningsgrad i Europa. Sysselsättningsgraden
              bland unga och kvinnor är högre än 2006. Välfärden har fått ökade
              resurser när ekonomin har vuxit, och vi har som enda land i EU
              kunnat se att vi har mindre statsskuld nu än 2006.
            </seg>
            <seg n="46c551c8">
              Antingen känner Fredrik Olovsson inte till det – men jag vet
              ju att vi har fått både höra och läsa det några gånger i utskottet
              under mandatperioden – eller också vill han inte låtsas om det.
              Frågan är vad som är värst.
            </seg>
            <seg n="91df4d49">
              Det handlar om framtiden, ungdomarna och jobben, Fredrik Olovsson.
              Den 14 juni år gick ungefär 300 elever ut från Duveholmsgymnasiet,
              Katrineholms Tekniska Collage, Lindengymnasiet och Ellwynska skolan
              för sista gången och sjöng om studentens lyckliga dag och hoppades
              få inträde på arbetsmarknaden. Några av dem får sitt första jobb
              nu. Andra har inte fått det än. De har fått en starkare skola.
              De har fått lägre trösklar för att få det nya jobbet.
            </seg>
            <seg n="52da8116">
              Men Fredrik Olovsson vill möta dem med en politik som gör jobben
              dyrare att skapa vart och ett i stället för fler. Kostnaderna
              för att fördubbla arbetsgivaravgiften motsvarar bara i Katrineholm
              ungefär 180 heltidslöner för ungdomar.
            </seg>
            <seg n="92a592b1">
              Då måste jag fråga Fredrik Olovsson: Varför är det studenterna
              och ungdomarna i till exempel Katrineholm som ska betala med sina
              jobb och sin start i arbetslivet för er ekonomiska politik?
            </seg>
          </u>
          <note type="speaker" n="6ef079d4">
            Anf. 12 FREDRIK OLOVSSON (S) replik:
          </note>
          <u who="fredrik_olovsson_d8689d" xml:id="i-0e855b5e75483ed3-2" n="af5f3460">
            <seg n="84e30a20">
              Herr talman! När man lyssnar på borgerliga politiker och nu Anna
              Kinberg Batra hör man att det påstås gång efter gång att läget
              i den svenska välfärden skulle vara så bra, att man i äldreomsorgen,
              sjukvården och skolan närmast kan bada i nya resurser.
            </seg>
            <seg n="6136df21">
              Jag delar inte den bilden. Det är inte den bild jag möter i välfärden.
              Det är inte den bild jag får av lärarna i skolan, till exempel
              på Duveholmsgymnasiet, sjuksköterskorna på akuten på Karolinska
              sjukhuset eller undersköterskorna i äldreomsorg. Det är heller
              inte den bild som man får när man tittar i tabellerna, tittar
              på siffrorna. Det relevanta sättet att mäta är förstås att jämföra
              hur mycket resurser det finns i välfärden och hur många människor
              de ska hjälpa. Då ser man att det saknas resurser och att de har
              minskat, när man ta hänsyn till löner, inflation och befolkningsökning,
              med knappt 5 procent. Nästan var tjugonde anställd saknas alltså.
            </seg>
            <seg n="27e16335">
              Så blir det förstås när man bara sänker skatterna och när sänkta
              skatter alltid går före investeringar i vår gemensamma välfärd.
            </seg>
            <seg n="c5572761">
              Dessutom: Från de resurser som vi avsätter till välfärden försvinner
              det resurser genom privatiseringar och vinstjakt. Det är pengar
              som alltså går till riskkapitalister i stället för att komma barnen,
              de sjuka eller de äldre till del. Inte sällan har man också fått
              ta över verksamheten till underpris från en moderatpolitiker som
              hjälpsamt har hjälpt till.
            </seg>
            <seg n="fc9fc918">
              Nu ska ni tydligen gå till val på att fortsätta den politiken.
              Konjunkturinstitutet säger att personaltätheten kommer att fortsätta
              försämras med er politik.
            </seg>
            <seg n="94392b94">
              Då återstår faktisk frågan: Varför låter ni vinstjakten och skattesänkningar
              som inte har haft effekt utan har varit slösaktiga och ineffektiva
              fortsätta att gälla, när det drabbar kvalitet, villkor och arbetsmiljö
              i vår gemensamma välfärd?
            </seg>
          </u>
          <note type="speaker" n="a5284740">
            Anf. 13 ANNA KINBERG BATRA (M) replik:
          </note>
          <u who="anna_kinberg_batra_c34f96" xml:id="i-f4499fac8c96a4de-4" n="5fca43ce">
            <seg n="cf70ace6">
              Herr talman! Tack, Fredrik Olovsson! Efter det här replikskiftet
              tycker jag att det är slående hur tomt det är i den socialdemokratiska
              bössan på jobb, på nya jobb, på hur nya jobb skapas och hur företag
              får jobb att skapas. Det handlar om retorik. Det handlar om fördelning.
              Fredrik Olovsson försöker smita undan hur och varifrån resurser
              skapas.
            </seg>
            <seg n="9a45b77f">
              Hade vi haft mer pengar till exempelvis trafiken eller välfärden
              med den åtstramande politik i lågkonjunktur som du faktiskt förespråkar?
              Om man skulle ha sagt nej till att stimulera hushållen hade Sverige
              stramat åt när vi behövde slå vakt om efterfrågan i svensk ekonomi.
            </seg>
            <seg n="7c26bad1">
              Hade vi kunnat ge ungdomarna i Katrineholm bättre framtidsutsikter
              genom att göra deras jobb betydligt mycket dyrare, som ni föreslår?
              Skulle man kunna ge dem en bättre framtid och fler nya jobb med
              de kombinationer som skulle krävas av inte bara Fredrik Olovssons
              idéer utan också idéer från Ulla Andersson, Per Bolund och kanske
              Gudrun Schyman?
            </seg>
            <seg n="730e2b3e">
              Hur skulle resurserna skapas då? Hur skulle det skapas fler nya
              jobb? Hur skulle löfteskarusellen finansieras?
            </seg>
            <seg n="a065432c">
              Bara i dag hör vi om reformer på omkring 60 miljarder utan att
              räkna extralistorna från LO och Gudrun Schyman, med gemensam finansiering
              för ungefär var tredje krona. Det blottar ett gap som behöver
              fyllas av tillväxt, av jobb, av jobb som skapas i företag som
              växer. Men i stället vill Fredrik Olovsson lova allt till alla
              och rikta slaget mot ungdomarna i till exempel Katrineholm, som
              faktiskt behöver en bättre framtid och fler nya jobb.
            </seg>
          </u>
          <note type="speaker" n="6af32672">
            Anf. 14 SVEN-OLOF SÄLLSTRÖM (SD) replik:
          </note>
          <u who="sven-olof_sallstrom_2f04ec" xml:id="i-34aab601d3ea558f-1" n="974f5b8a">
            <seg n="16c56d9c">
              Herr talman! Just den typ av företagare som du, Anna Kinberg
              Batra, träffar är den typ av företagare som gynnas av Sverigedemokraternas
              politik.
            </seg>
            <seg n="b0547336">
              Nej, vi vill inte ändra den fria marknaden. Vi vill tvärtom ha
              frihandel med inte bara Europa utan större delen av världen eller
              kanske hela resten av världen. Det ska vi fortsätta att ha även
              med sverigedemokratisk politik. Du borde ha läst vår budgetmotion
              lite noggrannare.
            </seg>
            <seg n="bd0843cd">
              Det småföretag som du besökte är precis den typ av företag som
              vi vill stötta och som skulle tjäna på vår politik. Om de kommer
              upp i nio anställda med genomsnittlig lön får de 290 000 kronor
              om året i rabatt på den allmänna löneavgiften. Om de dessutom
              har tio anställda i en framtid kommer de, om de också har genomsnittliga
              löner, att fråntas hela sjuklöneansvaret. Den typ av företag som
              Anna Kinberg Batra talade om alldeles nyss skulle alltså tjäna
              på vår politik.
            </seg>
            <seg n="3773ea08">
              Resurserna att få igenom detta tar vi från de storföretag som
              Anna Kinberg Batras parti företräder och subventionerar med skattesänkningar,
              företag som rationaliserar och skär ned och inte skapar några
              nya jobb i Sverige.
            </seg>
            <seg n="5b516388">
              Anna Kinberg Batra räknade upp ett antal kommuner för att få
              en poäng gentemot Socialdemokraterna. Jag kan också räkna upp
              kommuner. När man för ett år sedan beräknade antalet asylsökande
              för 2014 räknade man med att det skulle komma ungefär så många
              som motsvarar Östersunds stads storlek. När man reviderade siffran
              i vårbudgetmotionen var det fråga om Östersunds kommun plus tre
              angränsande kommuner. Faktum är att antalet kommer att motsvara
              Jämtlands län när det gäller beviljade uppehållstillstånd i år.
            </seg>
            <seg n="5a722175">
              Samtidigt som man säger att man vill skapa 250 000 jobb har man
              tagit emot 800 000 som har fått uppehållstillstånd. Man har skapat
              arbetslöshet. Inom gruppen utrikes födda är det högre arbetslöshet
              i dag än det var när regeringen tog över.
            </seg>
          </u>
          <note type="speaker" n="02bd2525">
            Anf. 15 ANNA KINBERG BATRA (M) replik:
          </note>
          <u who="anna_kinberg_batra_c34f96" xml:id="i-f4499fac8c96a4de-5" n="5fca43ce">
            <seg n="7cd4cf85">
              Herr talman! Tack, Sven-Olof Sällström. Låt mig återkomma till
              George, Fadi och Elias Moussally i Järfälla. De är svenskar, men
              deras familjer har utländsk bakgrund. Genom att deras familjer
              har kommit hit, genom att de har startat sitt företag och driver
              det i Järfälla bidrar de varje dag till att göra Sverige till
              ett bättre land. De skapar arbetstillfällen, de handlar på stan,
              och de betalar skatt till allt vårt gemensamma.
            </seg>
            <seg n="b7a2e8cb">
              Vi behöver fler företag av den typen. Vi behöver bejaka att fler
              människor kommer hit från andra länder och vet att man i Sverige
              ska kunna skapa en bättre framtid och handla med andra.
            </seg>
            <seg n="6245476b">
              Vi ser hur forskning visar att när människor flyttar hit ökar
              exporten till deras ursprungsland. Man har kontakter med varandra.
              Vi vet och ser att en majoritet av världens tillväxt väntas skapas
              utanför EU. Jag har bara två minuter på mig, annars kunde jag
              stå här och rada upp skäl och argument för att slå vakt om den
              svenska öppenheten och de reformer som vi har genomfört, senast
              cirkulär migration bara häromveckan. Vi ser demografiska utmaningar.
              Vi kommer att få arbetskraftsbrist om vi inte håller Sverige öppet.
            </seg>
            <seg n="bdfdc615">
              Det Sverigedemokraterna ägnar sig åt är i kontrast till detta.
              Sven-Olof Sällström står här och talar lite om småföretag, men
              det Sverigedemokraterna gör i valrörelsen, det som har burit Sverigedemokraterna
              in i den här kammaren, är att profilera sig på rädsla för precis
              sådana som bröderna Moussally.
            </seg>
            <seg n="b68d886b">
              Sverige skulle inte ha stigande resurser till välfärden och kunna
              satsa mer på skolan om det inte var för att vi bejakar det faktum
              att över hälften av vår bnp kommer från export och bejakar att
              människor från andra länder kommer hit.
            </seg>
            <seg n="07e2a856">
              Om man går med på denna typ av go home-retorik och börjar föra
              en politik som är inriktad på att minska invandringen riskerar
              man verkligen att strypa jobbskapandet i Sverige.
            </seg>
          </u>
          <note type="speaker" n="c8b98324">
            Anf. 16 SVEN-OLOF SÄLLSTRÖM (SD) replik:
          </note>
          <u who="sven-olof_sallstrom_2f04ec" xml:id="i-34aab601d3ea558f-2" n="974f5b8a">
            <seg n="ee501287">
              Herr talman! Jag kan konstatera att Anna Kinberg Batra återigen
              inte klarar av att tala realpolitik utan målar upp halmgubbar
              att slåss mot. Det kan hon fortsätta med. Faktum är att de företag
              som du tog som exempel, Anna Kinberg Batra, skulle tjäna på vår
              politik jämfört med din politik.
            </seg>
            <seg n="26853f1f">
              Det är bra att människor som har kommit till Sverige, som nu
              finns i Sverige och kommer att finnas i Sverige framöver skaffar
              jobb eller startar företag och skapar sig en framtid. Det är jättebra.
              Men problemet är att gruppen utrikes födda har startat färre företag
              i genomsnitt än de som är födda i Sverige. I dessa företag jobbar
              det färre, och det går också lite sämre för dessa företag. Tyvärr
              ser det ut så.
            </seg>
            <seg n="ee66de91">
              Du säger att utrikes födda som kommer till Sverige ökar exporten
              till vår omvärld. Men herregud, Anna, läs rapporterna! Hur stor
              export har vi till Irak? Vi har en jättestor invandring från Irak.
              Vi har lika stor export till Irak som Finland har. Hur stor export
              har vi till Somalia och Afghanistan? Det är inte så det ser ut,
              Anna Kinberg Batra. Om du läser rapporten ser du att exporten
              ökar till västländer och till Västeuropa. Den ökar till Japan
              när det kommer folk därifrån. Exporten ökar till USA och andra
              länder, men den ökar inte till de stora asylländerna. Det är en
              felaktig bild som du ger, Anna Kinberg Batra.
            </seg>
            <seg n="166d74a8">
              Sedan målar du upp Sverigedemokraterna som det stora spöket igen,
              och du målar upp dessa halmgubbar. Men sluta med det. Det är inte
              det som det handlar om.
            </seg>
            <seg n="fd07d6b8">
              Ni har bedrivit en misslyckad politik. Ni har bedrivit en politik
              för arbetslöshet. Det har skapats mer arbetslöshet bland utrikes
              födda under er tid än tidigare. Ni kan stå här och slå er för
              bröstet och säga att ni skapar arbetstillfällen. Ni, Anna Kinberg
              Batra, har skapat arbetslöshet.
            </seg>
          </u>
          <note type="speaker" n="593b6edc">
            Anf. 17 ANNA KINBERG BATRA (M) replik:
          </note>
          <u who="anna_kinberg_batra_c34f96" xml:id="i-f4499fac8c96a4de-6" n="5fca43ce">
            <seg n="45d9dd42">
              Herr talman! Jag tackar Sven-Olof Sällström för det.
            </seg>
            <seg n="d17da496">
              Fler är i arbete, och fler utrikes födda är i arbete i dag jämfört
              med 2006. Det har aldrig varit så många utrikes födda som jobbar
              i Sverige som nu. Till och med självaste LO påpekar att arbetskraftsinvandring
              inte har lönepåverkande effekt. Vi ser till och med forskning
              som pekar på att när personer arbetskraftsinvandrar till Sverige
              skapas det fler arbetstillfällen för att jobb blir gjorda som
              annars inte hade blivit gjorda. Jobb skapas till och med.
            </seg>
            <seg n="f6e499f1">
              Sven-Olof Sällström står här och talar om realpolitik. Men när
              man går igenom de senaste årens sverigedemokratiska motioner är
              det alltid minskad rörlighet och minskad invandring som är svaret.
            </seg>
            <seg n="3d17ac3f">
              Jag är stolt över att vi som ett av världens rikaste länder kan
              ta emot flyktingar som behöver vår hjälp, och jag är stolt över
              att vi har slagit vakt om öppenhet och rörlighet och möjliggjort
              för arbetskraftsinvandring. Det kombinerar nämligen ordning och
              reda och öppenhet, och det möjliggör att fler nya jobb skapas.
            </seg>
            <seg n="78125d2f">
              Jag vänder mig mot den retorik där det talas om människor som
              om de vore grupper i stället för individer. Jag är övertygad om
              att varje jobb och varje företag kan göra nytta oavsett var människor
              kommer ifrån från början och oavsett var de har sina rötter. Det
              gör Sverige starkt att människor kommer hit från andra länder.
              Vi ska vara stolta över både att vi har fått ekonomin att växa
              och att vi är öppna inför andra.
            </seg>
            <seg n="826496b3">
              Jag och väljarna får inför valet inte svar från Sverigedemokraterna
              på hur denna realpolitik som innebär mindre rörlighet skulle skapa
              fler nya jobb. Sverige skulle inte vara ett av världens rikaste
              länder om vi inte hade bejakat öppenhet, rörlighet och handel.
              Det ska vi vara stolta över och slå vakt om även framöver. Att
              sluta sig och ge efter för strömningar som vill sluta oss skulle
              hota jobb och tillväxt.
            </seg>
          </u>
          <note type="speaker" n="8eca2ee3">
            Anf. 18 CARL B HAMILTON (FP):
          </note>
          <u who="carl_b_hamilton_cb6e47" xml:id="i-46df6c247f5a0c71-0" n="a3fcf74e">
            <seg n="e9c2ef4f">
              Herr talman! Det är bra med visioner. Men vi ska också klara
              hösten. Jag säger det därför att jag tänkte börja mitt anförande
              med att ta upp risken för budgetkaos i höst efter valet. Jag tänkte
              även ta upp Socialdemokraternas mål att 2020 vara bäst i EU när
              det gäller arbetslöshet. Jag ska också ta upp ungdomsarbetslösheten
              som problem.
            </seg>
            <seg n="f67775b8">
              Herr talman! Jag vill betona att förutsättningarna har försämrats
              drastiskt för att en minoritetsregerings budget ska överleva hösten
              2014. Klarar en regering inte att få budgeten godkänd är det kört
              för den regeringen.
            </seg>
            <seg n="243f1aa3">
              Anledningen är naturligtvis det prejudicerande beslutet om nya
              budgetregler som den rödgröna oppositionen och Sverigedemokraterna
              drev igenom i december 2013.
            </seg>
            <seg n="0c2c16c7">
              Inte minst jag själv, men även andra, varnade för vad som skulle
              kunna ske och att oppositionen riskerade att binda ris åt egen
              rygg.
            </seg>
            <seg n="e9147c79">
              Tidigare – före decemberbeslutet 2013 – var möjligheterna goda
              även för en minoritetsregerings budgetförslag att intakta klara
              riksdagsbehandlingen.
            </seg>
            <seg n="6a9c40c4">
              Den partigrupp som var störst i riksdagen fick igenom sitt budgetförslag,
              även om gruppen inte nådde upp till 50 procent av mandaten här
              i kammaren. Det har vi sett under alliansregeringens tid vid makten.
            </seg>
            <seg n="8466a5f7">
              Tidigare räckte det nämligen med mindre än 50 procent av mandaten
              eftersom den största partigruppen successivt kunde slå ut de mindre
              partigrupperna i voteringarna om budgeten. Detta sätt att organisera
              budgetprocessen och voteringarna var naturligtvis helt avsiktligt.
              Det skapade styrbarhet för en minoritetsregering – som har varit
              den normala typen av regering i Sverige i minst 40 år – och stabilitet
              i den ekonomiska politiken.
            </seg>
            <seg n="cb455505">
              Budgetreglerna motiverades också på det sättet när de infördes
              mot bakgrund av de dystra erfarenheterna från 80-talets misslyckanden
              och inhemskt orsakade ekonomiska kriser.
            </seg>
            <seg n="62b29f03">
              Nu vrids klockan måhända tillbaka till 70- och 80-talens budgetordning.
              Nu höjs ribban för en regering att få igenom sin budget. Det räcker
              inte längre med att vara största minoritetsgrupp. Nu måste en
              regering ha minst 50 procent av mandaten här i kammaren för att
              få igenom en budget intakt.
            </seg>
            <seg n="d34205e1">
              Närhelst en majoritet i riksdagen etableras som kan stoppa en
              försvagning av budgeten kan den mycket väl komma att utnyttja
              den möjligheten, och det redan till hösten.
            </seg>
            <seg n="7e0f0ac2">
              Det gäller i så fall en utgiftsökning eller en skattesänkning.
              Det kan gälla höjd subvention till väderberoende energislag, subventionerade
              lån till byggherrar, a-kassa, sänkt skatt för enbart vissa grupper
              av pensionärer eller skatterabatter till väderberoende energi.
            </seg>
            <seg n="75d95650">
              Det blir i så fall slut på ordning och reda. I stället för dagens
              lugna gata blir den ekonomiska politiken oförutsägbar och inkonsekvent.
            </seg>
            <seg n="2a1cc236">
              Låter detta ansvarslöst? Nja, det ansåg faktiskt inte den rödgröna
              oppositionen för ett halvår sedan, i december 2013.
            </seg>
            <seg n="0964ce83">
              Tvärtom sade den rödgröna oppositionen då sturskt att det åligger
              varje regering att säkra stöd för sitt budgetförslag när man lägger
              fram det.
            </seg>
            <seg n="0e8b416f">
              Med en rödgrön regering skulle därför Sverige bli ett ekonomisk
              instabilt land. Stefan Löfven – om han skulle bilda regering,
              vilket vi ska försöka förhindra – skulle få administrera en sönderfallande
              budgetprocess och ekonomi, just det som Olof Palme en gång i tiden
              varnade för.
            </seg>
            <seg n="9bcf5c43">
              Herr talman! Socialdemokraterna har satt som mål att Sverige
              år 2020 ska ha EU:s lägsta arbetslöshet.
            </seg>
            <seg n="6a756653">
              Österrike är det land som i dag har den lägsta arbetslösheten
              i EU. Landet har därför seglat upp som Socialdemokraternas förebild.
              Magdalena Andersson har frågat: Varför kan inte Sverige vara som
              Österrike? Svaret på frågan är att Socialdemokraternas politik
              inte leder till Österrikes låga arbetslöshetstal eftersom Socialdemokraterna
              inte accepterar den typ av åtgärder som Österrike har och som
              ger landet en effektiv jobbpolitik.
            </seg>
            <seg n="8ebd67ee">
              Så här ligger det till: Sverige har en högre arbetslöshet än
              Österrike – ca 8 procent, jämfört med Österrikes ca 5 procent.
              Det är framför allt bland unga som Sverige har en högre arbetslöshet.
              I själva verket är det ungdomsarbetslösheten som skiljer Sverige
              från övriga Europa.
            </seg>
            <seg n="c92eea1c">
              Varför har Österrike så mycket lägre ungdomsarbetslöshet än Sverige?
              En viktig förklaring är Österrikes lärlingssystem. Hela 40 procent
              av Österrikes gymnasieelever är lågt, men dock, avlönade lärlingar.
            </seg>
            <seg n="93e06700">
              Det finns inget mål för dessa lärlingar att nå högskolebehörighet
              när de är färdiga med sin gymnasieutbildning.
            </seg>
            <seg n="5bf68ae3">
              Politiken är alltså helt på tvärs med de svenska socialdemokraternas
              inställning till löner för outbildade och oerfarna unga, som Socialdemokraterna
              anser ska vara höga, och kravet på att eleverna ska genomgå en
              teoretisk utbildning för högskoleutbildning när de går i gymnasiet.
              Därför har man i Österrike inte fått den svenska bieffekten med
              många avhopp från gymnasiet av elever som just då inte vill eller
              inte kan klara mer teoretiska studier.
            </seg>
            <seg n="52d653c4">
              Men dess värre är Socialdemokraterna tämligen ointresserade av
              en återutbyggnad av ett svenskt system med avlönade lärlingar.
              Det beror förmodligen på samarbetet med LO och LO:s motvilja mot
              lärlingslöner, som per definition är låga.
            </seg>
            <seg n="076f87dd">
              Därmed blir Socialdemokraternas arbetslöshetsmål också i praktiken
              omöjligt att nå med den socialdemokratiska politiken. Den österrikiska
              politiken är inte acceptabel för svenska socialdemokrater. Vi
              menar dock att Sverige kan dra viktiga lärdomar av Österrike:
              Lärlingsutbildningar med lärlingslön, utan höga teorikrav och
              med lägre ingångslöner på den reguljära arbetsmarknaden ger Österrike
              en väsentligt lägre ungdomsarbetslöshet.
            </seg>
            <seg n="1ce79c4d">
              Just dessa, bevisligen effektiva, lärdomar från Österrike – det
              är praktik och inte teori – vill Socialdemokraterna dock inte
              veta av. En huvudfråga i valrörelsen kvarstår därför: När Socialdemokraterna
              nu inte vill följa Österrike, som är deras deklarerade föregångsland,
              vilka andra metoder än Österrikes tänker Socialdemokraterna använda
              sig av för att uppnå sitt bäst-i-EU-mål för arbetslösheten?
            </seg>
            <seg n="9771e6a9">
              Herr talman! Socialdemokraternas svar på den frågan är två. Det
              handlar dels om ett utbildningskontrakt, som de kallar det, dels
              en 90-dagarsgaranti.
            </seg>
            <seg n="f43fc3da">
              När det gäller utbildningskontraktet vill Socialdemokraterna
              att alla ungdomar utan gymnasieexamen som skriver in sig på Arbetsförmedlingen
              ska förbinda sig att läsa in gymnasiekompetens – med högskolebehörighet,
              med de avhoppsproblem det innebär. Hållhaken på ungdomarna för
              att de ska följa kontraktet är att de annars blir av med till
              exempel a-kassa eller försörjningsstöd, alltså socialbidrag.
            </seg>
            <seg n="2f671004">
              Hållhaken är dock vid närmare betraktande väldigt klen. En stor
              majoritet av de arbetslösa ungdomarna får nämligen i dag ingen
              ersättning alls från politiskt styrda kassor och kan därmed heller
              inte som sanktion berövas någon sådan ersättning. Därför har de
              allra flesta sysslolösa ungdomar inte heller några ekonomiska
              skäl att skriva in sig på Arbetsförmedlingen.
            </seg>
            <seg n="fc16a641">
              Socialdemokraternas utbildningskontrakt riskerar därför att leda
              till att ungdomar helt sonika låter bli att skriva in sig på Arbetsförmedlingen,
              för att slippa dras in i något tvång. Resultatet kan ju bli –
              och sannolikt blir det så – att de ungdomar som kanske har störst
              behov av hjälp inte får någon hjälp alls utan riskerar att hamna
              i långvarigt utanförskap.
            </seg>
            <seg n="25b669a9">
              Socialdemokraternas andra paradnummer för att få ned ungdomsarbetslösheten
              är 90-dagarsgarantin: Unga ska efter max tre månader få utbildning,
              praktik eller andra åtgärder. I dagens uppåtgående konjunktur
              riskerar dock en sådan ambition att låsa in ungdomar i ineffektiva
              offentliga insatser, samtidigt som många unga har ganska goda
              chanser att få riktiga jobb om de får rätt stöd och fortsätter
              att söka jobb.
            </seg>
            <seg n="4aa6b58a">
              Ett snarlikt upplägg prövades för övrigt av Socialdemokraterna
              redan under Göran Perssons tid som statsminister, och då med klent
              resultat – enligt de utvärderingar som gjordes hade garantin sämre
              effektivitet än Arbetsförmedlingens normala insatser för att hjälpa
              ungdomar till jobb.
            </seg>
            <seg n="0414d6a9">
              Till sist: Som Anna Kinberg Batra var inne på tidigare vill Socialdemokraterna
              om de vinner valet höja skatterna kraftigt på alla ungdomsjobb,
              och särskilt på dem i restaurang- och cateringbranschen. På så
              sätt ska man finansiera ökade utgifter för bidrag och Amspolitik.
              Det leder till färre riktiga ungdomsjobb i vinter, färre jobb
              för utlandsfödda i vinter och till att fler unga i vinter förpassas
              till konstgjorda åtgärder i stället för till riktiga jobb.
            </seg>
            <seg n="42d9a2e7">
              Frågan kvarstår alltså. Det ledande partiet i oppositionen, Socialdemokraterna,
              vet fortfarande inte hur de ska få ned arbetslösheten, vilket
              de hela tiden tar upp och säger är deras viktigaste mål. När det
              inte bara gäller nya bidrag och tillfälliga Amsjobb, hur ska ni
              få ned arbetslösheten? Finns det ett svar på den frågan som inte
              bara innebär ökade offentliga utgifter, bidrag och olika typer
              av konstruerade, syntetiska sysselsättningar?
            </seg>
            <seg n="7f6ab93f">
              (Applåder)
            </seg>
          </u>
          <note type="speaker" n="568ac0dc">
            Anf. 19 ULLA ANDERSSON (V) replik:
          </note>
          <u who="ulla_andersson_ab2816" xml:id="i-8f819eddbe9c0b6a-0" n="37b612e8">
            <seg n="026ab766">
              Herr talman! Jag tänkte ta upp en fråga som Carl B Hamilton och
              jag har debatterat många gånger i dessa talarstolar, så jag tror
              att Carl B Hamilton blir lika nöjd med detta replikskifte som
              jag. Jag tänkte diskutera och debattera vinster i välfärden. Det
              känner du igen – eller hur, Carl B?
            </seg>
            <seg n="a74c9b55">
              Jag tänkte ställa några frågor till dig. Hälsans förskola blev
              ökänd genom att ge barnen knäckebröd i stället för mat. Tror du
              att de gjorde det för barnens skull eller på grund av vinstintresse?
              De tänkte ju använda vinsten till att investera i fler förskolor.
              Tror du att de underbemannade äldreboendena i Attendos regi, där
              anhöriga får hoppa in och jobba, är underbemannade för de äldres
              skull eller på grund av vinstintresse?
            </seg>
            <seg n="c25ea9f4">
              Tror du att de skolor som har betygsinflation och som väljer
              bort barn gör det på grund av vinstintresse eller för barnens
              skull? Tror du att de skolor som har stängt när barnen kommer
              dit på morgonen, eftersom man inte längre kan göra så god vinst
              utan har problem med ekonomin, gör det för barnens skull eller
              på grund av vinstintresse? Tror du att personaltätheten och utbildningsnivån
              är lägre och att de visstidsanställda, de deltidsanställda och
              de med lägre lön är fler i privata, vinstdrivande verksamhet inom
              äldreomsorgen på grund av vinstintresset eller på grund av att
              de äldre ska ha det bättre?
            </seg>
            <seg n="ae8f280d">
              Det skulle vara lite intressant att höra ditt resonemang kring
              detta, Carl B.
            </seg>
          </u>
          <note type="speaker" n="ab1daa89">
            Anf. 20 CARL B HAMILTON (FP) replik:
          </note>
          <u who="carl_b_hamilton_cb6e47" xml:id="i-46df6c247f5a0c71-1" n="a3fcf74e">
            <seg n="9802efb3">
              Herr talman! Ja, vi har ju diskuterat den här frågan några gånger.
            </seg>
            <seg n="a3022aa3">
              När Ulla Andersson höll sitt anförande nämnde hon väldigt mycket
              nya utgifter och satsningar inte bara på välfärden utan på mycket
              annat. Vilket var det enda företag Ulla Andersson nämnde? Det
              var Attendo. Företagsamhet, inkomster, arbete och investeringar
              som ska löna sig finns liksom inte, utan pengarna kommer som manna
              från himlen. De faller ned för Ulla Andersson att på den stora
              politiska basaren dela ut till alla de välgörande ändamål Ulla
              Andersson kan tänka sig.
            </seg>
            <seg n="94a80b28">
              Om vi tar det här lite allvarligt är det så att vi har haft problem
              med riskkapitalister i skolan – de som jublande kastar sig ur
              sängen. Jag undrar vem Ulla Andersson egentligen är gift med;
              är det en riskkapitalist eftersom hon har denna inblick i hur
              de gör på morgnarna? Men frågan är, Ulla Andersson, hur detta
              ska regleras. Alliansen och Socialdemokraterna har ju gjort en
              överenskommelse, som säkert kommer att behöva vidareutvecklas
              och förfinas. Den ska dels försöka hantera frågan hur man ska
              upphandla offentliga tjänster som skoltjänster – vi i Folkpartiet
              vill utsträcka detta till vård och omsorg – dels hur man ska ha
              den fortsatta kvalitetskontrollen.
            </seg>
            <seg n="b0694869">
              Det är nämligen kvaliteten som är det centrala i sammanhanget.
              Vi ska upprätthålla en hög kvalitet, och där behövs det mer arbete.
              Där får man vara ödmjuk när det gäller hur man ska säkra detta
              i fortsättningen, och det är jag också. Men vi kan inte kasta
              ut barnet med badvattnet och säga att alla de hundratusentals
              barn som går i privata skolor – i friskolor – bara ska köras ut
              på backen. Det går inte.
            </seg>
          </u>
          <note type="speaker" n="6ce6b09c">
            Anf. 21 ULLA ANDERSSON (V) replik:
          </note>
          <u who="ulla_andersson_ab2816" xml:id="i-8f819eddbe9c0b6a-1" n="37b612e8">
            <seg n="b91dd301">
              Herr talman! Det är ju så att våra ökade investeringar skapar
              fler jobb och mer sysselsättning både i privata företag och i
              offentlig välfärd. Det är väl bra för hela samhällsutvecklingen,
              inte minst.
            </seg>
            <seg n="d7ded4f7">
              Jag märker dock att du försöker undvika att svara på mina frågor,
              Carl B. Tror du att barnen fick knäckebröd för att ägarna ville
              ha högre vinst eller för att det var bra för barnen? Tror du att
              det blir betygsinflation för att det är bra för barnen eller för
              att skolornas ägare vill ha högre vinst? Tror du att det är lägre
              utbildningsnivå, löner, bemanning och personaltäthet samt fler
              visstider och deltider i den privatiserade äldreomsorgen för vinstens
              skull eller för att det är bra för de äldre?
            </seg>
            <seg n="bef1eb16">
              Om det vore för kvalitetens skull skulle väl de 9 miljarder kronor
              i skattepengar som vi betalar till privata vinster i stället gå
              till verksamheten? De skulle gå till mormors hemtjänst – tid för
              mormor – och till barnens utbildning.
            </seg>
            <seg n="7c90aa13">
              När man gör vinst är det någons behov som sätts på undantag.
              Det är något barn som inte får det stöd det faktiskt behöver.
              Det är någon gammal som får sin biståndstid indragen. Det är personal
              som får stressa och jäkta i allt större utsträckning. Det är det
              som blir konsekvenserna. Vi får ett samhälle där välfärden styrs
              av en marknadsmodell och där vinstintresset blir styrande, inte
              demokratin och behoven. Jag tolkar Carl B Hamiltons icke-svar
              på frågan som ett ja. Det är vinstintresset, och det vill ni ha
              kvar.
            </seg>
            <seg n="5af0b0d8">
              Det är vinstintresset som gör att pengarna går till inköp av
              nya förskolor med lägre bemanning i stället för till barnens omsorg,
              och det fortsätter du, Carl B Hamilton, att försvara. Det är mycket
              tydligt, och jag beklagar det. Någon verklighet borde du ha insett.
            </seg>
          </u>
          <note type="speaker" n="d8a25fef">
            Anf. 22 CARL B HAMILTON (FP) replik:
          </note>
          <u who="carl_b_hamilton_cb6e47" xml:id="i-46df6c247f5a0c71-2" n="a3fcf74e">
            <seg n="6ba7b99a">
              Herr talman! Ulla Anderssons modell är naturligtvis att det är
              kommunerna som ska sköta alltihop. Men då får vi ingen valfrihet.
              Då får vi ingen mångfald. Då får man ingen drivkraft för att förbättra
              som man kan få på privatägda skolor och vård- och omsorgsinrättningar.
            </seg>
            <seg n="7853023d">
              Sedan måste man komma till rätta med kvaliteten inklusive betygsinflation
              genom att ha kvalitetskontroll, förbättra den offentliga upphandlingen
              och förbättra den kontinuerliga tillsynen och kontrollen av kvaliteten.
            </seg>
            <seg n="b32fcf42">
              Ulla Andersson, du vill förbjuda vinster. Men om man inte tillåter
              vinster över huvud taget innebär det att skolor, omsorg och så
              vidare som är privatägda kommer att läggas ned. De människor som
              bor där och de som går i de skolorna kommer att försvinna, och
              de anställda kommer att försvinna. Det är ju inte någon som stannar
              kvar i den sektorn om de inte får högre avkastning på sina insatta
              medel än om de hade satt in dem på banken.
            </seg>
            <seg n="9b556951">
              Vad du de facto föreslår är: Lägg ned hela den privata vård-
              och skolsektorn och satsa alla pengarna i kommunen i stället.
              Jag tror att det är fel. Där har vi en grundläggande skillnad
              mellan oss två.
            </seg>
          </u>
          <note type="speaker" n="65f7375e">
            Anf. 23 SVEN-OLOF SÄLLSTRÖM (SD) replik:
          </note>
          <u who="sven-olof_sallstrom_2f04ec" xml:id="i-34aab601d3ea558f-3" n="974f5b8a">
            <seg n="fd259647">
              Herr talman! Carl B Hamilton är nationalekonom och till och med
              professor i nationalekonomi. Jag tänkte då diskutera lite grann
              om hur man behandlar olika rapporter och använder information
              i olika rapporter för att sedan forma bland annat sin ekonomiska
              politik.
            </seg>
            <seg n="74dccc5a">
              Vi har nämligen sett en trend när det gäller folkpartistiska
              statsråd, till exempel Erik Ullenhag. Vi kommer ihåg den berömda
              rapporten som kom för ett och ett halvt år sedan som skulle redovisa
              hur det gick för bosnier i Sverige. Då hade man plockat ut en
              årskull av alla årskullar som har kommit, en årskull som var väldigt
              ung på 90-talet, och lyckats få det till att just den årskullen
              efter nästan 20 år var lönsam. Då var den invandringen lönsam.
              Men det var inte sanningen. Även efter nästan 20 år ligger de
              3 procent under sysselsättningsgraden och den gräns som Expertgruppen
              för studier av offentlig ekonomi anser vara lönsam för svensk
              ekonomi.
            </seg>
            <seg n="72f2b36e">
              Det finns ett annat exempel. Man väljer att ändra forskningsmetodik
              – det har jag frågat en professor om – när det gäller utanförskapsområden
              för att visa att man har gjort någonting bra och att antalet utanförskapsområden
              inte har ökat. Det är väldigt märkligt, men du får gärna förklara
              det.
            </seg>
            <seg n="624f2141">
              Ett annat exempel är när man hänvisar till en OECD-rapport och
              just den del av rapporten som bara tagit hänsyn till transfereringar,
              inte 40 procent av statens utgifter, för att visa att invandring
              är lönsamt.
            </seg>
            <seg n="6fc41a29">
              Två statsråd, Birgitta Ohlsson och Erik Ullenhag, också folkpartister,
              höjer nu Sandvikenrapporten till skyarna. De tycker att den är
              jättebra, för den visar att Sandviken har tjänat 500 miljoner
              på invandringen. Det är 30 procents arbetslöshet i Sandviken för
              utrikesfödda. Med den metodik som de har använt skulle Malmö gå
              med 19 miljarder i vinst per år. Man har till exempel – det är
              många fel – tagit Sandvikeninvandrarnas privata intäkter som kommunala
              intäkter.
            </seg>
            <seg n="59f297c9">
              Hur ser Folkpartiet och Carl B Hamilton på detta missbruk av
              offentliga rapporter?
            </seg>
          </u>
          <note type="speaker" n="5a740c42">
            Anf. 24 CARL B HAMILTON (FP) replik:
          </note>
          <u who="carl_b_hamilton_cb6e47" xml:id="i-46df6c247f5a0c71-3" n="a3fcf74e">
            <seg n="86304c83">
              Herr talman! Jag kan inte svara för de enskilda rapporterna,
              utan man får vända sig till författarna av dem.
            </seg>
            <seg n="66e92e22">
              Sven-Olof Sällströms syn på fenomenet invandring är att om det
              kommer in en invandrare är det en svensk som åker ut i arbetslöshet.
              Men om vi ser det i ett större perspektiv har invandringen till
              invandrarländer som USA och Australien historiskt inte skapat
              arbetslöshet utan tvärtom arbetstillfällen. Det blir en positiv
              kraft.
            </seg>
            <seg n="39047c82">
              Invandringen till Sverige under senare år kan man dela in i två
              delar. Den ena är de som kom från andra EU-länder när EU utvidgades.
              Jag har sett ett antal studier som gjorts på Sverige och framför
              allt Storbritannien. De visar att de personer som kommer från
              de nya EU-länderna är lönsamma, om jag får använda uttrycket,
              därför att de i allmänhet är unga, arbetsvilliga och har när de
              kommer hit kanske 30–45 år framför sig i arbetslivet. Det beror
              på att de inte belastar transfereringssystemen men betalar in
              skatt och bidrar till bnp.
            </seg>
            <seg n="c90fa722">
              De som är problematiska är inte de som kommer från Syrien och
              Irak – de är ganska välutbildade och kommer trots allt ganska
              snabbt in på den svenska arbetsmarknaden – utan det är personer
              som kommer från länder med mycket svaga skolsystem, till exempel
              Afghanistan. Där tar det längre tid. Men de är i allmänhet också
              väldigt unga, så de kommer så småningom in i en produktiv fas
              i livet.
            </seg>
          </u>
          <note type="speaker" n="fbed8262">
            Anf. 25 SVEN-OLOF SÄLLSTRÖM (SD) replik:
          </note>
          <u who="sven-olof_sallstrom_2f04ec" xml:id="i-34aab601d3ea558f-4" n="974f5b8a">
            <seg n="f649b5b2">
              Herr talman! Det jag vill visa på, professor Hamilton, är just
              mytbildningen som Folkpartiet skapar när det gäller effekten av
              invandringen till Sverige och förkärleken för att tolka och läsa
              rapporter som han där nere läser bibeln. Man använder också regeringens
              hemsida för att sprida de här myterna, vilket jag tycker är anmärkningsvärt.
            </seg>
            <seg n="e80beafb">
              Håller inte professorn i nationalekonomi med om att när man jämför
              antalet utanförskapsområden i dag med 2006, då man anklagade Socialdemokraterna
              för att ha misslyckats, och sedan ändrar metodiken när man själv
              ska göra en rapport för 2012 gör man det för att få ett positivt
              resultat? Skär inte det i ett forskarhjärta? Är det riktigt och
              rätt att göra så? Det är det jag vill diskutera, därför att det
              är precis den metodiken och de resultaten som man bygger sin politik
              på. Vårbudgetpropositionen bygger bland annat på de här rapporterna
              som man har valt att misstolka för att ställa sin egen politik
              i positiv dager. Hur kan vi tillåta det?
            </seg>
            <seg n="2b6e1a54">
              Jag vet att du, professor Hamilton, förmodligen inte kommer att
              sitta kvar här i kammaren – jag tror att du står på åttonde plats.
              Men du får väl köra en intensiv personvalskampanj i höst så att
              du får vara kvar. Då kanske du kan ta dem i örat, för det är inte
              bra när statsråd använder forskning på det här viset för att förvilla,
              missleda och framför allt skapa en felaktig politik.
            </seg>
          </u>
          <note type="speaker" n="c2bc9053">
            Anf. 26 CARL B HAMILTON (FP) replik:
          </note>
          <u who="carl_b_hamilton_cb6e47" xml:id="i-46df6c247f5a0c71-4" n="a3fcf74e">
            <seg n="9ddcc885">
              Herr talman! Det som Sven-Olof Sällström uppfattar som myter
              är hans bedömning, och jag kan inte frånta honom den rättigheten.
              Självklart har han rätt till sin uppfattning. Men jag tror inte
              att författarna uppfattar att de har producerat några myter, utan
              de har nog gjort så gott de har kunnat.
            </seg>
            <seg n="3a7ed98b">
              Den grundläggande skillnaden oss emellan är att vi inte vill
              ta emot de här personerna för att det är lönsamt. Vi har inte
              gjort en kostnads- och intäktskalkyl över vilka som ska komma
              hit. Vi ser det som en humanitär insats. Det är bara att titta
              på de förfärliga bilderna från flyktingläger i Syrien och dess
              omgivning, i Sydsudan och många andra länder. Vi ser nu också
              hur Irak faller samman. Det är alltså ingen lönsamhetskalkyl som
              ligger bakom Folkpartiets och andra partiers inställning till
              invandring och asylsökande.
            </seg>
            <seg n="03ef1af0">
              Vi har situationen med människor som söker sig hit. De flyr för
              sina liv och måste lämna sina hem, naturligtvis mot sin vilja.
              Då ska vi göra det så gott vi kan för dem när de kommer hit. Det
              kommer att ta lite tid innan de kommer in i produktiva faser i
              sina liv, och det kommer att vara uppoffringar. Men om vi nu ska
              se till lönsamhetsaspekten blir det så småningom inte en samhällsekonomisk
              belastning för Sverige eller andra invandrarländer.
            </seg>
            <seg n="58727926">
              Vi hade denna diskussion i en tv-debatt en gång. Redan då försökte
              jag förklara att ingen säger att asylsökande som kommer till Sverige
              är lönsamma de första fem åren. Men ser vi det i ett längre perspektiv
              är de det, för de har kanske 30–45 års arbetstid kvar.
            </seg>
            <seg n="a55d99e0">
              Men det är inte en lönsamhetskalkyl, utan det handlar om humanitet.
            </seg>
          </u>
          <note type="speaker" n="8546fcc3">
            Anf. 27 PER BOLUND (MP) replik:
          </note>
          <u who="per_bolund_4dcd65" xml:id="i-c346d02e36ee1c9e-2" n="775664c4">
            <seg n="d3159e7e">
              Herr talman! Jag ska övergå till ett ämne som andra folkpartister
              har varit måna om att debattera och diskutera ganska vitt och
              brett den senaste tiden. Det handlar om säkerhetspolitik och Rysslands
              annektering av Krim och kriget i Ukraina.
            </seg>
            <seg n="d0cf39cd">
              Det är väl känt att Ryssland använder sina energiresurser som
              ett påtryckningsmedel mot sin omvärld. Det är något som vi borde
              vara vaksamma på och försöka motverka på de sätt som finns.
            </seg>
            <seg n="eed00bf3">
              Det är oroande ur svensk synvinkel att Sverige i dagsläget har
              ett ganska stort beroende av energiresurser från Ryssland. Vi
              importerar olja för i storleksordningen 100 miljarder kronor per
              år, och ungefär 40 procent av denna olja kommer från Ryssland.
              Eftersom andra länder som vi i dag importerar från, såsom Danmark
              och Norge, kan få mindre möjligheter att exportera i framtiden
              är risken stor att vårt beroende av olja från Ryssland kommer
              att öka.
            </seg>
            <seg n="a3c77066">
              Jag vet att Carl B Hamilton ser detta problem. Vi stod båda här
              i kammaren och debatterade mot Nord Stream, den gasledning som
              går på Östersjöns botten, för att vi gemensamt såg ett problem
              med energisäkerheten och beroendet av Ryssland.
            </seg>
            <seg n="47dfd1ef">
              Carl B Hamiltons förslag till lösning på detta är att vi ska
              använda kärnkraft för att bli mindre beroende av rysk energi.
              Men det uran vi i dag använder i svenska kärnkraftverk kommer
              till 20–60 procent, beroende på olika år, från ryska källor. Ringhals
              kärnkraftverk har precis laddats med fyra kärnbränslestavar som
              kommer från det ryska kärnkraftsbolaget Rosatom som också är kopplat
              till kärnvapenindustrin i Ryssland.
            </seg>
            <seg n="72d5d2f8">
              Är verkligen kärnkraften en lösning på beroendet av Ryssland,
              Carl B Hamilton? Är det inte bättre att satsa på de förnybara
              energikällorna i Sverige?
            </seg>
          </u>
          <note type="speaker" n="afc62cae">
            Anf. 28 CARL B HAMILTON (FP) replik:
          </note>
          <u who="carl_b_hamilton_cb6e47" xml:id="i-46df6c247f5a0c71-5" n="a3fcf74e">
            <seg n="5a1916d5">
              Herr talman! Jag är glad att Per Bolund ställer denna fråga,
              men jag tror att det är olika saker. För det första är vi inte
              beroende av olja från Ryssland även om vi importerar. Vi kan importera
              olja från världsmarknaden. Det finns massor av möjligheter. Jag
              utgår från att anledningen till att vi köper olja från Ryssland
              är att den är billigare. Men vi är inte beroende av den.
            </seg>
            <seg n="4ceb6162">
              Detsamma gäller för uran. Det finns en världsmarknad för det.
              Jag antar att Ryssland även i dag gör om uran för fredliga ändamål,
              från kärnstridsspetsar till bränsle för kärnreaktorer. Men vi
              har köpt uran från andra länder såsom Kanada, Namibia, Kazakstan
              och Australien. Det finns många länder man kan köpa uran ifrån,
              så vi är inte heller på den punkten beroende av Ryssland.
            </seg>
            <seg n="b41b8b15">
              Den intressantare frågan är kärnkraften och alternativen till
              den. I och med frackningsrevolutionen ser vi en bekymmersam utveckling
              på klimatområdet, nämligen att världsmarknadspriset för fossila
              bränslen går ned. Det gäller gas, olja, stenkol och annan kol,
              till exempel antracit. Länder, företag och hushåll kommer att
              använda mer fossila bränslen eftersom priserna faller.
            </seg>
            <seg n="9a5fa742">
              Jag fruktar att om Sverige och andra länder inte använder sig
              av kärnkraft kommer vi i ökande utsträckning att använda oss av
              importerad fossilgas. Det är det stora hotet mot klimatet. Det
              som står framför oss i Sverige är inte att kärnkraft och vindkraft
              är utbytbara utan att det blir gas i stället.
            </seg>
          </u>
          <note type="speaker" n="87d32163">
            Anf. 29 PER BOLUND (MP) replik:
          </note>
          <u who="per_bolund_4dcd65" xml:id="i-c346d02e36ee1c9e-3" n="775664c4">
            <seg n="fdf2bf4b">
              Herr talman! Carl B Hamilton beskriver bara hälften av den utveckling
              som sker på energimarknaden i världen. Det som han inte nämner
              är att priset på förnybar energi sjunker i minst lika snabb takt
              som priset på fossila bränslen. Vindkraftens investeringskostnad
              sjunker dramatiskt. För solenergin är utvecklingen ännu mer dramatisk.
              Här ser vi snabbt sjunkande priser för att man ska satsa på just
              förnybar energiproduktion.
            </seg>
            <seg n="009594e6">
              I Sverige finns tekniken för att producera biodrivmedel från
              den svenska skogen. Vi skulle kunna investera i att få fram en
              biodrivmedelssatsning som dels tar bort klimatansvar och minskar
              beroendet av fossila bränslen, dels skapar jobb inom den svenska
              skogsnäringen när nu pappersförbrukningen sjunker och man varslar
              folk och ställer av pappersmaskiner. Vi skulle dessutom kunna
              öka vår energisäkerhet och inte vara beroende av till exempel
              oljeimport från Ryssland.
            </seg>
            <seg n="2ca6fd7f">
              Hur Carl B Hamilton än försöker undvika denna fråga är det med
              dagens energipolitik många tiotals miljarder som går från svenska
              konsumenter till Rysslands energiproducenter. Därmed stöder vi
              också Putins makt och den aggressiva hållning som Ryssland har
              mot sin omvärld.
            </seg>
            <seg n="6313ec9f">
              Alternativet är att gå över till förnybara energikällor som finns
              i vårt land. Vind, sol och skog finns här. Att ha ett till hundra
              procent förnybart energisystem skulle vara det allra mest effektiva
              sättet att minska vårt ekonomiska bidrag till Vladimir Putins
              makt i Ryssland.
            </seg>
            <seg n="91d1fce1">
              Jag är bekymrad över att Carl B Hamilton och Folkpartiet inte
              ser detta. Man har kört huvudet så hårt ned i kärnkraftsspåret
              att man inte ens kan förstå att den förnybara energin finns här
              som ett alternativ och skulle kunna ersätta både de fossila bränslena
              i vår fordonsflotta och vårt beroende av ryskt uran till den svenska
              kärnkraften.
            </seg>
            <seg n="1629adf7">
              Jag hade hoppats att Carl B Hamilton skulle se denna fördel,
              och det bekymrar mig att han inte verkar göra det.
            </seg>
          </u>
          <note type="speaker" n="7cb342de">
            Anf. 30 CARL B HAMILTON (FP) replik:
          </note>
          <u who="carl_b_hamilton_cb6e47" xml:id="i-455978ea10a4f2b9-0" n="a3fcf74e" next="i-1f361e7a9f7d8f80-0">
            <seg n="e3df5e0f">
              Herr talman! Per Bolund tar upp många saker på en gång. Låt mig
              ta dem var för sig.
            </seg>
            <seg n="e5d976dd">
              Det ryska beroendet tycker jag att jag har klarat av.
            </seg>
            <seg n="0fa6fa3a">
              Massor med vindkraft kräver massor med reglerkraft. I Sveriges
              fall är det i första hand vattenkraft. I och med att vindkraften
              är väderberoende funkar den inte hela tiden. Vi måste ha något
              annat. Då kan man antingen höja elpriserna när det är stiltje
              eller öppna fler gaskraftverk, vilket jag fruktar blir konsekvensen
              av den nuvarande situationen. Det blir nämligen billigare och
              billigare att köra sådana.
            </seg>
            <seg n="5bd184b8">
              När det gäller bioenergi från skogen läste jag att språkröret
              Åsa Romson inte är glad åt att skogsindustrin producerar blöjor,
              näsdukar med mera. Hon vill helst bli av med det. Jag vet inte
              riktigt vad man ska säga till de människor som bor på dessa orter
              i bland annat Medelpad och Norrbotten om att Miljöpartiet vill
              driva en politik som ska lägga ned svensk pappers- och pappersmasseindustri.
              Det är inte min politik.
            </seg>
          </u>
          <note n="711f7574">
            (PER BOLUND (MP): Inte min heller.)
          </note>
          <u who="carl_b_hamilton_cb6e47" xml:id="i-1f361e7a9f7d8f80-0" n="a3fcf74e" prev="i-455978ea10a4f2b9-0">
            <seg n="efc30c2d">
              Åsa Romson sade det den 13 mars i Dagens industri. Det är bara
              att läsa. Det står där tydligt. Jag blev förvånad, och det gläder
              mig att även Per Bolund är förvånad över att hon sade det. Men
              så är det, och det är som sagt bara att läsa tidningen.
            </seg>
            <seg n="2ce56a5f">
              Detta pekar på problemet att bioenergi ganska snabbt konkurrerar
              med användningen av skogen för andra ändamål. Skogen är ingen
              gratis resurs. Toppar och rötter kan vi använda lite grann, men
              det ändrar inte energibalansen i Sverige.
            </seg>
            <seg n="5ee55fb4">
              Det är jättebra att priset på solenergi faller. Nu är priset
              en femtedel av vad det var för bara tio år sedan. Men det är mörkt
              i Sverige under vinterhalvåret, och då är det både kallt och behov
              av mer ljus.
            </seg>
          </u>
          <note type="speaker" n="043463f7">
            Anf. 31 FREDRIK OLOVSSON (S) replik:
          </note>
          <u who="fredrik_olovsson_d8689d" xml:id="i-0e855b5e75483ed3-3" n="af5f3460">
            <seg n="c464bfc4">
              Herr talman! Det ligger nära till hands att ta upp den allvarliga
              utvecklingen i den svenska skolan och det faktum att ett liberalt
              lett utbildningsdepartement skär ned på möjligheterna för svenska
              ungdomar att läsa vidare.
            </seg>
            <seg n="98d81bde">
              Men det ska jag inte göra, för denna gång vill jag tala med Carl
              B Hamilton om arbetslöshetsförsäkringen. Hur arbetsmarknaden fungerar
              spelar ju en viktig roll för ekonomin och förstås även för den
              enskilde löntagaren.
            </seg>
            <seg n="734f570e">
              På stora delar av arbetsmarknaden går man varje morgon till ett
              jobb där man möter en allt hårdare internationell konkurrens och
              där en strukturomvandling pågår. Det inträffar saker som man inte
              alltid kan rå över själv, och man kan bli av med sitt jobb och
              förlora sin inkomst.
            </seg>
            <seg n="6287de75">
              Detta är människor som regeringen konsekvent har valt att svika
              under dessa åtta år. Det är här man har sparat, skurit ned och
              försämrat, trots att det är en så viktig del för ekonomins omställningsförmåga
              och den försäkrades inkomster automatiskt stärker de matematiska
              stabilisatorerna och håller upp konsumtionskraften i tider när
              ekonomin viker.
            </seg>
            <seg n="a9c19af8">
              Nu har jag förstått att det finns lite olika uppfattningar om
              arbetslöshetsförsäkringen inom och mellan de borgerliga partierna.
              Hittills har Carl B Hamilton försvarat regeringens linje trots
              att försäkringen nu ger tillbaka ungefär så lite som 40–50 procent
              av den tidigare inkomsten för en normal inkomsttagare om man nu
              blir av med jobbet. Marginalen ned till försörjningsstöd är i
              dag försvinnande liten.
            </seg>
            <seg n="fd01ef8e">
              Nu talar andra folkpartister om behovet av att förbättra försäkringen
              och värna inkomstbortfallsprincipen. Jag undrar om Carl B Hamilton
              delar den uppfattning som hans parti nu har gett uttryck för,
              att politiken helt enkelt har gått för långt och att det är dags
              att bättre värna omställningsförmågan.
            </seg>
          </u>
          <note type="speaker" n="f4b4aa79">
            Anf. 32 CARL B HAMILTON (FP) replik:
          </note>
          <u who="carl_b_hamilton_cb6e47" xml:id="i-46df6c247f5a0c71-6" n="a3fcf74e">
            <seg n="b688e39f">
              Herr talman! Jag vänder mig mot beskrivningen att Folkpartiet
              sviker. Regeringens politik har lett till 270 000 fler sysselsatta,
              och väldigt många av dem är dessutom utlandsfödda. Det är ett
              sätt att hindra att personer kommer i arbetslöshet över huvud
              taget. Vi kan diskutera hur arbetslöshetens sammansättning är.
            </seg>
            <seg n="ebd47896">
              Vår politik är en kraftfull politik för att hålla uppe efterfrågan,
              vilket jobbskatteavdragen gör genom att de sänker skatten och
              ökar konsumtionen i hushållen. Men det ökar också sysselsättningen
              och gör det mer lönsamt att arbeta. Då kommer fler i sysselsättning,
              och färre kommer i arbetslöshet. Jobbskatteavdragen står jag verkligen
              bakom.
            </seg>
            <seg n="7b7de0a3">
              Mitt parti har vid våra landsmöten intagit en principiell hållning
              som vi inte har drivit särskilt hårt, nämligen att ersättningen
              i a-kassan bör höjas. Det är riktigt. Det har beslutats av våra
              politiska organ. Sedan har Folkpartiet under den här mandatperioden
              inte prioriterat denna fråga inom ramen för det kompromissande
              och det samarbete som vi har inom Alliansen. Däremot har vi prioriterat
              att öka sysselsättningen. Det har också lyckats.
            </seg>
          </u>
          <note type="speaker" n="5259cfc0">
            Anf. 33 FREDRIK OLOVSSON (S) replik:
          </note>
          <u who="fredrik_olovsson_d8689d" xml:id="i-0e855b5e75483ed3-4" n="af5f3460">
            <seg n="a7bcc5ae">
              Herr talman! Nu har det blivit fler arbetslösa och inte färre.
              En större andel är arbetslösa. Den är högre i procent räknat.
              Fler har också blivit långtidsarbetslösa. En större andel av de
              arbetslösa är nu arbetslösa under lång tid. Vi har en lägre sysselsättningsgrad
              nu än tidigare.
            </seg>
            <seg n="53bf2fff">
              Det är de fantastiska resultat som skulle vara effekten av denna
              brutala politik. De människor som nu går till jobbet varje dag
              och kämpar hårt för att skatteintäkter ska komma in och exportintäkter
              ska komma till Sverige har ni valt att svika, eller i varje fall
              Carl B Hamilton. Nu verkar finnas hopp om att andra delar av partiet
              i varje fall är intresserade av att värna svensk omställningsförmåga.
            </seg>
            <seg n="2296d27b">
              Det är i längden det som ligger i vågskålen. Det handlar om möjligheten
              att vilja vara i framkant, våga se framtiden an med tillförsikt
              och att inte bryta ihop helt när jag blir av med jobbet utan att
              se att efter en period kan jag komma tillbaka utan att behöva
              bli fattig på kuppen. Det är oerhört viktigt för att det svenska
              samhället ska utvecklas på det sätt som det har gjort under ganska
              långt tid.
            </seg>
            <seg n="f08f0385">
              Det är själva kärnan i den svenska modellen. Man kan egentligen
              inte vara en anhängare av den svenska modellen och acceptera så
              dåliga omställningsförsäkringar som vi har i dag. För det är Carl
              B Hamilton delansvarig, även om jag utgår från att det är finansministern
              som har drivit det hårdast.
            </seg>
          </u>
          <note type="speaker" n="97c41d52">
            Anf. 34 CARL B HAMILTON (FP) replik:
          </note>
          <u who="carl_b_hamilton_cb6e47" xml:id="i-46df6c247f5a0c71-7" n="a3fcf74e">
            <seg n="29343454">
              Herr talman! Fredrik Olovsson säger att kärnan i den svenska
              modellen är en hög a-kassa. Det är väldigt torftigt om kärnan
              i den svenska modellen är bidragssystemet, ersättningssystemen.
              Jag tycker inte det. Det finns en balans mellan politik som ska
              syfta till en hög, jämn sysselsättning och generösa välfärdssystem
              inklusive systemen för sjukvård, äldreomsorg, skola och så vidare.
            </seg>
            <seg n="b297f15c">
              Den svenska modellen är att man har både ett effektivt näringsliv,
              en välfärdssektor och jämfört med andra länder relativt höga skatter.
              Vi har fortfarande jämfört med andra länder höga skatter. Jag
              skulle gärna se lägre skatter. Det vill inte Fredrik Olovsson.
              Men det är den svenska modellen. Att säga att ett visst ersättningssystem
              är kärnan i den svenska modellen är en torftig beskrivning av
              vårt land.
            </seg>
          </u>
          <note type="speaker" n="9960d53d">
            Anf. 35 PER ÅSLING (C):
          </note>
          <u who="per_asling_d761ac" xml:id="i-011d4d81aa862735-0" n="2dfdca44">
            <seg n="06095c4f">
              Herr talman! Om exakt 80 dagar går svenska folket till valurnorna
              för att välja väg de kommande fyra åren. Efter åtta år med Alliansen
              kan vi konstatera att Sverige står sig starkt i en turbulent omvärld.
            </seg>
            <seg n="4377a96f">
              När arbetslösheten brett ut sig i vår omvärld har fler människor
              i Sverige trätt in på arbetsmarknaden. När sparprogrammen har
              genomförts i land efter land har vi skapat utrymme för att satsa
              på tillväxt och välfärdsskapande reformer.
            </seg>
            <seg n="f1d92b8d">
              I denna den sista av riksdagsdebatter tror jag att vi alla kan
              se fram mot den kommande valrörelsen, mot att kunna ställa alternativen
              mot varandra, mot att kunna debattera långsiktiga vägval och vad
              vi vill med vårt lands utveckling på tio, femton och tjugo års
              sikt.
            </seg>
            <seg n="92151f11">
              I den debatten ger vårpropositionen en bra grund att stå på.
              Här syns centerpolitiska framgångar med tydlighet. Här finns utfästelserna
              om lindrat sjuklöneansvar för våra småföretag. Här finns femfaldigandet
              av stödet till kommersiell service i hela landet. Här finns det
              fördubblade stödet till bredband och ökade anslag för att ta igen
              eftersatt underhåll. Här finns kompensation för EU:s minskade
              landsbygdsprogram med ett tillskott på 2,8 miljarder kronor.
            </seg>
            <seg n="31eca050">
              Det är viktiga steg på vägen mot en uthållig och hållbar tillväxt
              i hela landet, mot att möta de stora framtidsutmaningar som bör
              prägla den politiska debatten. Centerpartiets svar för framgång
              kan sammanfattas i begreppet närodlad politik, en politik som
              utgår från människors vardag, som bygger på medborgarnas delaktighet
              och på att finna lösningar som håller samman vårt land.
            </seg>
            <seg n="122ad316">
              Herr talman! Jag vill utifrån det perspektivet i dag lyfta fram
              de två största utmaningarna för vårt land. Det handlar om tillväxten
              i en global konkurrensutsatt ekonomi och om den ekologiska hållbarheten.
            </seg>
            <seg n="9d2a458e">
              Låt mig börja med den ekonomiska utmaningen. Trots politiska
              kriser i vårt närområde och inbördeskrig på flera håll i världen
              sker också mycket positivt. Fler människor lyfts ur fattigdom.
              Fler lever i demokratier, och fler får möjlighet att utbilda sig
              och ta makten över sin egen framtid.
            </seg>
            <seg n="962dc2f4">
              Men det innebär också att konkurrensen ökar, inte minst i en
              liten öppen ekonomi som den svenska. Den utländska konkurrensen
              i dag och i morgon handlar inte om låglöneproduktion, utan om
              högt utbildade och motiverade ingenjörer, programmerare och ekonomer
              från världens utvecklingsekonomier.
            </seg>
            <seg n="7ae12913">
              Sverige ska naturligtvis vara en del i den globala ekonomin.
              Men för min del leder det också till slutsatsen att vi behöver
              bygga en robust tillväxt.
            </seg>
            <seg n="7e2cb085">
              De senaste 20 åren har fyra av fem jobb skapats i småföretag.
              Mer än hälften av alla anställda i den privata sektorn arbetar
              i dag i småföretag. I merparten av alla landets kommuner är det
              småföretagen som står för den överväldigande delen av den privata
              sysselsättningen. Det är där kommuner och landsting finner skattebasen
              för vår gemensamma välfärd.
            </seg>
            <seg n="32a7c932">
              Småföretagen är just en robust bas för tillväxten. De är verksamma
              i lokalsamhället. De överbryggar kriser. De bygger lokal tillit
              och skapar lokala jobb.
            </seg>
            <seg n="1a521553">
              Sveriges ekonomi bygger på små och växande företag. Likväl låter
              det i debatten som om vårt välstånd endast bygger på ett fåtal
              stora exporterande företag. Att möta en hårdnande internationell
              konkurrens förutsätter konkurrenskraftiga skatter, investering
              i forskning och utveckling och attraktiva villkor för huvudkontor.
              Men det förutsätter också att vi skapar en mylla för nya entreprenörer,
              för innovatörer och för småföretag. Vi måste också se till att
              det kan uppstå nya företag som växer och anställer. Vi ska ha
              ett småföretagsklimat i världsklass ur vilket framtidens storföretag
              kan växa fram.
            </seg>
            <seg n="d4fcbca9">
              Det kräver i sin tur att vi blir fler som tar småföretagens särskilda
              villkor på allvar. Det krävs att vi blir fler som arbetar för
              en regelförenkling som tar sin utgångspunkt i småföretagens verklighet.
              Det förutsätter att vi i ännu större utsträckning inkluderar småföretagen
              i synen på vad som är innovation och utveckling och inte bara
              riktar uppmärksamheten och det offentliga stödet till stora företag
              där forskningen bedrivs i särskilda avdelningar.
            </seg>
            <seg n="7f399e99">
              Det bygger på att vi skapar sjysta förutsättningar för såväl
              kvinnor som män att starta och driva företag genom ett medvetet
              arbete med finansiering, generationsväxlingar och möjlighet att
              driva företag också inom välfärdssektorn. Vi ska ge företagare
              samma sociala skydd som löntagare i dag tar för givet.
            </seg>
            <seg n="e3ca4c4c">
              Alliansregeringen har tagit många viktiga steg. Nu kommer ett
              nytt upplägg för sjuklöneansvaret. Investeringsavdraget har underlättat
              för företagare och deras närstående att investera i tillväxt.
              Lägre arbetsgivaravgifter och sänkt restaurangmoms har skapat
              nya jobb i hela besöksnäringen.
            </seg>
            <seg n="8aefcd7b">
              På många punkter har Centerpartiets medverkan i regeringen varit
              avgörande: Månadsuppgifterna lades på is. Förslaget om 3:12-reglerna
              ändrades så att de minsta företagen faktiskt fick en förbättring.
              Det gäller också sjuklöneansvaret.
            </seg>
            <seg n="3e1961a3">
              Efter valet behöver vi fortsätta att sänka kostnaderna för att
              anställa och ta ett helhetsgrepp som syftar till att småföretagen
              ska kunna vara basen i den kommande ekonomiska tillväxten. I detta
              arbete måste hela landet ingå. Allt annat är ekonomiskt ohållbart
              och ett slöseri med de mänskliga resurser som finns runt om i
              Sverige.
            </seg>
            <seg n="b4724959">
              Det kräver ett oförtrutet arbete med fungerande kommunikationer
              – fysiska såväl som digitala. Det förutsätter att vi värnar och
              utvecklar den privata och offentliga servicen också i de glesare
              bebodda delarna av vårt land. Det innebär att vi måste fortsätta
              att satsa på de gröna näringarna som tillväxtmotorer på landsbygden.
            </seg>
            <seg n="f8dcc240">
              Herr talman! Att engagera hela landet är också nyckeln för att
              möta den andra stora framtidsutmaningen – den om ett ekologiskt
              hållbart samhälle. För två veckor sedan berömde OECD Sverige som
              ett föregångsland. Vi är i frontlinjen inte minst därför att vi
              har en stor andel förnybar energi där mer än hälften av kilowattimmarna
              kommer från förnybara källor. Det är ett resultat av en medveten
              politik där Centerpartiet har medverkat i såväl regeringsställning
              som opposition till att ställa om hela energisystemet.
            </seg>
            <seg n="04437293">
              Men också här är det dags att ta nästa steg från tal om en miljödriven
              tillväxt till att också visa hur den faktiskt ska se ut. Vi ska
              våga staka ut vägen till de större visionerna om ett fossilfritt
              och giftfritt Sverige. Svenska företag kan genom att bidra till
              vår omställning också skapa kunskap, produkter och tjänster som
              både bidrar till att ställa om världen och till ekonomisk vinst
              för företagen.
            </seg>
            <seg n="66c20f82">
              Herr talman! Det är ställt utom allt tvivel att miljöfrågan under
              flera års tid har överskuggats av den ekonomiska krisen i vårt
              land liksom i vår omvärld. Men lika klart är att situationen håller
              på att förändras. I valet till Europaparlamentet kom en av de
              hetaste debatterna att handla om djurhållning, om grisknorrar
              och om antibiotika. Också efter valet har debatten om antibiotika
              och resistens varit ihärdig.
            </seg>
            <seg n="6a11830b">
              Det är för mig ett tecken på att också väljarna nu börjar återvända
              till de långsiktiga och stora framtidsfrågorna – i mitt tycke
              ett sundhetstecken. Det är naturligtvis ett tecken på att förtroendet
              för ekonomin börjar återvända, men ännu mer på att framtidsfrågorna
              sitter djupt och engagerar och berör.
            </seg>
            <seg n="dc0f3ddd">
              Denna insikt finns inte bara i Sverige, utan också runt om i
              världen. En växande insikt, ett ökat engagemang och, tyvärr, alltmer
              påtagliga påminnelser om vad framtiden bär med sig om inget görs
              snart innebär också affärsmöjligheter och tillväxtmöjligheter
              för den som leder omställningen och förmår att ta vara på möjligheterna.
              För svensk del handlar det inte bara om hur vi ska nå klimatmålen,
              utan också om hur svenskt näringsliv genom att ställa om till
              en resurs- och klimatsnål ekonomi kan vara vinnare på en snabbt
              växande global marknad för miljöteknik och miljötjänster.
            </seg>
            <seg n="8c753387">
              Herr talman! Låt mig till sist, med tanke på de 80 dagarna, ge
              en litterär påminnelse om vikten av att välja rätt färdriktning.
              Hade herr Phileas Fogg valt att resa jorden runt i västlig riktning
              i stället för i östlig hade han förlorat 24 timmar snarare än
              vunnit dem. Därmed hade han också förlorat vadet.
            </seg>
            <seg n="626f9428">
              Jag tror inte man behöver göra svensk politik mer komplicerad
              än så. På valdagen finns två alternativ som säkerligen vill gott
              och som vill att Sverige ska vara en konkurrenskraftig och hållbar
              ekonomi. Men liksom för herr Fogg spelar det roll vilken väg man
              väljer till målet.
            </seg>
          </u>
          <note type="speaker" n="2b60583b">
            Anf. 36 ULLA ANDERSSON (V) replik:
          </note>
          <u who="ulla_andersson_ab2816" xml:id="i-8f819eddbe9c0b6a-2" n="37b612e8">
            <seg n="fbb12817">
              Herr talman! Under Per Åslings tid i luftballongen kan man se
              att de 10 procenten rikaste har ökat sin disponibla inkomst med
              mer än de 50 procent av befolkningen med lägst inkomster har fått
              tillsammans.
            </seg>
            <seg n="a8afca1a">
              Vi kan också se att inkomstskillnaderna mellan kvinnor och män
              har ökat med 50 procent till 1 850 kronor varje månad, tolv månader
              om året. Den relativa fattigdomen har ökat med 40 procent sedan
              2006. Det är en fem gånger snabbare ökning under er tid vid makten
              än åren innan dess.
            </seg>
            <seg n="5383c3da">
              Var tredje ensamstående förälder lever i fattigdom och var fjärde
              på socialbidrag. Sjuka och arbetslösa tvingas betala mycket högre
              skatt än de som har turen att vara friska och ha ett jobb. Ni
              har sänkt ersättningen i a-kassan och urholkat hela värdet på
              den. Det är inte så underligt; Centerpartiet är inte känt för
              att stå upp för arbetstagarnas rättigheter eller trygghet, precis.
            </seg>
            <seg n="9169ee6d">
              Till skillnad från Per Åslings ballongfärd befinner sig Vänsterpartiet
              i ett samhälle där vi tror på jämlikhet och solidaritet. Vi höjer
              skatten för dem som tjänar bra. Vi höjer skatten på kapital, för
              vi tror på ett samhälle där vi omfördelar och blir mer jämlika.
              Vi höjer ersättningen för långtidssjuka. Vi sänker skatten för
              sjuka och arbetslösa och tar bort skatteklyftan helt för pensionärer
              med låga pensioner. Vi höjer försörjningsstödet för barnfamiljer.
              Vi höjer underhållsstödet för ensamstående föräldrar. Och vi höjer
              taket i a-kassan och sjukförsäkringen. Vi investerar i att fler
              ska vara i arbete och i en generell välfärd.
            </seg>
            <seg n="b88600b9">
              Det är stor skillnad på färdväg, Per Åsling. Ni ökar inkomstskillnaderna.
              Vi vill utjämna dem. Är du nöjd med resultatet?
            </seg>
          </u>
          <note type="speaker" n="73cd1566">
            Anf. 37 PER ÅSLING (C) replik:
          </note>
          <u who="per_asling_d761ac" xml:id="i-011d4d81aa862735-1" n="2dfdca44">
            <seg n="f7c8a63c">
              Herr talman! Sverige har klarat den ekonomiska krisen bättre
              än de flesta andra länder. Vi har klarat att hålla ihop sammanhållningen.
              Det är fler i arbete i dag, sysselsättningsgraden har ökat och
              vi är bäst i Europa. Inkomsterna har också ökat, i reala termer
              med 20 procent.
            </seg>
            <seg n="9bff4a50">
              Framför mig har jag Medlingsinstitutets senaste rapport som kom
              härom veckan. Låt mig få läsa högt för dig, Ulla: Löneskillnaden
              mellan kvinnor och män fortsätter att minska. Du kan få rapporten
              av mig. Det är officiell statistik. Det jag relaterade till tidigare
              är också officiell svensk och internationell statistik.
            </seg>
            <seg n="6f59888a">
              Statistiken som finns i Sverige i dag visar också att skillnaderna
              inte har ökat. Den ökning som var skedde före 2006. Före 2006
              ökade Gini-koefficienten. Det har den inte gjort efter det. Andelen
              hushåll som har försörjningsstöd har minskat sedan 2006. Då var
              det 5,8 procent, och den har gått ned något. Andelen hushåll som
              har låg standard har minskat. År 2006 var den 2,1 procent, och
              den har gått ned till 1,3 procent.
            </seg>
            <seg n="4a58fbf2">
              I vilket land bor du, Ulla Andersson? Var startade du din luftballongfärd?
              Det kan i alla fall inte ha varit i Sverige.
            </seg>
          </u>
          <note type="speaker" n="49036ff4">
            Anf. 38 ULLA ANDERSSON (V) replik:
          </note>
          <u who="ulla_andersson_ab2816" xml:id="i-8f819eddbe9c0b6a-3" n="37b612e8">
            <seg n="f0b9fdc0">
              Herr talman! Till skillnad från dig, Per Åsling, ser jag skillnad
              på löneskillnader och inkomstskillnader. Lönerna förhandlar parterna
              om på arbetsmarknaden. Inkomstskillnaderna mellan könen har ökat
              med 50 procent under er tid. Förnekar du officiell statistik?
              Det är 1 850 kronor varje månad. Förnekar du att ni har sänkt
              a-kasseersättningen? Förnekar du att sjuka och arbetslösa tvingas
              betala högre skatt, så mycket som 900 kronor mer varje månad vid
              en så låg inkomst som 12 000 kronor? Förnekar du att pensionärer
              tvingas betala högre skatt i Centerpartiets Sverige? Förnekar
              du att var tredje ensamstående förälder lever i fattigdom? Förnekar
              du att var fjärde ensamstående förälder går på socialbidrag?
            </seg>
            <seg n="326b23c7">
              Jag gör inte det. Jag ser det omkring mig, varje dag. Jag lever
              i verkligheten, till skillnad från Per Åsling som hellre verkar
              stå här i kammaren och blunda för verkligheten.
            </seg>
            <seg n="28497e88">
              Det verkar som att Centerpartiet ändå är rätt nöjda med den här
              utvecklingen. Det är en medveten politik som har strävat efter
              att öka inkomstskillnaderna. Det är det hela debatten har handlat
              om. Centerpartiets devis har varit att det ska löna sig att arbeta.
              Men det har också inneburit att Centerpartiet har strävat efter
              att sänka ingångslönerna på hela arbetsmarknaden, enligt Centerpartiets
              egen arbetsmarknadspolitiske talesperson. Ni har strävat efter
              att uppluckra anställningstryggheten, och ni har strävat efter
              att öka inkomstskillnaderna.
            </seg>
            <seg n="af1df14e">
              Att löna sig att arbeta betyder att den som har jobb får lägre
              skatt än den som har oturen att vara arbetslös eller sjuk. Det
              är Centerpartiets Sverige. Jag tror inte på den utvecklingen.
              Jag vill se ett jämlikare samhälle där vi är solidariska med varandra
              och har omtanke om varandra. Både du och jag kan bli sjuka eller
              arbetslösa. Då ska det finnas en trygghet. Både du och jag kan
              bli ensam förälder, och då ska det finnas en ekonomisk trygghet.
            </seg>
          </u>
          <note type="speaker" n="30bf2302">
            Anf. 39 PER ÅSLING (C) replik:
          </note>
          <u who="per_asling_d761ac" xml:id="i-011d4d81aa862735-2" n="2dfdca44">
            <seg n="efddf3bd">
              Herr talman! Fabulera inte och lägg uppfattningar hos Centerpartiet
              som inte är våra, Ulla! Vi jobbar för att människor ska få det
              bättre, för att vi ska ha ett bättre samhälle. Under vår regeringstid
              har vi kunnat se till att resurser till utbildning, sjukvård och
              omsorg har ökat. Vi har kunnat medverka till att fler människor
              jobbar inom vård, skola och omsorg i dag. Det är grundbultar i
              det här arbetet.
            </seg>
            <seg n="2e84d7c3">
              Vi vet också att skatteintäkterna ökar. Enligt Ekonomistyrningsverkets
              sammanställning är prognosen för i år en adderad intäktsökning
              för kommunerna från 454 till 618 miljarder. Det är en ordentlig
              höjning. Vi jobbar för att fler människor ska få ett jobb att
              gå till. Det är nämligen det viktigaste för att fler människor
              ska få det bättre och för att vi ska kunna öka välfärden och satsningarna
              på vård, skola och omsorg.
            </seg>
            <seg n="89936618">
              Vi satsar på att jobbskaparna, företagen, ska ha större möjligheter
              att anställa fler och på att fler företag ska kunna startas. Vi
              tycker också att det är viktigt att det görs satsningar, till
              exempel RUT, så att växande och nya marknader skapas. I fjol sökte
              över 17 000 företag återbetalning från Skatteverket för RUT. Det
              är en starkt växande sektor som bidrar till att många fler människor
              kommer i arbete.
            </seg>
          </u>
          <note type="speaker" n="ede4bf2a">
            Anf. 40 PER BOLUND (MP) replik:
          </note>
          <u who="per_bolund_4dcd65" xml:id="i-c346d02e36ee1c9e-4" n="775664c4">
            <seg n="acd44564">
              Herr talman! Som miljöpartist blir man glad när man hör Per Åsling
              tala. Det talas om fossilfritt, giftfritt och om småföretagen.
              Det är politik som vi är djupt engagerade i och också driver.
              Men samtidigt måste man efter åtta år av alliansstyre i Sverige,
              åtta år då Centerpartiet har haft miljöministerförtroendet, också
              summera vad effekterna har blivit och vilka resultat som har uppnåtts.
            </seg>
            <seg n="be0e3bad">
              Om man tittar på de miljömål som riksdagen enhälligt har ställt
              sig bakom är det åtminstone 14 av 16 miljömål som inte nås med
              dagens politik. Uppenbarligen finns det en del brister. Vi uppfyller
              helt enkelt inte våra löften till kommande generationer om att
              lämna över en värld till dem som är hållbar. Vi har också sett
              konkreta beslut som innebär att skatten på handelsgödsel har tagits
              bort vilket leder i fel riktning.
            </seg>
            <seg n="a3cfccf6">
              I tidningen Ny Teknik som jag visar upp här i kammaren finns
              en rubrik: Nya vindkraftssnurror blir alltmer sällsynta. Förra
              året installerades 23 procent färre vindkraftverk än året före.
              Även där går det alltså åt fel håll.
            </seg>
            <seg n="b979692c">
              Om man tittar på de reformer som skulle förverkliga Per Åslings
              visioner om fossilfritt och giftfritt kan man se stora problem
              även där. Kvotplikten för biodrivmedel som har varit regeringens
              stora projekt och som skulle ha genomförts i maj har inte kommit
              på plats och skjuts tills vidare på framtiden. Det är inte bestämt
              när den kommer att komma i gång eftersom man inte har klarat av
              att få den godkänd av EU. Skattenedsättning för småskalig elproduktion
              för hushållen skulle ha genomförts den 1 juli, men på grund av
              att man har fått nej från EU skjuts det nu upp på obestämd tid.
              Man skulle alltså kunna summera Centerpartiets tid i regeringen
              med orden vilja men inte kunna. Det är möjligt att viljan finns
              där, men man har inte klarat av att leverera politiken.
            </seg>
            <seg n="ca5629f3">
              Det finns förutsättning i riksdagens kammare för att skapa breda
              majoriteter för viktiga reformer för klimat och miljö. Jag vill
              fråga Per Åsling: Är ni efter valet beredda att samverka över
              blockgränsen för till exempel 100 procent förnybar energi i Sverige?
            </seg>
          </u>
          <note type="speaker" n="c3dcde0c">
            Anf. 41 PER ÅSLING (C) replik:
          </note>
          <u who="per_asling_d761ac" xml:id="i-011d4d81aa862735-3" n="2dfdca44">
            <seg n="1059ba97">
              Herr talman! Jag vill tacka dig för att du lyfter upp frågorna,
              Per. De är angelägna. Det har du väl också förstått av mitt anförande
              och utifrån den politik som Centerpartiet driver. Vi är tydliga
              med att vi jobbar för 100 procent förnybart, för ett giftfritt
              samhälle och för en giftfri vardag.
            </seg>
            <seg n="8f9fe075">
              När det gäller miljömål blandar du dock ihop begreppen. De 16
              miljömål som är uppsatta ska enligt riksdagens beslut uppnås inom
              en generation. Sedan har vissa myndigheter satt 2020 som en kontrollstation.
              Det arbetet går också starkt framåt, till skillnad från hur det
              var innan vi kom i regeringsställning. Då var det ett arbete som
              i bästa fall gick på halvfart. Det hände inte mycket. Vi har tydliggjort
              och stramat upp målen.
            </seg>
            <seg n="9c7da073">
              Vi har sett till att lägga fram flera propositioner, bland annat
              nu under våren när det gäller kemikalier och biologisk mångfald.
              Vi har sett till att det har satsats på att ta fram nya åtgärder
              för att nå det fossiloberoende samhälle som vi vill ha i fordonsflottan
              till 2030, och det är ett ambitiöst mål.
            </seg>
            <seg n="780b03bf">
              Det arbete som har gjorts inom FFF-utredningen är en bra grund
              att gå vidare på. Det visar också vilken potential som det finns
              i Sverige för att satsa på förnybara energikällor. Här är det
              skogen som kommer att vara det allra viktigaste substratet för
              att ersätta oljan i våra fordon.
            </seg>
            <seg n="7f430dd3">
              Min talartid är slut. Jag får återkomma i nästa replikskifte.
            </seg>
          </u>
          <note type="speaker" n="648fc8c0">
            Anf. 42 PER BOLUND (MP) replik:
          </note>
          <u who="per_bolund_4dcd65" xml:id="i-c346d02e36ee1c9e-5" n="775664c4">
            <seg n="4068dbd4">
              Herr talman! Jag hoppas att de vackra orden som Per Åsling och
              även andra centerpartister gärna svänger sig med är ärligt menade,
              och att man verkligen vill nå dessa visioner.
            </seg>
            <seg n="6176b12a">
              Men det blir mer problematiskt när man tittar på det faktiska
              utfallet. Med dagens styrmedel sjunker vindkraftsinvesteringarna.
              Jämfört med 2012 registrerades 23 procent färre vindkraftverk
              under 2013.
            </seg>
            <seg n="f31ad99d">
              Det säljs färre och färre bilar på den svenska marknaden som
              kan drivas med förnybara drivmedel. Det var på väg att bli ett
              stort genomslag av till exempel etanolbilar och drivgasbilar,
              men den andelen har ju sjunkit dramatiskt med regeringens politik.
            </seg>
            <seg n="29d5150b">
              Försäljningen av etanol – som är ett förnybart drivmedel som
              kan produceras och som produceras i Sverige – har nu sjunkit med
              ungefär 25 procent på ett år. Det är en dramatisk nedgång i förbrukningen
              av förnybara drivmedel till förmån för framför allt diesel.
            </seg>
            <seg n="17d47757">
              Detta får ju också effekter för näringslivet. Den etanolfabrik
              som ligger i Norrköping och som har en väldigt hållbar produktion
              tvingas nu varsla på grund av att försäljningen går så dåligt.
            </seg>
            <seg n="9e69aa40">
              Detta är ju konkreta resultat av regeringens politik som leder
              fram till det här. De gröna industrier och gröna näringar som
              Centerpartiet gärna pratar om går inte särskilt bra. Det räcker
              inte med att bara ha visioner om att man vill att skogen ska bidra
              till biodrivmedel. Man måste också komma fram med de politiska
              förslag och reformer som banar väg för att det ska hända.
            </seg>
            <seg n="bb9ddc2d">
              Vi i Miljöpartiet förslår i våra budgetar bland annat ett stödsystem
              för produktion av biodrivmedel från den svenska skogen. Om man
              inte får sådana system på plats kommer det inte att bli verklighet,
              och investeringarna kommer inte till Sverige. Då är det risk för
              att de i stället hamnar i USA eller i Asien.
            </seg>
            <seg n="39b72a05">
              Därför återkommer jag till min fråga. Jag ser att det finns förutsättningar
              för att skapa breda majoriteter för att få fram viktiga investeringar
              och mål för klimat och energi. Är ni beredda att samverka över
              blockgränserna efter valet för 100 procent förnybar energi och
              för att lägga fast till exempel en klimatlag?
            </seg>
          </u>
          <note type="speaker" n="f22a936c">
            Anf. 43 PER ÅSLING (C) replik:
          </note>
          <u who="per_asling_d761ac" xml:id="i-011d4d81aa862735-4" n="2dfdca44">
            <seg n="140881a0">
              Herr talman! Per Bolund framstår lite grann som en dysterkvist
              nu. Till skillnad från dig ser jag möjligheterna i den gröna omställningen.
              Det kommer att vara en väldigt viktig del för den svenska ekonomin
              att den gröna omställningen ska kunna bidra till att vi stärker
              landet och skapar fler företag och fler arbetstillfällen.
            </seg>
            <seg n="469b2303">
              Vi har varit med och satt upp tydliga mål. Vi ska fullfölja de
              målen. Vi har redan kommit så långt i arbetet att vi, när det
              gäller förnybar energi, har passerat de mål som är satta till
              2020. Det är klart att det är tack vare att vindkraften har tiodubblats
              under vår regeringstid. Antalet miljöbilar har femtondubblats.
              Energiproduktionen från biobränsle har ökat med 50 procent sedan
              2006. Det är viktigt att systemen kommer på plats. Det sade jag
              i mitt anförande, och jag kan instämma i det som du också lyfte
              fram, Per Bolund. Det gör vi genom att se till att vi på område
              efter område vidtar åtgärder.
            </seg>
            <seg n="e2424535">
              När det gäller den stora utmaningen om en fossiloberoende fordonsflotta
              till 2030 är det ju åtgärder på gång. Nu har EU satt käppar i
              hjulet, och det är beklagligt. Men vi ser till att vidta andra
              åtgärder i stället. Redan i förra veckan deklarerade finansministern
              och energiministern att skatten på den diesel som kommer från
              förnybara substrat ska tas bort. Det var konkret och snabbt agerat,
              vilket jag tycker är bra.
            </seg>
            <seg n="e7994563">
              Ett problem för dig, Per Bolund, är ju att ekonomi och politik
              måste gå hand i hand. Ett parti som driver linjen att det inte
              ska finnas någon ekonomiskt tillväxt i landet klarar inte av en
              miljöomställning. Det klarar vi med vår politik.
            </seg>
          </u>
          <note type="speaker" n="f942ee23">
            Anf. 44 ANDERS SELLSTRÖM (KD):
          </note>
          <u who="anders_sellstrom_c28c99" xml:id="i-f496f21dd39d9c7d-0" n="ec1f9496">
            <seg n="ac5d02fb">
              Herr talman! Jag vill börja med att yrka bifall till utskottets
              förslag i betänkandet.
            </seg>
            <seg n="b94a98a4">
              Det absolut mest grundläggande i all välfärdspolitik är att det
              finns något att fördela. Vi kan stå här i all oändlighet och verbalisera
              våra drömmar om än det ena och än det andra. Vi kan med breda
              penseldrag färglägga våra respektive partiers visioner för att
              visa på hur vi vill uppnå det perfekta samhället.
            </seg>
            <seg n="765f501a">
              Men de politiska visionerna och de löften som ställs ut kan aldrig
              förverkligas förrän det finns något att fördela. Det vi fått höra
              i dag av oppositionen är en arsenal av löften – oförhandlade lockrop
              som i parti och minut matas ut till väljarna. Splittringen i förslagen
              mellan partierna tonas ned till ett minimum. Svaren på frågorna
              om hur skapandet av resurserna till det som ska fördelas dränks
              effektivt i ljudet av ännu fler löften.
            </seg>
            <seg n="97d4c0d8">
              När väljarna förstår att partiernas löften bygger på att kraftigt
              försämra villkoren för dem som skapar resurserna till välfärden
              kommer inte nya löften att hjälpa. När lockropen även ska svara
              på frågan om hur det ska gå till och med vem kommer verkligheten
              att hinna i kapp.
            </seg>
            <seg n="e95b871c">
              Socialdemokraterna. Miljöpartiet och Vänsterpartiet ser nu framför
              sig regeringsinnehavet inom räckhåll. Regeringsinnehavet ger ju
              möjligheter att förändra Sverige i den riktning man så önskar.
            </seg>
            <seg n="cf46fa82">
              Men allt regeringsinnehav har ett pris, nämligen ansvar. Man
              måste ta hänsyn till sin omvärld eftersom Sveriges ekonomi till
              hälften är så beroende av den. Man måste utifrån omvärldens agerande
              hela tiden anpassa och förbättra villkoren för dem som skapar
              resurserna till välfärden, inte försämra för dem. Man måste våga
              inse och förstå de långsiktiga effekterna av den förda politiken.
            </seg>
            <seg n="64783b91">
              Ansvar har under åtta år varit Alliansens signum. Ibland är det
              lite tråkigt att alltid behöva ta ansvar, det måste jag medge.
              Men politiken har hållit, och den håller fortfarande. Statsskulden
              är i dag lägre, både i nominella termer och som andel av bnp,
              än den var under högkonjunkturens år 2006.
            </seg>
            <seg n="ba08a9ed">
              Skatteintäkterna till kommuner och landsting har sedan 2006 ökat
              med 160 miljarder. Det är en förbättring på 36 procent. Vi har
              högst arbetskraftsdeltagande och högst sysselsättningsgrad i hela
              EU. 270 000 fler sysselsatta sedan 2006 ger effekt. Andelen kvinnor
              som arbetar är högst i EU, och aldrig har så många kvinnor arbetat
              heltid som i dag.
            </seg>
            <seg n="d69c4f5f">
              Det är arbetet med att hela tiden förbättra villkoren för företagen,
              minska skattekilarna och öka drivkrafterna till jobb som ger resultat
              och därmed ökar sysselsättningen. Reallöneökningarna för hushållen
              är historiskt höga och de sänkta skatterna skapar en mer dynamisk
              ekonomi trots lågkonjunktur och trots ekonomisk kris i världen.
            </seg>
            <seg n="1e89703b">
              Det är på detta vis vi skapar möjligheter att fokusera på och
              rätta till det som inte fungerar i välfärden. Vi skapar utrymme
              för att steg för steg förbättra välfärden till gagn för oss alla.
            </seg>
            <seg n="43ea305a">
              Herr talman! En sak som jag vurmar alldeles speciellt för är
              hur vi i Sverige, under denna långvariga lågkonjunktur, har kunnat
              minska fattigdomen i vårt land med 40 procent sedan 2006. Vi har
              nästan halverat fattigdomen i Sverige. Det är nästan värt en applåd,
              va?
            </seg>
            <seg n="a43d08a7">
              Fattigdomen i Sverige är i dag lägst i hela EU. Talar man om
              detta på Socialdemokraternas partihögkvarter på Sveavägen? Är
              man stolt där? Är man nöjd? Det vore ju ändå politiskt hederligt
              att få höra Fredrik Olovsson åtminstone viskandes i talarstolen
              kunna uttala sig i positiva ord om resultatet. Alliansen har ju
              lyckats med det som ändå borde vara ett av de viktigaste målen
              med den socialdemokratiska politiken.
            </seg>
            <seg n="f715d673">
              Att det i dag i Sverige förs en politik som minskar andelen som
              behöver befinna sig i fattigdom är ett faktum. Att Sverige i dag
              har EU:s lägsta fattigdom är ingen slump. Varför?
            </seg>
            <seg n="79edbeda">
              Jo, vi inom Alliansen bekämpar fattigdom, inte rikedom. Att sätta
              fokus på att bekämpa rikedom förutsätter helt andra typer av reformer
              som samtidigt effektivt slår undan benen på dem som skapar resurser
              till välfärden och skapar sysselsättning. Häri ligger en avgörande
              skillnad mellan Alliansen och oppositionen.
            </seg>
            <seg n="4c0d7cce">
              Är det inte just här det går så fel hos er i oppositionen? Enligt
              era teser ska allianspolitik inte fungera för att bekämpa fattigdom.
              Humlan ska inte kunna flyga. Ibland blir jag så trött på dessa
              vänsterteser som florerar, på att man ständigt talar om rättvisa
              och solidaritet som om man hade patent på orden, denna vänster
              som ständigt med ord och bildsättning försöker skapa ett vi mot
              de, ställa klass mot klass, kön mot kön, grupp mot grupp. Nu senast
              handlar det om att ställa vinster mot välfärd. Ni har så fullt
              upp med dessa kamper att ni inte märker att den politik som ni
              missaktar fungerar bättre än er egen.
            </seg>
            <seg n="de818d4c">
              Herr talman! Det är dags att de tre oppositionspartierna Socialdemokraterna,
              Miljöpartiet och Vänsterpartiet – jag ber om ursäkt Sverigedemokraterna
              – som gör anspråk på regeringsmakten, meddelar svenska folket
              hur kraftiga försämringar av villkoren för företagen kan gå hand
              i hand med löften om allt till alla. Det är företagen och företagarna
              som genererar möjligheterna för politiken att bedriva en välfärd
              för alla.
            </seg>
            <seg n="6aed3911">
              Den kanonad av skattehöjningar som oppositionen nu föreslår på
              företagandet i vårt land visar inga gränser. Uppfinningsrikedomen
              är stor. Det är dubbelstötar och trippelstötar, det är skatt på
              avstånd och kraftigt höjda energiskatter, det är stängning av
              koldioxidfria kärnkraftverk och det är stopp för RUT och ROT.
              Det är flygskatter, höjda bensinskatter, införande av fastighetsskatter
              och arvs- och gåvoskatter, och det är höjda skatter på arbete
              och inkomster.
            </seg>
            <seg n="9f4f83c2">
              De tre oppositionspartierna är överens om skattehöjningar på
              21 miljarder. Men de är inte överens om hur deras övriga utgiftsökningar
              på ytterligare 42 miljarder ska finansieras. Två av tre utgiftskronor
              är inte gemensamt finansierade. Som lök på laxen kommer att skillnaden
              mellan de tre partiernas olika skattehöjningsförslag totalt är
              110 miljarder kronor.
            </seg>
            <seg n="88d59ec1">
              Varje parti gör nu sitt yttersta för att på ett kreativt sätt
              bidra med förslag till hur man ska kunna pungslå företagssektorn
              än mer, hur man ska kunna sabotera basindustrins tillgång till
              billig och ren energi och hur man ska kunna slå undan fötterna
              för företagandet på landsbygden med högre skatter på avstånd.
              Blir detta verklighet står Sveriges företagssektor inför mycket
              allvarliga problem. Effekten av politiken kommer omedelbart. Neddragningarna
              av antalet anställda kommer som ett brev på posten. Det raserar
              i sin tur skatteintäkterna för kommuner och landsting, våra välfärdsproducenter.
              Statens kostnader kommer att öka snabbt för att ta hand om de
              anställda som friställs, och höjda bidrag kommer att bli ytterligare
              en effekt. Landet, som i dag kan stoltsera med EU:s bästa sysselsättningsgrad,
              kommer att rutscha utför i tabellverket.
            </seg>
            <seg n="eaa405bc">
              Ju fler tangenter man slår ned samtidigt på ett piano desto mer
              låter det. Det låter inte vackert, men det låter. När vi nu har
              lyssnat till Socialdemokraternas, Miljöpartiets och Vänsterpartiets
              politiska pianospel inser vi att det inte finns några fler lediga
              tangenter att slå ned.
            </seg>
            <seg n="827ca376">
              Herr talman! Vänsterpartiet har en märklig politik i praktiken.
              Att den inte hänger ihop med retoriken är uppenbar. Mantrat att
              vinster ska förbjudas i välfärden är inget annat än slut på allas
              möjligheter att välja skola, förskola, hemtjänstutförare och vårdcentral.
              Får Vänsterpartiet bestämma omyndigförklaras svenska folket den
              15 september 2014. Vem vet bättre vilken skola dina barn ska välja
              än Ulla Andersson? Vem vet bättre vilken vårdcentral du ska välja
              än Jonas Sjöstedt? Vem vet bättre än Vänsterpartiet vem som ska
              komma hem till oss och utföra hemtjänsten när behoven uppstår?
            </seg>
            <seg n="3b051978">
              Vi har något unikt i Sverige. En gemensamt finansierad välfärd
              som vi ska vara rädda om. Men den ska inte vara enfaldig. Vi ska
              ha tydliga ramar och regelverk för vår välfärd, men den ska naturligtvis
              utgå från den enskildes preferenser. När välfärden hela tiden
              utvecklas utifrån den enskildes, barnens eller familjens önskemål
              och behov får vi en bättre välfärd. Vi får en välfärd som sätter
              människan i centrum, inte systemet.
            </seg>
            <seg n="a61a5633">
              Vänsterpartiets agenda handlar bara om att åter monopolisera
              hela vår välfärd, som om inga misstag och fel begås när kommunen
              eller landstinget står för utförandet. Vänsterpartiet skriver
              i sin valplattform att närhetsprincipen åter ska gälla för barnen
              i skolan. Skolan närmast din bostad är det som gäller, punkt.
              Här blottas tydligt vad som kommer att ske om Vänsterpartiet får
              bestämma. Då är friskolor i vårt land snart ett minne blott.
            </seg>
            <seg n="8fdcabe6">
              Till sist funderar man vem som tänkt till vid Vänsterpartiets
              kansli. Vinster i välfärden ska förbjudas men inte i allt annat
              som kommuner och landsting handlar upp. Där görs ju de verkligt
              stora vinsterna – i byggbolag, it, kontorsinredningar, matinköp,
              taxi och färdtjänst, resor och hotell, läkemedel, sjukvårdsutrustning,
              ja vi kan räkna upp hur mycket som helst. Det som skiljer dessa
              välfärdstjänster åt är att det finns typiskt kvinnliga branscher
              och det finns sådana som är typiskt manliga. Man vill även förbjuda
              RUT-avdragen, det som också gynnar kvinnligt företagande.
            </seg>
            <seg n="bd0f9f27">
              Vad föreslår då Vänsterpartiet? Jo, att vi ytterligare ska gynna
              den redan manliga branschen med skattepengar. Ja, du hör rätt,
              med skattepengar. De vill att 11 miljarder per år ska gå till
              subventioner inom byggsektorn, pengar som oavkortat skulle gå
              till vinster i byggbolagen. Hur tänkte man vid Vänsterpartiets
              kansli? Man gynnar typiskt manliga branscher och missgynnar typiskt
              kvinnliga.
            </seg>
            <seg n="93d87158">
              Herr talman! Vi står inför en sällan skådad omsvängning av svensk
              politik. De partier som nu hoppas på regeringsmakten kommer att
              höja skatter på allt som rör sig för att just minska rörligheten.
              De kommer att dra undan valmöjligheterna för vanligt folk och
              bromsa in den kvalitetsutveckling som ideligen pågår inom välfärdssektorn.
              Självklart finns det problem att ta itu med för att förbättra
              och förstärka, men det går inte utan välfärdsresursernas skapare,
              nämligen företagen. Tar inte väljarna hänsyn till det kommer bara
              nedskärningar att fördelas efter valet den 14 september.
            </seg>
            <seg n="a6a9261e">
              Denna vänsteragenda kan förhindras att genomföras. Alliansen
              har visat att det går att förena en mer dynamisk ekonomi med lyckad
              bekämpning av fattigdomen. Det går att förena gemensamt finansierad
              välfärd med ökat utrymme för den enskilde, för familjen och för
              den i behov av hemtjänst att göra egna val. Det går att öka skatteintäkterna
              till välfärden samtidigt som skattetrycket sänks i vårt land.
              Det har bevisligen fungerat i lågkonjunktur, och det kommer att
              fungera än bättre i högkonjunktur. Det går att öka solidariteten
              i vårt land utan statlig styrning. Införandet av gåvoavdrag är
              ett exempel på det.
            </seg>
            <seg n="03f796e8">
              Nu satsar vi ytterligare på skolan, vi satsar ytterligare på
              sjukvården och vi minskar sjuklönekostnaderna för företagen. Det
              kan vi i Alliansen göra eftersom vi för en politik som skapar
              bra förutsättningar. Fler företag och fler sysselsatta ger mer
              välfärd.
            </seg>
            <seg n="c9ff3985">
              Med dessa ord önskar jag alla en trevlig sommar, och om väljarna
              så vill ses vi till hösten igen.
            </seg>
          </u>
          <note type="speaker" n="b9ee98a0">
            Anf. 45 ULLA ANDERSSON (V) replik:
          </note>
          <u who="ulla_andersson_ab2816" xml:id="i-8f819eddbe9c0b6a-4" n="37b612e8">
            <seg n="c58c8cdd">
              Herr talman! Ja, Anders Sellström, åtta av tio svenskar är lika
              verklighetsfrånvända som Vänsterpartiet. Åtta av tio svenskar
              tycker inte att man ska leka affär med välfärden, tycker inte
              att vi ska ha stora, privata vinstuttag.
            </seg>
            <seg n="fc720e68">
              Vi i Sverige är unika, visst är vi det. Det är bara vi som tillsammans
              med Chile tillåter stora, privata vinstuttag i skolan, men Chile
              kommer nu att lämna det systemet eftersom de inte tycker att det
              är rimligt. Vi har till och med gått längre än USA. Det är bara
              här som riskkapitalisterna fritt kan härja runt i välfärden.
            </seg>
            <seg n="00d631e8">
              Jag tänkte tala om äldreomsorgen, för den ligger mig varmt om
              hjärtat. Jag har själv jobbat i den en gång i tiden, och jag har
              ägnat många dagar under senare år på att praktisera i äldreomsorgen.
              Under er tid vid makten, Anders Sellström, har det blivit 5 000
              färre platser på äldreboenden i Sverige. Under den tid som ni
              regerat har det blivit 200 000 fler 65-plussare och 8 000 fler
              80-plussare. Däremot är det väsentligt många färre anställda i
              äldreomsorgen – samtidigt som ni tillåter stora, privata vinstuttag.
            </seg>
            <seg n="46ac59d3">
              Under er tid vid makten har vi kunnat se att de anställda i äldreomsorgen
              får springa väldigt mycket snabbare, stressa varje dag och lämna
              många äldre ensamma under alltför lång tid. Det är delade turer,
              visstidsanställningar och låga löner. Så ser arbetsvillkoren ut.
              Många äldre är glada och nöjda med att få hemtjänst, men samtidigt
              säger många av dem: Om de ändå slapp stressa så mycket. Om det
              ändå fanns tid!
            </seg>
            <seg n="8b91afdc">
              Vänsterpartiets förslag bygger på att de pengar vi betalar i
              skatt ska gå till bättre arbetsvillkor och fler anställda inom
              äldreomsorgen. Det är ett vägval vi har gjort. Vi har prioriterat
              det framför stora skattesänkningar för dem som redan har det gott
              ställt.
            </seg>
          </u>
          <note type="speaker" n="0896a4e3">
            Anf. 46 ANDERS SELLSTRÖM (KD) replik:
          </note>
          <u who="anders_sellstrom_c28c99" xml:id="i-f496f21dd39d9c7d-1" n="ec1f9496">
            <seg n="1435bea2">
              Herr talman! Hela tiden måste vi jobba med att förbättra välfärden.
              Där finns ingen skillnad. Det görs misstag lite här och där, och
              hela tiden måste vi göra uppföljningar för att förbättra den.
              Därför har vi infört uppföljningssystem och kvalitetssystem. Vi
              har infört nya myndigheter som ska inspektera vård och omsorg
              för att synliggöra de här sakerna. Vi har gjort det lättare för
              personal att anmäla missförhållanden. Vi för en sådan politik.
              Vi inte är rädda för att lyfta fram problemen, för vi vill komma
              åt dem och göra någonting åt dem. Men vi gör det med fler utförare
              och fler möjligheter för den enskilde att själv påverka vem som
              ska komma hem och utföra hemtjänsten, vilken skola man ska ha
              sitt barn i eller vilken vårdcentral man ska gå till. Det är här
              det skiljer sig i politik.
            </seg>
            <seg n="3562d3d3">
              Ulla Andersson talar om vinsterna som finns hos vissa andra utförare.
              De måste finnas. Man kan inte gå i förlust om man ska bedriva
              verksamhet inom välfärden. Det är ingen som vill gå till företag
              som gör förluster. Man vill inte gå till en vårdcentral eller
              en tandläkarmottagning som gör förlust, utan till någon som har
              koll på kvaliteten och utförandet.
            </seg>
            <seg n="48afbbcd">
              Men anta nu att det Ulla Andersson säger stämmer och att de här
              vinsterna skulle kunna användas i välfärden. Varför levererar
              då inte kommunsektorn och landstingssektorn, som är den absolut
              övervägande utföraren av våra välfärdstjänster, inte betydligt
              högre kvalitet än de alternativa utförarna? Det skulle vara svaret
              på din fråga. Det finns inget sådant när man mäter. De som brukar
              de här tjänsterna är mycket nöjda, och nöjdhetsgraden har ökat
              i mätningarna. Den personal som arbetar hos alternativa utförare
              är mer nöjd än den som jobbar inom den offentliga sektorn. Hur
              kan det komma sig, Ulla Andersson?
            </seg>
          </u>
          <note type="speaker" n="80b56282">
            Anf. 47 ULLA ANDERSSON (V) replik:
          </note>
          <u who="ulla_andersson_ab2816" xml:id="i-8f819eddbe9c0b6a-5" n="37b612e8">
            <seg n="c8e52000">
              Herr talman! Vad gäller mätningarna är det sex av sju äldre som
              inte kan fylla i enkäterna. Det vet Anders Sellström lika väl
              som jag.
            </seg>
            <seg n="e9342393">
              Men är det ett misstag, Anders Sellström, att det är färre anställda
              i dag i äldreomsorgen men fler äldre? Är det ett misstag, Anders
              Sellström, att det är färre boendeplatser i dag än vad det var
              2006, när ni tillträdde? Är det ett misstag att det är tre gånger
              högre avkastning på eget insatt kapital i den privatiserade äldreomsorgen
              än i banksektorn?
            </seg>
            <seg n="8b59323e">
              Vet du, Anders Sellström, jag har aldrig mött en äldre person
              som sagt sig vilja välja mellan en massa olika vinstdrivande bolag.
              Däremot har jag mött väldigt många äldre som sagt att de vill
              ha inflytande över den omsorg de är i behov av. De vill kunna
              påverka vem som kommer. De vill att personalen ska ha tid och
              slippa stressa. Det är det man är intresserad av. Och det är det
              vi föreslår i vår modell – en verklig valfrihet.
            </seg>
            <seg n="bd8c8be2">
              De privata aktörer som är väldigt intresserade av god kvalitet,
              av den äldres omsorg, av mormors hemtjänst, de kan vara kvar.
              Men de får inte plocka ut privata vinster, utan alla pengar ska
              gå till mormors hemtjänst. Det är inget problem för dem som är
              där av genuint intresse. Men för dem som är där för att sko sig
              själva kommer det att bli problem, och då kommer de nog att försvinna
              därifrån. I stället kommer vi att kunna få 9 miljarder mer som
              går till välfärden, för det är så mycket som görs i privata vinster
              i dag. Vi vill i stället se fler anställda i äldreomsorgen, bättre
              arbetsvillkor och högre löner. Det ger god kvalitet. Med fler
              anställda kan mormors omsorg bli så mycket bättre.
            </seg>
            <seg n="5d4f86b9">
              Och vet du vad, Anders? En av de saker som har gjort mest ont
              i mig under den här tiden är när jag varit hemma hos äldre och
              de har hållit mig i armen och sagt: Snälla, kan ni inte ha lite
              tid att stanna kvar?
            </seg>
          </u>
          <note type="speaker" n="6e9043a1">
            Anf. 48 ANDERS SELLSTRÖM (KD) replik:
          </note>
          <u who="anders_sellstrom_c28c99" xml:id="i-f496f21dd39d9c7d-2" n="ec1f9496">
            <seg n="8273cae0">
              Herr talman! Den som har behov ska få dem tillgodosedda. Det
              är en självklarhet. Det ska kommunerna och landstingen se till.
              Alla mätningar vi gör visar att det går bättre och bättre och
              att man lyckas bättre och bättre med detta. Sedan finns det alltid
              särskilda delar som man måste fundera kring. Hur kan vi lyfta
              det här ett snäpp till? Hur kan vi lyckas ännu bättre med att
              komma till rätta med de problem som Ulla Andersson talar om? Men
              vi har lyckats förändra den utveckling som skedde fram till 2006.
              I dag är det bättre. Det finns fler möjligheter att välja på,
              fler möjligheter för den enskilde att själv forma omsorgen efter
              det behov man har med hänsyn till sitt eget förhållande och sin
              egen familj.
            </seg>
            <seg n="241a7ca4">
              Men vad jag samtidigt funderar kring är att Ulla Andersson aldrig
              nämner den enorma utveckling som sker inom exempelvis sjukvården.
              Vi har nu teknik som gör att jag inte behöver ligga på sjukhuset
              när jag blivit opererad. Jag kan åka hem samma dag. Det behövs
              inte samma antal vårdplatser, för tekniken utvecklas hela tiden.
              Är det så att Ulla Andersson vill gå tillbaka till någon form
              av gammalt system, där vi inte ska vara lika duktiga på att operera
              eller lika skickliga på att se till att människor kan få vara
              hemma och inte uppta vårdplatser på sjukhusen? Är det så du vill
              ha det, Ulla Andersson? Eller är det så att du vill minska på
              hemtjänsten för att vi ska ha fler människor i särskilda boenden?
              Är det den utvecklingen du vill ha?
            </seg>
            <seg n="341402c6">
              Vi jobbar hela tiden för att höja kvaliteten. De som vill stanna
              hemma ska ha större möjlighet att göra det genom mer hemtjänstinsatser.
              Det ska finnas större möjligheter att påverka vem som kommer hem
              till en. Vi ska minska antalet personer som kan behöva komma hem
              och ta hand om en människa. Det är så vi jobbar inom Alliansen.
              Sedan finns det alltid problem som måste åtgärdas på vissa ställen.
              Det vet du lika väl som jag. Det är inte riksdagen som bestämmer
              om detta, utan det är alla 290 kommuner som har det ansvaret,
              Ulla Andersson.
            </seg>
          </u>
          <note type="speaker" n="8aba2797">
            Anf. 49 Finansminister ANDERS BORG (M):
          </note>
          <u who="unknown" xml:id="i-e3fe353505a8289c-0" n="e8e39764">
            <seg n="1b14c7dd">
              Herr talman! Vi förutsåg i vårpropositionen en långsam återhämtning
              i världsekonomin. Det är också det vi nu ser realiseras. Det har
              tillstött en makroekonomisk osäkerhet genom den konflikt vi ser
              i Ukraina och den osäkerhet som uppstått om det politiska systemet
              i Ryssland. Detta slår igenom på svensk ekonomi via Finland. Vi
              ser ett USA som återhämtar sig, men de senaste nyheterna tyder
              på att återhämtningen är trög. I eurozonen är osäkerheten stor.
            </seg>
            <seg n="dad10be2">
              I denna besvärliga internationella miljö står Sverige starkt.
              Vi har klarat krisen i bättre skick än de allra flesta andra länder.
              Vi fick förra veckan statistik från Eurostat som visade att sysselsättningsgraden
              i Sverige nu är den högsta bland alla de europeiska länderna och
              att den ökat sedan 2006 från 78 till 79 procent; under perioden
              före 2006 stod den still trots stark tillväxt. Framför allt i
              gruppen äldre har det skett en mycket stark ökning, från 69 till
              73 procent. Vi ligger nära nog 20 procent över det europeiska
              genomsnittet i sysselsättningsgrad.
            </seg>
            <seg n="279ecd5c">
              Reallönerna har ökat kraftigt, med 20 procent. Det har gett en
              ökning av konsumtionen med nära 15 procent. Investeringsnivån
              i svensk ekonomi är 10 procent högre än vad den var 2006. De offentliga
              finanserna är starkare än i andra länder. Vi har i genomsnitt
              från 2006 och från 2010 haft de starkaste offentliga finanserna
              av alla Europas länder. Vi har en skuld som minskat. Vi har klarat
              sammanhållningen. I Sverige har inte de ekonomiska skillnaderna
              ökat. Vi har en Gini-koefficient som är på ungefär samma nivå
              som när vi tillträdde 2006. Den ökning av inkomstspridningen som
              vi upplevt i Sverige skedde till 70–90 procent under perioden
              före 2006. Andelen som lever med låg materiell standard har minskat
              i Sverige och är nu tillsammans med Luxemburgs den lägsta i Europa.
              Andelen socialbidragstagare bland hushållen har avtagit sedan
              2006.
            </seg>
            <seg n="772afe71">
              Vi har alltså klarat utvecklingen bättre än andra – med högre
              tillväxt, bättre reallöner, starkare konsumtion, högre investeringar,
              starkare offentliga finanser och en bättre utveckling för dem
              som har det sämst i samhället. Det här beror på att regeringen
              fört en väldigt konsekvent politik. Ansvar har varit vårt ledord.
              Vi har tagit ansvar för svensk ekonomi. Vi har tagit ansvar för
              de offentliga finanserna. Vi har tagit ansvar för att genomföra
              långsiktigt nödvändiga reformer. Vi har också använt jobben som
              utgångspunkt och styråra. Aldrig tidigare har en regering tagit
              så många beslut för att gå mot full sysselsättning som under denna
              period. Med jobbskatteavdrag, med nystartsjobb och sänkta arbetsgivaravgifter,
              med bättre fungerande arbetsmarknadspolitik och med breda förbättringar
              av företagsklimatet har vi lagt grunden för en högre sysselsättning
              i svensk ekonomi. Det är vi naturligtvis stolta över.
            </seg>
            <seg n="1a73d403">
              Vi har också förstärkt utvecklingen mot ett kunskapssamhälle,
              och vi har satt åtgärder för att värna sammanhållningen främst.
            </seg>
            <seg n="d621f507">
              Det här är alliansregeringens utgångspunkter, det här är vad
              vi har åstadkommit under de senaste åtta åren och det här är vad
              vi vill fortsätta att göra under de kommande fyra åren.
            </seg>
            <seg n="ac53b635">
              Jag vill hävda att vi står inför ett mycket tydligt val i höstens
              riksdagsval. De fyra oppositionsvänsterpartierna som nu ställer
              upp i riksdagsvalet har tre tydliga huvudinriktningar. Vi ska
              arbeta mindre, vi ska exportera mindre och vi ska bygga mindre.
              Det är de tre utgångspunkter som vänsterpartierna tar.
            </seg>
            <seg n="53a00f10">
              När de ska uppnå sin målsättning och sin inriktning om att människor
              ska arbeta mindre föreslår de åtgärder som också leder till det.
              De talar om att förkorta arbetstiden. Det kostar många miljarder
              för folkhushållet. De beräkningar som KI, riksdagens utredningstjänst
              och Finansdepartementet har gjort tyder på kostnader på mellan
              100 och 200 miljarder.
            </seg>
            <seg n="84a9cc9b">
              Vi ser också hur en av Europas största ekonomier prövade denna
              medicin för tio år sedan och därefter har stått och stampat när
              det gäller sysselsättningen.
            </seg>
            <seg n="b77bba66">
              Vänsterpartierna är också inriktade på att underminera arbetslinjen.
              Det är logiskt utifrån ambitionen att det ska arbetas mindre i
              Sverige. Med höjda skatter för företagen, med höjda skatter för
              enskilda och utbyggda bidragssystem kommer arbetsmarknaden att
              försämras. Då kommer sysselsättningen att sjunka, och då kommer
              arbetslösheten att öka. Det är effekten som uppstår om drivkrafterna
              till arbete försvagas. Därtill kommer att vänsterpartierna konsekvent
              kommer att öka kostnaderna för att anställa. Man vill höja arbetsgivaravgifterna
              för unga, och man vill ta tillbaka sänkningen av restaurangmomsen.
            </seg>
            <seg n="6857659a">
              När denna politik läggs samman med arbetstidsförkortning, med
              nedmonterad arbetslinje och med höjda kostnader för företagen
              ser vi att huvudinriktningen kommer att bli färre som arbetar
              i Sverige och att de arbetar mindre. Det är en politik som kommer
              att få konsekvenser för samhället.
            </seg>
            <seg n="1f6eca86">
              På samma sätt är det med vänsterpartiernas politik för att minska
              exporten. Den är konsekvent utformad. Man höjer kostnaderna för
              att producera i Sverige. Genom att snabbavveckla kärnkraften,
              genom att lägga på särskilda skatter på vår elproduktion och genom
              att lägga på lastbilsskatt och andra skatter på företagen höjs
              kostnadsnivån i Sverige. När man samtidigt återreglerar ekonomin
              är det väl alldeles uppenbart att konkurrenskraften för svenska
              företag kommer att försvagas. Exporten kommer att minska. De viktiga
              exportjobben, inte minst för oss som bor utanför storstadsområdena,
              kommer att bli färre.
            </seg>
            <seg n="5b0b66a8">
              Lika tydlig är vänsterpartiernas inriktning att det ska byggas
              mindre i Sverige. Där kan man se att ett av de viktiga förslag
              som finns för att stoppa byggandet är att få stopp på Förbifarten.
              Ett av de största infrastrukturprojekten som nu genomförs i svensk
              ekonomi vill vänsterpartierna stoppa. De vill inte ha någon östlig
              förbindelse, och de vill återreglera byggsektorn.
            </seg>
            <seg n="700d16ba">
              Vi förstår alla vad det skulle innebära. Det kommer att finnas
              mindre mark tillgänglig för att bygga. Planprocesserna kommer
              att bli längre. De krav som ställs på byggnationerna kommer att
              göra dem dyrare. Det kommer helt enkelt att byggas mindre i Sverige.
            </seg>
            <seg n="6f8996e9">
              Det här är den politik som vänsterpartierna står för. Det är
              färre som ska arbeta. Det ska byggas mindre. Det ska exporteras
              mindre. Det är en politik som leder mot nolltillväxt. På det sättet
              får man ändå ge Miljöpartiet elogen att de uttalar vänsterpartiernas
              underliggande mål: nolltillväxt.
            </seg>
            <seg n="0804fcb5">
              Låt mig ge fyra exempel på vad detta betyder för svensk ekonomi.
              Låt oss börja med reallönerna.
            </seg>
            <seg n="b93733fb">
              Hur kommer svenska folkets inkomster att utvecklas om vi får
              en arbetsmarknad där färre arbetar, där produktiviteten sjunker
              därför att vi pressar tillbaka industrin med höjda energikostnader
              och där det blir en minskad effektivitet därför att vi lägger
              på stora kostnader på transportsektorn? Det är uppenbart att den
              politiken kommer att leda till en sämre reallöneutveckling. Den
              kommer att leda till att det finns ett minskat utrymme i löneförhandlingarna
              och att man måste pressa tillbaka kostnaderna genom att minska
              antalet anställda.
            </seg>
            <seg n="c7c2bafa">
              Låt oss titta på pensionärerna. I Sverige har vi ett pensionssystem
              som bygger på indexering. Vad händer med pensionerna i en ekonomi
              med nolltillväxt? Det är alldeles uppenbart vad som händer. Då
              sjunker pensionerna. Det är så vårt pensionssystem är utformat.
              Blir det nolltillväxt och noll i inkomstindexökning kommer indexeringen
              av vårt inkomstpensionssystem att visa på sjunkande pensioner.
              Därtill kommer naturligtvis pensionärernas standard att urholkas
              av alla dessa kostnadshöjningar. Det är de som ska betala för
              höjda bensinskatter, höjda lastbilsskatter, höjda kärnkraftsskatter
              och alla de andra skatter som vänsterpartierna vill införa om
              de skulle vinna regeringsmakten.
            </seg>
            <seg n="bc503b87">
              Låt oss titta på kommunerna. Kommunerna är en stor sektor i Sverige.
              Den är i huvudsak finansierad med inkomstskatter i form av kommunalskatten.
              Vad händer vid en arbetstidsförkortning till 35 eller 30 timmar?
              Vi vet att kostnaden ligger på mellan 100 och 200 miljarder kronor
              i termer av minskade skatteintäkter. Det betyder naturligtvis
              en kraftig sänkning av skatteintäkterna i kommunsektorn. Samma
              sak blir det med nolltillväxt. Då är det självklart att det inte
              finns något växande underlag för skatteinkomster i kommunsektorn.
            </seg>
            <seg n="3cf01ec6">
              Låt oss också titta på vad politiken för att minska byggandet,
              för att minska antalet som arbetar och för att minska exporten
              skulle få för konsekvenser för de offentliga finanserna. Det är
              alldeles uppenbart att förkortad arbetstid, en politik som får
              stopp på byggandet genom återregleringar, och en politik som försämrar
              vår konkurrenskraft, skulle leda till en kraftig försämring av
              offentliga finanser. Det skulle i sin tur göra att vi står nakna
              vid nästa lågkonjunktur.
            </seg>
            <seg n="50d08040">
              Här har vi skiljelinjerna i svensk ekonomisk politik. Vi har
              en allians som står för att det ska löna sig att arbeta, som vill
              att vi tar ansvar för offentliga finanser, som prioriterar kunskap
              och som prioriterar sammanhållning. Mot det har vi fyra vänsterpartier
              som gemensamt söker regeringsmakten för att föra en politik som
              leder till att färre arbetar, att vi exporterar mindre och att
              vi bygger mindre. Det är en politik, herr talman, som tyvärr skulle
              leda till att Sveriges förutsättningar att värna vår plats i en
              allt tuffare konkurrens i världsekonomin skulle försämras.
            </seg>
            <seg n="bdea1247">
              Det är därför valet om 80 dagar är så viktigt. Det är ett vägval
              för svensk ekonomi. Ska vi hålla fast vid ansvar, eller ska vi
              ta risker med svensk ekonomi? Ska vi hålla fast vid att det ska
              löna sig att arbeta, eller ska människor lämna arbetsmarknaden?
              Ska vi bygga för framtiden, eller ska vi stoppa byggen? Vilken
              politik ska vi ha? Det är det val väljarna måste göra om 80 dagar.
              Jag anser att det självklara alternativet är en fortsatt alliansregering
              efter höstens val, herr talman!
            </seg>
          </u>
          <note type="speaker" n="56be6efb">
            Anf. 50 SVEN-OLOF SÄLLSTRÖM (SD) replik:
          </note>
          <u who="sven-olof_sallstrom_2f04ec" xml:id="i-34aab601d3ea558f-5" n="974f5b8a">
            <seg n="049b52d3">
              Herr talman! Vi har en påtagligt nöjd finansminister i hans kanske
              sista budgetdebatt. Det här är med all säkerhet min sista debatt
              i finansutskottet. Oavsett hur det går i valet kommer jag att
              gå till andra uppgifter. Förmodligen är det också finansministerns
              sista budgetdebatt – i alla fall som det ser ut nu. Det återstår
              att se. Vi får se hur det går i valet.
            </seg>
            <seg n="d2002855">
              Jag tänkte drista mig till att göra något slags bokslut och se
              hur det ligger till.
            </seg>
            <seg n="b8b0cecd">
              Är finansministern nöjd med att budgetunderskottet som han lämnar
              efter sig är det enskilt största sedan överskottsmålet infördes?
              Bedömningar görs att skatterna måste höjas med 120 miljarder den
              närmaste budgetperioden för att nå fram till överskottsmålet.
            </seg>
            <seg n="c29183e0">
              Är finansministern nöjd med att vi har gått från katastrofala
              siffror på 2,9 vårdplatser per tusen invånare ned till 2,6 per
              tusen invånare? Det är lägst bland jämförbara länder inom OECD.
            </seg>
            <seg n="82f6fc4e">
              Är finansministern nöjd med en skola i förfall? Vi tappar inom
              naturvetenskap, matematik och andra viktiga ämnen, till exempel
              läsförståelse. Det brinner i en svensk skola om dagen. Det är
              också världsrekord.
            </seg>
            <seg n="f508821a">
              Är finansministern nöjd med att arbetslösheten har ökat generellt
              för långtidsarbetslösa, ungdomar och utrikes födda?
            </seg>
            <seg n="dfed2ed3">
              Är finansministern nöjd med utanförskapet, otryggheten och att
              man har lyckats överbelasta välfärden och slå den i spillror,
              att det inte finns inflationstäckning ens fram till 2025 för försvaret,
              även om man påstår att det görs en satsning, att man har slagit
              sönder a-kassan, att svenska bönder inte längre kan konkurrera
              i Europa och att svenska åkerier är en näring i förfall som snart
              inte existerar?
            </seg>
            <seg n="20386c2b">
              Är finansministern nöjd? Sover finansministern gott på nätterna?
            </seg>
          </u>
          <note type="speaker" n="8ef8ab32">
            Anf. 51 Finansminister ANDERS BORG (M) replik:
          </note>
          <u who="unknown" xml:id="i-e3fe353505a8289c-1" n="e8e39764">
            <seg n="a0114545">
              Herr talman! Jag sover mycket gott nätterna. Tillväxten har varit
              högre än i alla andra jämförbara EU-länder under de här åren.
              Vi har haft de minsta underskotten och de starkaste offentliga
              finanserna, och vi har minskat skulden som enda land i EU. Vi
              har ett kraftigt ökat invånarantal genom både ökade födelsetal
              och att människor har kommit till Sverige. Det tycker jag naturligtvis
              är väldigt bra.
            </seg>
            <seg n="df12de74">
              Vi bygger ett starkare land om vi blir fler i Sverige som vill
              arbeta och bidra. Det är därför vi nu har råd med världens bästa
              äldreomsorg, som OECD visade för en kort tid sedan. Vi har större
              personaltäthet per tusen gamla än till och med Norge. Det är därför
              vi har kunnat tillföra resurser för att förbättra skolan under
              de här åren så att vi nu har mer undervisningstid i matematik,
              fler karriärlärare med bättre löner än tidigare och fler nationella
              prov som gör att man kan kontrollera vad ungdomarna har lärt sig
              i skolan.
            </seg>
            <seg n="3e778917">
              Det är tack vare att det är fler i Sverige som arbetar och att
              det kommer fler till Sverige som vill arbeta. Det är naturligtvis
              väldigt positivt för svensk ekonomi.
            </seg>
          </u>
          <note type="speaker" n="30a8156f">
            Anf. 52 SVEN-OLOF SÄLLSTRÖM (SD) replik:
          </note>
          <u who="sven-olof_sallstrom_2f04ec" xml:id="i-34aab601d3ea558f-6" n="974f5b8a">
            <seg n="4492b9b8">
              Herr talman! Jag tror att finansministern förstår att det inte
              ligger till så. Jag tror också att finansministern förstår att
              jag förstår att finansministern vet att det inte ligger till så.
            </seg>
            <seg n="05805898">
              Det finansministern har gjort tillsammans med Reinfeldt och andra
              regeringskolleger är att man har fört upp en politik som skapades
              i ungdomligt oförstånd, där man kan jämföra Försäkringskassan
              med Satan och vill slå sönder den svenska generella och gemensamt
              finansierade välfärden, från ungdomligt oförstånd till regeringspolitik
              ett par decennier senare. Det är det vi ser effekterna av nu.
            </seg>
            <seg n="473583e3">
              Finansministerns eftermäle kommer inte att vara positivt. Det
              kommer att vara just den sönderslagna välfärd där man inför framtiden
              har överbelastat välfärden och där trygghetssystemen inte kommer
              att hålla, där a-kassan kommer att rämna, där sjukvården inte
              kommer att hålla och där människor i framtiden som möjligtvis
              röstar på finansministerns parti kan gömma sig i gated communities,
              som kan köpa dyra bostadsrätter i Helsingforss innerstad eller
              gömma sig i dyra villaområden. Men alla andra kan inte det. De
              kan inte köpa sin egen privata sjukförsäkring som finansministerns
              allt krympande väljarskara även i framtiden kommer att kunna göra.
            </seg>
            <seg n="875d5380">
              Det är det samhälle finansministern lämnar efter sig. Det är
              det eftermälet finansministerns och den här regeringens politik
              kommer att få.
            </seg>
            <seg n="22cc5408">
              Jag tycker inte att finansministern ska vara stolt. Jag tycker
              inte han ska sova gott om nätterna. Förmodligen kommer finansministern,
              om det inte går finansministerns väg i valet, att finna ett jobb
              på den internationella finansmarknaden; det är jag helt övertygad
              om. Finansministern kommer att klara sig, men den svenska befolkningen
              lider.
            </seg>
          </u>
          <note type="speaker" n="4533240e">
            Anf. 53 Finansminister ANDERS BORG (M) replik:
          </note>
          <u who="unknown" xml:id="i-e3fe353505a8289c-2" n="e8e39764">
            <seg n="5ca02372">
              Herr talman! Jag vill upplysa Sven-Olof Sällström om att inget
              annat land i Europa har haft så stora reallöneökningar för vanliga
              människor som vi har haft i Sverige. Konsumtionen i Sverige har
              efter den värsta krisen sedan depressionen gått upp 15 procent,
              investeringarna upp 10 procent. Det är högre intäkter i kommuner
              och landsting än då vi tillträdde.
            </seg>
            <seg n="1d30d605">
              Grundskillnaden mellan mig och Sven-Olof Sällström rör inte synen
              på välfärd. Den rör synen på invandring. Där har vi olika syn.
              Jag tycker att en stark nation som präglas av självsäkerhet och
              framtidstro ska ha fler invånare. Jag tycker alltså att vårt samhälle
              blir bättre om fler kommer hit, för det ökar mångfalden i vårt
              samhälle. I nästan alla kreativa miljöer i världsekonomin är det
              så. San Francisco och London präglas av att många människor från
              olika delar av världen är där för att arbeta och anstränga sig.
              Svensk kultur blir bättre när den har fler grunder att stå på.
            </seg>
            <seg n="b071b430">
              Där går skiljelinjen mellan mig och Sven-Olof Sällström. Jag
              tror på ett växande, självsäkert och framtidstroende Sverige med
              fler invånare som går in i en bättre tid genom att fler arbetar
              och anstränger sig. Sven-Olof Sällström har en mer pessimistisk
              syn på Sverige. Där är skiljelinjen.
            </seg>
            <seg n="4e0b74db">
              Jag vill tacka Sven-Olof Sällström för denna debatt.
            </seg>
          </u>
          <note type="speaker" n="0bda2d5e">
            Anf. 54 FREDRIK OLOVSSON (S) replik:
          </note>
          <u who="fredrik_olovsson_d8689d" xml:id="i-0e855b5e75483ed3-5" n="af5f3460">
            <seg n="5d02a453">
              Herr talman! Det råder ingen tvekan om att finansministern är
              väldigt nöjd med resultaten av sina åtta år i regeringen. Jag
              skulle nästan kunna säga självgod, om jag skulle vilja vara lite
              elak. Det är han trots att arbetslösheten har ökat, trots att
              skolresultaten har sjunkit, trots att andelen unga som får plugga
              vidare är mindre och trots att de stora överskott han ärvde är
              borta och har ersatts av stora underskott – 89 miljarder enligt
              ESV, 72 miljarder om finansministern får spå själv.
            </seg>
            <seg n="edff8a98">
              Finansministern är så nöjd att han inte ens presenterar ett enda
              förslag om hur man ska komma till rätta med problemen. Inte ett
              enda förslag tog han upp i sitt anförande. Det enda som var viktigt
              var att om Anders Borg skulle få sitta kvar och inte göra någonting
              skulle allting lösa sig. Så är det inte på riktigt, och det vet
              vi allihop.
            </seg>
            <seg n="6494436c">
              Därför hittar han på vilken politik som vi socialdemokrater har
              och kommer att gå till val på. Det handlar om att fler ska jobba,
              om att vi ska ha den lägsta arbetslösheten i Europa och att vi
              ska investera i utbildning, byggande och infrastruktur. Det är
              det som är vår linje.
            </seg>
            <seg n="53aa96f2">
              Den stora grejen innan vårbudgeten lades fram var den krona-för-krona-finansieringsmodell
              som finansministern lanserade. Det är inte så konstigt. Pengarna
              är slut, och då är man tvungen att försöka framstå som offensiv
              genom att säga så. Men han håller sig inte till det. Förra veckan
              dumpade regeringen förslaget om kvotplikt, som skulle kosta en
              halv miljard. Man har meddelat att det blir lägre elskatt på serverhallar.
              Hur ska det finansieras? Det har inte meddelats.
            </seg>
            <seg n="1e4b7acb">
              Den sänkta bolagsskatten visar sig vara rena luftprognoser när
              det gäller finansieringsdelen, och räntesnurrorna är rena luftfinansieringar.
              Det blir allt högre arbetslöshet, enligt prognoser. Hur ska det
              betalas? Dessutom: Hur ska det stora budgethålet i järnvägsunderhållet
              betalas krona för krona?
            </seg>
          </u>
          <note type="speaker" n="0200c0fe">
            Anf. 55 Finansminister ANDERS BORG (M) replik:
          </note>
          <u who="unknown" xml:id="i-e3fe353505a8289c-3" n="e8e39764">
            <seg n="972ae481">
              Herr talman! Fredrik Olovssons bekymmer är att hans egna fallande
              opinionssiffror stampar runt 30 procent. Han måste alltså samarbeta
              med Feministiskt initiativ, Vänsterpartiet och Miljöpartiet för
              att kunna få fram den majoritetsregering han eftersträvar. Vi
              vet hur förslagen då ser ut.
            </seg>
            <seg n="25f58ba8">
              Då ska det bli en kraftig arbetstidsförkortning, något som socialdemokratiska
              utredningar har visat kostar mellan 100 och 200 miljarder kronor.
              Socialdemokraterna avvisade det därför det var ekonomiskt ansvarslöst.
            </seg>
            <seg n="9d97564b">
              Då blir det den snabbavveckling av kärnkraften som de andra tre
              partierna eftersträvar, liksom Socialdemokraternas partikongress.
            </seg>
            <seg n="4d06a7f0">
              Då är vi i sitsen att det handlar om en politik som leder till
              att färre jobbar. Socialdemokraternas bidrag till denna politik
              bidrar inte till fler arbeten. Vi talar om en massiv utbyggnad
              av fas 3, en åtgärdsgaranti där unga människor ska gå från Amsåtgärd
              till Amsåtgärd för att sedan skickas ut från arbetsmarknaden på
              det sätt som man gjorde på 90-talet. Det är Socialdemokraternas
              bidrag. Det leder inte heller till att fler jobbar.
            </seg>
            <seg n="ff38760a">
              Det blir inte en ökad sysselsättning med en massiv utbyggnad
              av fas 3, Fredrik Olovsson. Det har inte fungerat tidigare, och
              det kommer inte att fungera nu med åtgärdsgarantier. Möjligtvis
              ger det fler jobb på Ams och Arbetsförmedlingen, men det ger inga
              fler jobb ute i företagen och i växande verksamheter.
            </seg>
            <seg n="ecd75eff">
              Fredrik Olovssons grundproblem är att Miljöpartiet säger nej
              till Förbifarten och vill återreglera byggmarknaden. Då blir det
              mindre byggande. Miljöpartiet, Vänsterpartiet och Feministiskt
              initiativ vill lägga en massiv skattebörda på företagen och stänga
              ned vår elproduktion. Då blir det mindre export. Alla fyra partier
              är överens om att människor ska arbeta mindre.
            </seg>
            <seg n="1306c07a">
              Är det inte så, Fredrik Olovsson, att er politik handlar om att
              färre ska arbeta, att vi ska exportera mindre och att det ska
              byggas mindre? Det är det som kommer att bli den praktiska konsekvensen
              om ni får regeringsmakten om 80 dagar. Det stora hopp vi har är
              att folk inser detta och ser att det ska vara ansvar som är utgångspunkten.
            </seg>
          </u>
          <note type="speaker" n="00486575">
            Anf. 56 FREDRIK OLOVSSON (S) replik:
          </note>
          <u who="fredrik_olovsson_d8689d" xml:id="i-0e855b5e75483ed3-6" n="af5f3460">
            <seg n="0cc36cad">
              Herr talman! Pengar räcker inte, och talartiden räcker inte till
              för finansministern. Han får använda av andras i stället.
            </seg>
            <seg n="6224c9e4">
              Vi har finansiering för våra reformer. Vi socialdemokrater är
              noga med det, sammanlagt 32 miljarder. Det är pengar som vi vill
              investera för fler jobb, bättre skola, bättre välfärd, byggande
              och infrastruktur. Skulle vi tycka att det behövs ytterligare
              satsningar fram till valet kommer vi naturligtvis att finansiera
              dessa också.
            </seg>
            <seg n="ddf0a8a1">
              Men vad Anders Borg vill göra under nästa mandatperiod vet vi
              inte mycket om, mer än att han vill höja snusskatt och införa
              några straffavgifter. Det är tydligen det som ska garantera välfärden
              framöver. Det är inte seriöst.
            </seg>
            <seg n="9e715a8c">
              Under de åtta år som Anders Borg har varit finansminister har
              han sänkt skatterna så mycket att det inte har räckt till, utan
              han behöver låna – skuldsätta Sverige – för att genomföra sin
              politik. Och nu lämnar han alltså notan till andra.
            </seg>
            <seg n="8a97ecff">
              Det enda han har att prata om i sin sista debatt, under de sista
              skälvande timmarna här i kammaren, är andras politik. Själv leder
              han ett regeringsalternativ som skrapar ihop kanske 30–35 procent
              av mandaten i kammaren, men han har ingen som helst idé om hur
              han ska kunna samarbeta med andra.
            </seg>
            <seg n="034c1b4d">
              Vi är ett brett samarbetsparti. Vi har under decennier visat
              att vi kan ta ansvar för detta land och göra det tillsammans med
              andra – tillsammans med Vänsterpartiet och Miljöpartiet när vi
              hade lägre arbetslöshet och högre tillväxt, tillsammans med Centerpartiet
              och Folkpartiet när det har varit nödvändigt.
            </seg>
            <seg n="bbb2c1f5">
              Så tycker jag att ett ansvarsfullt politiskt parti ska uppträda
              i en situation när ingen vet hur valresultatet blir. Det är faktiskt
              väljarna som bestämmer det och inte Anders Borg. Då ska man vara
              öppen för att samarbeta med andra, naturligtvis utifrån den utgångspunkt
              som man själv har: ökad rättvisa, fler i jobb och bättre välfärd.
            </seg>
            <seg n="241ab276">
              Vad vill egentligen finansministern mer än att bara fortsätta
              att regera och sänka skatter?
            </seg>
          </u>
          <note type="speaker" n="e6dc5ecf">
            Anf. 57 Finansminister ANDERS BORG (M) replik:
          </note>
          <u who="unknown" xml:id="i-e3fe353505a8289c-4" n="e8e39764">
            <seg n="c0aec5d7">
              Herr talman! Socialdemokraternas bekymmer är alltså att offentliga
              finanser, sysselsättning, tillväxt, långtidsarbetslöshet och välfärd
              har utvecklats bättre i Sverige än i andra länder. Alla jämförelser
              visar att Sverige på varje punkt har klarat sig bättre än jämförbara
              länder. Det är Socialdemokraternas stora problem.
            </seg>
            <seg n="357b0775">
              Det blir väldigt tydligt när man lyssnar på Fredrik Olovsson
              vilken tomhet Socialdemokraterna uppvisar. Man är ett 30-procentsparti.
              Jag riktar ett antal allvarliga anklagelser mot Socialdemokraterna
              och vänsterpartierna om minskat antal människor i arbete, minskad
              export och minskat byggande. Inte på en enda punkt ger Fredrik
              Olovsson ett besked. Vi får inte veta om Förbifarten ska byggas.
              Vi får inte veta om kärnkraften ska snabbavvecklas. Vi får inte
              veta om lastbilsskatten ska komma.
            </seg>
            <seg n="52ac0832">
              Jag förstår varför det är så här. Det är svårare än för Stefan
              Löfven i intervjuerna, för här sitter nämligen Miljöpartiet och
              Vänsterpartiet precis framför.
            </seg>
            <seg n="f97191b1">
              Vi vet vad Stefan Löfven alltid säger. Ska ni stoppa Förbifarten?
              Nej, den ska byggas! Hur ska ni göra med kärnkraften? Den ska
              vara kvar! Han lämnar alltid beskedet att han avfärdar de andra
              framtida samarbetspartierna. De får aldrig genomslag för någonting,
              för 30-procentspartiet Socialdemokraterna ska bestämma allting.
              Men så kommer det ju inte att fungera.
            </seg>
            <seg n="bf463312">
              Det är därför Fredrik Olovsson har sitt grundbekymmer. Målet
              för de andra partierna är att färre ska arbeta. Er egen politik
              kommer ju att leda till det. Målet för de andra partierna är att
              stoppa byggandet. Målet för de andra partierna är att minska exporten.
            </seg>
            <seg n="76f0f30f">
              Då har Socialdemokraterna inga svar, för effekten är så uppenbar:
              Det blir mindre reallöneutrymme, mindre pengar till kommunerna
              och sämre pensioner om man röstar för vänsterpartiernas ansvarslösa
              ekonomiska politik, herr talman.
            </seg>
          </u>
          <note type="speaker" n="6ef4898c">
            Anf. 58 ULLA ANDERSSON (V) replik:
          </note>
          <u who="ulla_andersson_ab2816" xml:id="i-8f819eddbe9c0b6a-6" n="37b612e8">
            <seg n="231c9d34">
              Herr talman! När man lyssnar på replikskiftet mellan Sven-Olof
              Sällström och Anders Borg kan man inte tro att Sverigedemokraterna
              har stött regeringen i nio fall av tio i denna kammare.
            </seg>
            <seg n="339761a6">
              Jag kan också säga att jag hade väldigt svårt att tro att någon
              skulle kunna slå Göran Perssons självgodhet i valet 2006. Men
              jag tror att du har lyckats, Anders Borg.
            </seg>
            <seg n="cc2d342a">
              Jag tänkte prata om välfärdstjänsterna.
            </seg>
            <seg n="92d56b14">
              Välfärdstjänsterna är helt avgörande för oss kvinnor. De är helt
              avgörande för hur våra liv ska utvecklas, för vår trygghet och
              för vår frihet. Välfärdstjänsterna är det som binder oss samman
              i detta land och skapar helt avgörande förutsättningar för hur
              vi kan leva jämlika liv.
            </seg>
            <seg n="c18f26eb">
              När de inte funkar, när kvaliteten inte är tillräckligt bra eller
              när det är stora besparingar är det vi kvinnor som får utföra
              arbetet på obetald fritid eller springa fortare på jobbet, stressa
              mer och bli mer sjukskrivna.
            </seg>
            <seg n="bcce75f2">
              Under din tid, Anders Borg, har vi fått större barngrupper i
              förskolan. Barngrupper med 20 barn eller fler har ökat med 50
              procent. På fritis går det numera 40 barn per grupp – det är över
              20 barn per pedagog. Antalet anställda i äldreomsorgen har minskat
              kraftigt, med över 12 000. 15 av 21 landsting planerar för neddragning
              av vårdplatser på grund av brist på personal. Kvinnor får vända
              i dörren på förlossningen och åka någon annanstans.
            </seg>
            <seg n="22199c1c">
              Om vi hade haft samma personaltäthet i välfärden i dag som 2006
              hade det varit 33 000 fler anställda. Det är konsekvenserna av
              den politik ni har valt att föra. Ni har lagt 27 gånger mer på
              skattesänkningar än vad ni har lagt på välfärden. 140 miljarder
              har gått till skattesänkningar medan 5 miljarder har lagts på
              välfärden. I den senaste budgeten lade ni till exempel 250 gånger
              mer på skattesänkningar än på nya förslag till sjukvården och
              70 gånger mer på skattesänkningar än nya pengar till äldreomsorgen.
            </seg>
          </u>
          <note type="speaker" n="85521458">
            Anf. 59 Finansminister ANDERS BORG (M) replik:
          </note>
          <u who="unknown" xml:id="i-e3fe353505a8289c-5" n="e8e39764">
            <seg n="ed9a2e07">
              Herr talman! Bekymret för Ulla Andersson och Vänstern är att
              vänsterpolitik alltid leder till större orättvisor. Varför är
              det så?
            </seg>
            <seg n="a137e3da">
              När vi tittar på inkomstspridningen i Sverige med Gini-koefficienten,
              när vi tittar på förmögenhetskoncentrationen och när vi tittar
              på toppinkomsternas andel ser vi att de ökade i rekordfart under
              de år Vänsterpartiet, Socialdemokraterna och Miljöpartiet styrde
              Sverige.
            </seg>
            <seg n="952a7662">
              Varför var det på det sättet? Varför ledde Vänsterpartiets politik
              till att toppinkomsterna drog i väg, att förmögenhetskoncentrationen
              ökade och att Gini-koefficienten drog upp snabbare än i kanske
              något annat industriland?
            </seg>
            <seg n="ed88bc18">
              Ja, det finns en förklaring till det. Det är att man misslyckades
              med sysselsättningen och arbetsmarknadspolitiken. Trots att det
              var år när Sverige hade hög tillväxt ökade arbetslösheten. Trots
              att vi hade hög tillväxt ökade inte sysselsättningsgraden. Trots
              att vi hade hög tillväxt ökade utanförskapet. Ni tryckte ut människor
              i förtidspension, sjukskrivning och arbetslöshet. Det var det
              som var resultatet av vänsterpolitiken.
            </seg>
            <seg n="b80e0b43">
              Och där ser vi hur detta hänger ihop. Varför ökade förmögenhetskoncentrationen,
              varför steg toppinkomsterna så mycket och varför ökade inkomstspridningen
              så mycket? Jo, det berodde på att man tryckte ut människor från
              svensk ekonomi. Samtidigt ville man hålla uppe tillväxten med
              näringslivsvänliga åtgärder. Då tog man bort arvs- och gåvoskatten,
              då borrade man hål i 3:12-reglerna och då skapade man särskilda
              undantag för miljardärer.
            </seg>
            <seg n="0e96a13b">
              Man tryckte ut människor med svag ställning på arbetsmarknaden
              i bidragssystem, och man borrade hål i skattesystemet för att
              underlätta för de allra rikaste. Det var ju det som var den politik
              som Ulla Andersson, Göran Persson och Bosse Ringholm förde. Det
              var det som var kärnan i politiken, och det var därför klyftorna
              ökade.
            </seg>
          </u>
          <note type="speaker" n="0cf70e0a">
            Anf. 60 ULLA ANDERSSON (V) replik:
          </note>
          <u who="ulla_andersson_ab2816" xml:id="i-8f819eddbe9c0b6a-7" n="37b612e8">
            <seg n="beb886b2">
              Herr talman! Jag konstaterar att Anders Borg inte med ett enda
              ord har sagt vad han själv vill göra. Han svarar över huvud taget
              inte på mina frågor.
            </seg>
            <seg n="25f00fdc">
              Under din tid har personaltätheten i välfärden minskat. Det är
              färre anställda som arbetar i äldreomsorgen i dag. Det är större
              barngrupper i förskolan, det är större barngrupper på fritis och
              antalet platser på äldreboenden har minskat samtidigt som antalet
              äldre har blivit större. Kvinnor blir sjuka men får inte ens sjukskriva
              sig för att du har förstört sjukförsäkringen.
            </seg>
            <seg n="a9217bbe">
              Vill du någonting över huvud taget mer än att sänka skatten?
              Ärligt talat tror inte jag det, och det är därför du står här
              och pratar om det som hände för åtta år sedan med en helt annan
              beskrivning än hur det var.
            </seg>
            <seg n="665c7835">
              Under din tid har inkomstskillnaderna mellan kvinnor och män
              ökat med 50 procent, Anders Borg. Ökningen av den relativa fattigdomen
              har gått fem gånger snabbare. Vi kan hålla på så här hur länge
              som helst. Men det är faktiskt så att ojämlikheten breder ut sig,
              att vi sjunker i jämlikhetsligan och att antalet anställda i välfärden
              har minskat kraftigt.
            </seg>
            <seg n="1e4fed5a">
              Enligt Konjunkturinstitutet behöver vi ungefär 120 miljarder
              i välfärden för att klara dagens kvalitet och klara överskottsmålet.
              Du tror att höjd skatt på snus ska vara räddningen på det. Det
              är att blunda för verkligheten totalt.
            </seg>
            <seg n="7f775f8d">
              Men det är ju så: När du inte får prata om sänkta skatter har
              inte du någon politik. Sänkta skatter är i din värld lösningen
              på allt. Det är lösningen på arbetslösheten, på ökade inkomstskillnader
              mellan kvinnor och män, på landsbygdens framtid, på kulturpolitiken
              och allt.
            </seg>
            <seg n="37040427">
              Och nu kan du helt plötsligt inte säga att du vill sänka skatten,
              för du vet att det inte är det svenska folket efterfrågar. Svenska
              folket vill ha fler i arbete, ökad jämlikhet och en bättre välfärd
              med fler anställda. Det får de med Vänsterpartiets politik. Vi
              vill ha solidaritet och omtanke i stället för girighet.
            </seg>
          </u>
          <note type="speaker" n="06b53a07">
            Anf. 61 Finansminister ANDERS BORG (M) replik:
          </note>
          <u who="unknown" xml:id="i-e3fe353505a8289c-6" n="e8e39764">
            <seg n="70063cbf">
              Herr talman! Under den här regeringen har vi alltså fått fler
              anställda i den skattefinansierade välfärden. Vi har alltså höjt
              inkomsterna för vanliga människor mer än i andra länder. Vi har
              kunnat investera i skola, äldreomsorg och sjukvård.
            </seg>
            <seg n="bd146615">
              Men nu vill jag komma tillbaka till huvudfrågan: Varför leder
              alltid vänsterpolitik till ökade orättvisor? Vi vet ju att det
              är på det sättet.
            </seg>
            <seg n="ebf6ee27">
              Låt oss bara konstatera vad som hänt under de här åren. Finanspolitiska
              rådet säger att trots den värsta krisen sedan depressionen har
              inkomstskillnaderna inte ökat. Vi har alltså en mindre andel hushåll
              med socialbidrag i dag än vi hade, och vi har Europas lägsta andel
              hushåll med låg materiell standard.
            </seg>
            <seg n="d212e341">
              Men hur var det under vänsteråren? Är det så svårt att acceptera?
              Det är bara att ta fram Gini-koefficienten. Den ökade från 0,23
              till 0,30 under vänsteråren. Förmögenhetskoncentrationen tilltog
              kraftigt. Samtidigt såg vi att toppinkomsterna ökade kraftigt.
              Av hela ökningen av toppinkomsterna ligger mellan 80 och 90 under
              vänsteråren – 80–90 procent under Ulla Anderssons politik.
            </seg>
            <seg n="5b514068">
              Kan man inte erkänna hur det var? Man borrade hål i förmögenhetsskatten
              så att miljardärerna undantogs. Man hade en godtycklig förmögenhetsskatt
              som slog mot vanliga pensionärer men som de allra rikaste undvek.
              Man tog själv bort arvs- och gåvoskatten – det var explicit Vänsterpartiets
              val. Göran Persson har klargjort att han lät Lars Ohly välja mellan
              förmögenhetsskatten och arvs- och gåvoskatten. Då valde Lars Ohly
              och Ulla Andersson att ta bort arvs- och gåvoskatten eftersom
              de ansåg att det var mest prioriterat.
            </seg>
            <seg n="54f3c5ab">
              Sedan trycker man ut människor från arbetsmarknaden. Man tar
              bort arvs- och gåvoskatten, borrar hål i förmögenhetsskatten och
              trycker ut människor från arbetsmarknaden. Man trycker ut människor
              från arbetsmarknaden och trycker in människor i åtgärdsprogram.
              Hur kan det leda till något annat än ökade skillnader?
            </seg>
            <seg n="3fc8cbf3">
              Det är därför en vänsterpolitik med Miljöpartiet, Feministiskt
              initiativ och Socialdemokraterna skulle leda till ökade ekonomiska
              orättvisor. Det vore väl bättre om Ulla Andersson för en gångs
              skull erkände att det är det som är resultatet av vänsterpolitik.
            </seg>
          </u>
          <note type="speaker" n="9af553fe">
            Anf. 62 PER BOLUND (MP) replik:
          </note>
          <u who="per_bolund_4dcd65" xml:id="i-c346d02e36ee1c9e-6" n="775664c4">
            <seg n="5a47761b">
              Herr talman! När det inte går så bra med ens egna politiska argument
              och när man inte lyckas bemöta motståndarnas argument och få opinionen
              med sig, då kan man alltid hitta på argument som man kan försöka
              bemöta och slåss mot väderkvarnar i stället. Det är det som Anders
              Borg ägnar sig åt under sina minuter i talarstolen.
            </seg>
            <seg n="4a8568f3">
              Jag vill rätta några av de felaktigheter som Anders Borg sade
              när han var uppe i talarstolen.
            </seg>
            <seg n="3de05553">
              Till att börja med är Miljöpartiet varken ett högerparti eller
              ett vänsterparti, utan vi är ett grönt parti. Vi har samarbetat
              åt både höger och vänster runt om i landet och även med den borgerliga
              regeringen när det gäller arbetskraftsinvandring och migrationspolitik.
              Vi vill gärna fortsätta jobba över blockgränserna även i framtiden,
              så där kan Anders Borg vara lugn.
            </seg>
            <seg n="2a068f88">
              När det gäller arbetstidsförkortning välkomnar jag Anders Borg
              att titta efter i vår budget vad det är för förslag vi driver
              där. Det handlar om en halv miljard per år för att ge kvinnor
              inom äldreomsorgen det som män inom industrin har haft länge,
              nämligen en möjlighet att gå ned i arbetstid om man så väljer.
              Varför tycker Anders Borg att det är så förkastligt att kvinnor
              ska ha samma möjligheter som män i industrin? Det handlar alltså
              om en halv miljard per år, inte om de hundratals miljarder som
              Anders Borg slänger sig med utan att ha något som helst belägg
              för de siffrorna. Det är också ett desperat försök att hantera
              opinionen.
            </seg>
            <seg n="10ecc0e5">
              När det gäller ekonomisk utveckling och tillväxt, som Anders
              Borg hela tiden angriper oss för, handlar det om att vi vill ha
              bredare mått för hur man mäter ekonomisk utveckling vid sidan
              av bnp. Det är någonting som vi uppenbarligen delar med den sittande
              regeringen eftersom ni har gett ett direktiv till utredare att
              komma med nya mått för hur man kan mäta välstånd och välmående
              vid sidan av bnp.
            </seg>
            <seg n="7f25e1ca">
              På alla de punkterna är alltså Anders Borg ute och cyklar. Jag
              förstår, Anders Borg, att du är desperat eftersom opinionsläget
              ser ut som det gör, inte minst nu efter EU-valet. Jag förstår
              att du griper efter halmstrån för att försöka vända opinionssiffrorna.
            </seg>
            <seg n="10fb6147">
              Men snälla Anders Borg, kan du inte hålla dig till den konkreta
              politiken? Kan du inte titta på de förslag som vi faktiskt har
              i våra budgetar och sedan försöka bemöta dem i stället för att
              hitta på politik? Det känns inte seriöst av Sveriges finansminister.
            </seg>
          </u>
          <note type="speaker" n="4a475ff1">
            Anf. 63 Finansminister ANDERS BORG (M) replik:
          </note>
          <u who="unknown" xml:id="i-e3fe353505a8289c-7" n="e8e39764">
            <seg n="e1e7a155">
              Herr talman! På många sätt personifierar Per Bolund Miljöpartiets
              irrationella och vilseledande politik.
            </seg>
            <seg n="be92c02a">
              Det är väl alldeles uppenbart att den är vänsterbaserad. Man
              vill göra en skattechock på hela energiskatteområdet, där man
              utöver Socialdemokraternas mycket omfattande skattehöjningar lägger
              skattehöjningsförslag på 16–17 miljarder. Det skulle slå massivt
              mot exportföretagen och mot alla som bor på landsbygden och är
              beroende av transporter.
            </seg>
            <seg n="68f19ea6">
              Miljöpartiet vill snabbavveckla kärnkraften. De expertbedömningar
              som finns av den politiken talar om elprishöjningar på 15–30 procent.
              Vem som helst kan väl räkna ut vad som händer med basindustrin
              om man lägger på elprishöjningar på 15–30 procent.
            </seg>
            <seg n="45c6b164">
              När det gäller infrastrukturen säger Miljöpartiet nej till Förbifarten
              och Östlig förbindelse. Man avvisar infrastrukturinvesteringar
              på 25–30 miljarder helt lättvindigt. Miljardbelopp skulle vara
              förslösade på den politik som Miljöpartiet bedriver.
            </seg>
            <seg n="dc964bd9">
              Och man vill tillsammans med Vänsterpartiet och Feministiskt
              initiativ genomföra arbetstidsförkortning. Man vill alltså att
              människor ska arbeta mindre i det här landet. Det är en helt absurd
              politik. Kostnaden för detta har ju beräknats mycket noggrant
              av till exempel KI, och den landar på 120–200 miljarder kronor.
            </seg>
            <seg n="1e1ef943">
              Varför inte erkänna detta för svenska folket? Med Miljöpartiets
              nolltillväxt blir det fallande pensioner, sämre skatteintäkter
              till kommunerna och färre människor som arbetar.
            </seg>
            <seg n="8e0e3ffa">
              Var det någonting som var fel i det jag sade på de punkterna,
              alltså skattechocken, kärnkraften och infrastrukturen? Jag vore
              den förste att bli glad om Per Bolund kunde berätta att Miljöpartiet
              har frånträtt sin skattechock, är för en fortsatt kärnkraftsdrift
              och inte tänker sig att stoppa Förbifarten och Östlig förbindelse.
              Men det är kärnan i er politik. Varför låtsas? Ni är ett vänsterparti!
            </seg>
          </u>
          <note type="speaker" n="40cc0215">
            Anf. 64 PER BOLUND (MP) replik:
          </note>
          <u who="per_bolund_4dcd65" xml:id="i-c346d02e36ee1c9e-7" n="775664c4">
            <seg n="cd0e178e">
              Herr talman! Nej, Anders Borg, där kan jag också rätta dig i
              dina felaktiga slutsatser.
            </seg>
            <seg n="f438a7cc">
              Kärnan i vår politik är att modernisera Sverige, att bygga ett
              Sverige som går bort från beroendet av fossila bränslen och att
              effektivisera vår resursanvändning.
            </seg>
            <seg n="a64160d9">
              De investeringar som vi föreslår går långt utöver det regeringen
              föreslår, till exempel när det gäller infrastrukturen – långt
              utöver det regeringen föreslår, totalt sett. Men det låtsas inte
              Anders Borg om, för det passar inte in i hans bild. Han vill lura
              väljarna och skrämmas med att det kommer att bli katastrof om
              inte Anders Borg får sitta kvar som finansminister, för det är
              tydligen det enda som skulle garantera en säker färd för Sverige
              framöver.
            </seg>
            <seg n="f2c05989">
              Jag förstår, Anders Borg, att det finns en desperation i dina
              ögon. Jag förstår att du höjer rösten och gärna vill försöka skrämmas.
              Men jag tycker att vi av respekt för väljarna ska diskutera varandras
              sakpolitik och de konkreta åtgärder som vi föreslår.
            </seg>
            <seg n="22663af6">
              Jag har varit tydlig med vad det är vi föreslår. Vi föreslår
              en satsning på att kunna förkorta arbetstiden för dem som jobbar
              inom äldreomsorgen för att de ska ha en rimlig möjlighet att jobba
              ända fram till pensionen och inte slitas ut som de gör nu för
              tiden med regeringens politik.
            </seg>
            <seg n="ab187c41">
              Miljöpartiet vill höja miljöskatter – grattis, Anders Borg, till
              att ha upptäckt det! Det har vi velat ända sedan vi bildades för
              30 år sedan, så det är nog ingen överraskning för någon – utom
              möjligtvis för Anders Borg.
            </seg>
            <seg n="01900712">
              Jag är bekymrad över att finansministern inte talar om sin egen
              politik över huvud taget. Han ägnar sig bara åt att kritisera
              oppositionens politik. Det tycker inte jag är ansvarsfullt när
              man är finansminister och har ansvar för att leda landet framåt.
            </seg>
            <seg n="e902fba9">
              Det är ett bekymmer att Anders Borgs prognoser för ekonomin skiljer
              sig väsentligt från prognoserna från de expertmyndigheter som
              tittar på samma frågor. Konjunkturinstitutet delar inte finansministerns
              bedömningar. Det vi ser nu är att finansministern drar till med
              optimistiska prognoser – sådana som han gjorde för ett år sedan
              och sedan var tvungen att gå tillbaka och rätta för att de inte
              stämde. Det var för att kunna ha en expansiv politik när det gäller
              att sänka skatterna. Det var det som var agendan då.
            </seg>
            <seg n="dc714a96">
              Det här är antagligen, i alla fall som opinionen ser ut i dag,
              Anders Borgs sista debatt som finansminister. Jag vill ge Anders
              Borg en chans att avsluta med värdighet, att ägna sin sista replik
              åt att tala lite grann om sin egen politik.
            </seg>
            <seg n="59a44069">
              Vad är det för reformer ni föreslår? Vad är det ni vill ge för
              besked till väljarna i valet?
            </seg>
          </u>
          <note type="speaker" n="0b19ec5f">
            Anf. 65 Finansminister ANDERS BORG (M) replik:
          </note>
          <u who="unknown" xml:id="i-e3fe353505a8289c-8" n="e8e39764">
            <seg n="158fea95">
              Herr talman! Jag måste säga att jag blir beklämd över den vilseledande
              och ansvarslösa hållning som Per Bolund har.
            </seg>
            <seg n="092a493e">
              Det är tre frågor som jag väcker. Det är alltså en skattechock
              mot vår exportindustri, mot landsbygden och mot transportsektorn,
              det är en snabbavveckling av kärnkraften och det är ett nej till
              Förbifarten och Östlig förbindelse, vilket stoppar viktig infrastruktur
              i Helsingforssregionen. Till på köpet vill man tillsammans med
              Vänsterpartiet och Feministiskt initiativ genomföra en kraftig
              arbetstidsförkortning.
            </seg>
            <seg n="0b094fd8">
              Det här är de förslag som Per Bolund har i sina riksdagsmotioner.
              Det är det man säger på Miljöpartiets partikongresser. Inte på
              en enda punkt kan han säga att det jag säger inte stämmer, utan
              det är naturligtvis så att det här är en politik som leder till
              nolltillväxt.
            </seg>
            <seg n="6968ec64">
              Det är målet för Miljöpartiet: att skapa ett stagnerande samhälle
              som står still. Vi kan väl åtminstone vara eniga om vad det betyder
              för väljarna. Då sjunker pensionerna. På tio år handlar det om
              15 procents nedgång av pensionerna. Då får vi tiotals miljarder
              mindre till välfärden i kommunerna, och då får vi tusentals färre
              på arbetsmarknaden. Det är det som är kärnan i er nolltillväxtpolitik:
              att få stopp på Sverige och därigenom slå sönder den konkurrenskraft
              vi har.
            </seg>
            <seg n="9f51c5f1">
              Det är en logisk politik. Hur ska man kunna minska exporten om
              man inte försämrar förutsättningarna för exportföretagen? Det
              är logiskt om det är som är ambitionen.
            </seg>
            <seg n="39ddb69d">
              Nej, Per Bolund står för en vilseledande, ansvarslös vänsterpolitik.
              Det vore ärligare och vettigare om han sade: Vi vill tillsammans
              med Feministiskt initiativ, Vänsterpartiet och Socialdemokraterna
              bilda en regering för att stoppa tillväxten i Sverige, för vi
              vill ha nolltillväxt.
            </seg>
            <seg n="7e20ded4">
              Det är den ärliga politiken som Per Bolund tror på.
            </seg>
          </u>
          <note type="speaker" n="7d270079">
            Anf. 66 LEIF JAKOBSSON (S):
          </note>
          <u who="leif_jakobsson_c7aa69" xml:id="i-4657e4fb05020bfd-0" n="fad37e4a">
            <seg n="defd4efe">
              Herr talman! Detta blir den sista skattedebatten och den sista
              debatten över huvud taget den här mandatperioden. Det kan bli
              ganska passande att det blir en skattedebatt, för det är ofta
              på detta område som de stora stridsfrågorna i kammaren har funnits.
              Vem minns inte höstens stora fajt när Alliansen kämpade med näbbar
              och klor för att försöka genomdriva ytterligare en skattesänkning,
              riktad till dem med de högsta inkomsterna?
            </seg>
            <seg n="76513b9a">
              Den striden bidrog på ett pedagogiskt sätt till att svenska folket
              tydligt såg skillnaden. Man röstade ned socialdemokratiska förslag
              om att förbättra skolan och om fler lärare. Man röstade ned socialdemokratiska
              förslag om fler händer i vården och att stäkra sjukvården. I stället
              slogs Alliansens förkämpar för ytterligare en skattesänkning.
            </seg>
            <seg n="6c5f647d">
              Det är väl egentligen där vattendelaren i svensk politik står.
              Detta kommer att spela en viktig roll i valrörelsen.
            </seg>
            <seg n="40584377">
              Jag tänkte använda tiden åt att se lite bakåt. Man ska ju också
              tala om framtiden, men när det gäller Alliansens politik har vi
              den här förmiddagen fått veta att det inte finns några som helst
              svar om vad man tänker sig framåt, utan man pratar bara bakåt.
              Låt oss alltså se vad som har hänt.
            </seg>
            <seg n="0cc873d4">
              När man har distans till de åtta alliansåren kommer nog domen
              över den förda ekonomiska politiken och skattepolitiken att bli
              hård. Man har gått från ett överskott på 65 miljarder till ett
              underskott på 90 miljarder samtidigt som man har höjt arbetslösheten
              från 6 till 8 procent och tredubblat långtidsarbetslösheten.
            </seg>
            <seg n="61314d15">
              Vad är det som har varit drivkraften? Det blir tydligt när man
              kan se det i backspegeln. Det är bara en enda paroll: Sänk skatterna!
              Det är bara detta som har varit drivkraften, fast på ett lite
              smartare sätt än när Bo Lundgren gick i väggen. Det har handlat
              om att hitta ett problem och sedan hitta på en skattesänkning
              som ska lösa problemet, och så klär man in skattesänkarpolitiken,
              undermineringen av vår gemensamma sektor, och kör vidare.
            </seg>
            <seg n="b57d073a">
              Se bara på vad det handlar om: jobbskatteavdraget. Skattesänkningarna
              kläddes där i termer av att detta skulle vara en pedagogisk finess
              så att arbetslösa skulle ta sig i kragen och söka de jobb som
              inte finns. Vi vet alla vad resultatet blev. Efter det fjärde
              jobbskatteavdraget och när det femte skulle införas, när väl Sverigedemokraterna
              gav klartecken till Alliansen att införa det, var det inte jobb
              som det handlade om längre, utan det var konsumtionsstimulanser,
              där pensionärer och arbetslösa skulle hållas utanför.
            </seg>
            <seg n="f380fc2a">
              Detta med krogmomsen var kanske en skattesänkning som vissa väljargrupper
              tycker är bra, men den kläs i ord av jobbsatsningar. Här har vi
              fått väldigt klart för oss vad det handlar om och vad resultatet
              är. Lars Calmfors säger att det sannolikt inte har ökat den totala
              sysselsättningen, utan man tränger undan jobb i andra sektorer.
              Lars Jonung säger att det är ett branschstöd till en bransch som
              inte är i kris. Sänkningen kostar mycket i form av förlorade skatteintäkter.
            </seg>
            <seg n="bc38a12e">
              De sänkta ungdomsarbetsgivaravgifterna kläddes också i något
              slags sysselsättnings- och arbetsmarknadskläder. Där säger forskare
              vid IFAU: Det är väl den konventionella visdomen inom forskningen
              att den här typen av sänkningar är ett svagt instrument för att
              påverka sysselsättningen. Anders Forslund, professor vid Uppsala
              universitet och vid IFAU, säger att det är ungefär samma andel
              ungdomar som jobbar före och efter reformen. Det kan tydas på
              att de flesta av de jobb som vi ser efter halveringen av arbetsgivaravgiften
              skulle vi ha sett ändå.
            </seg>
            <seg n="bcb4bcf2">
              Så här kan man fortsätta med alla de expertgenomgångar av de
              förmenta jobbsatsningarna som har gjorts. De har varit ineffektiva,
              och i den mån de över huvud taget har bidragit med något har det
              varit fruktansvärt dyrt: 1,4 miljoner per jobb. Som Malmöbo kommer
              jag ihåg diskussionen om varvsstödet, som låg på ungefär samma
              nivå.
            </seg>
            <seg n="68a60a2a">
              Därtill kan vi sedan lägga sänkningen av bolagsskatten, som också
              skulle leda till jobb men i huvudsak har inneburit att de stora
              bankerna har fått kraftigt ökade vinster, men ingen sysselsättningsökning
              har skett i de storbolag som har fått del av den, tvärtom. Därutöver
              skulle den finansieras med intäkter från välfärdsbolagen som skulle
              börja betala skatt, men det kommer, har vi i skatteutskottet senast
              nu på morgonen fått klart för oss, inte att ske.
            </seg>
            <seg n="a11cbc04">
              Vad är då summan av alla dessa skattesänkningar som har klätts
              i ord av jobbsatsning? Resultatet är att Sverige har gått från
              6 till 8 procents arbetslöshet. 140 miljarder i skattesänkningar,
              som huvudsakligen har motiverats med att de skulle skapa arbeten,
              har betytt att vi har gått från 6 till 8 procents arbetslöshet.
              Långtidsarbetslösheten i Sverige har tredubblats.
            </seg>
            <seg n="a14516b0">
              Då borde varenda sunt tänkande människa säga: Detta fungerar
              inte. Stopp och belägg, vi måste göra något annat! Men självklart
              var motivet inte från början att skapa jobb. Motivet var ju att
              sänka skatterna, den dröm Moderaterna har närt i så många årtionden.
              Nu fick man göra det klätt i andra ord. Det får man väl gratulera
              Moderaterna till. Jag måste säga att jag är väldigt konfunderad
              över hur Centern, Kristdemokraterna och Folkpartiet har kunnat
              medverka till denna politik.
            </seg>
            <seg n="bd81ece0">
              Det vi nu står inför är alltså en regering som har tömt ut sina
              resurser. Man presenterar ingenting för riksdagen om hur man ska
              lösa framtidens problem. Det vi vet är att den offentliga sektorn
              behöver ungefär 120 miljarder till de närmaste åren för att vi
              ska kunna bibehålla den välfärd vi har. Svaret är: Chockhöj snusskatten!
              Det är vad vi har hört och sett.
            </seg>
            <seg n="a8a32ba6">
              Man är vid vägs ände, men ändå, när moderater samlas till stämma
              är det nya program med nya skattesänkningar på 30–40 miljarder,
              det sjätte jobbskatteavdraget och annat. Värnskatten – oj, vad
              ni i Folkpartiet har väntat på att få avskaffa den! Det säger
              sig självt att den här politiken bara kommer att leda till en
              sämre gemensam sektor och färre jobb.
            </seg>
            <seg n="e10df08c">
              Vi socialdemokrater säger att det är stopp för skattesänkningar.
              Vi återtar en hel del av de ineffektiva sänkningar som har genomförts:
              krogmomsen, arbetsgivaravgiften och så vidare. Vi trappar av jobbskatteavdraget
              för dem som tjänar mest. Det finns flera andra intäktsförslag
              som tillsammans nu är 32 miljarder som vi ska använda för att
              satsa offensivt. Om de 32 miljarderna inte räcker är vi inte rädda
              för att höja fler skatter eller för andra intäktsförslag.
            </seg>
            <seg n="30ce2c1e">
              A och O är att vi måste börja satsa på framtiden. Det handlar
              om att investera i våra barns utbildning, bygga bostäder, se till
              att forskningen utvecklas och stödja företagen i deras exportsatsningar.
              Det finns en lång rad åtgärder i det socialdemokratiska budgetförslaget
              som handlar om framtidstro och om att investera i framtiden, att
              investera för våra barn. Där kommer vi att vara väldigt tydliga.
            </seg>
            <seg n="1d10d96c">
              Vi kommer också att trappa upp kampen mot skattefusk och illojal
              konkurrens. En socialdemokratisk regering kommer väldigt snabbt
              att se till att F-skatten förändras på ett sådant sätt att man
              måste ha mer än en uppdragsgivare. I dag tvingas flygvärdinnor,
              kvinnor i hemtjänst och alla andra att bli ofrivilliga F-skattare.
              Det är en fullständigt oacceptabel utveckling.
            </seg>
            <seg n="04dbea1f">
              Vi kommer att se till att utländska företag får en plikt att
              anmäla till Skatteverket omedelbart om de ska operera på svensk
              mark. Vi skulle helst se att det blir ett krav på att man har
              en svensk F-skattsedel. Månadsrapportering kommer att införas.
              ROT-fusket kommer att sättas åt. Personalliggare kommer att införas.
              Och huvudentreprenörsansvaret kommer att lagstadgas. Detta kommer
              att ske väldigt snabbt för att vi ska få en sund konkurrens i
              vårt näringsliv och tryggare anställningar för de människor som
              arbetar.
            </seg>
            <seg n="4d41bb4a">
              Det finns ett slitet uttryck som lyder: Vi lever i en globaliserad
              värld. Ja, det gör vi. Och är det någonting som verkligen är globaliserat
              är det skatteflykten. Här måste Sverige ta på sig ledartröjan
              på ett helt annat sätt. Regeringen har haft en laid-back-inställning
              under de här åren. När resten av världen faktiskt rustar för att
              ta kampen mot skatteparadisen och allt det andra har vi sett ett
              Sverige som inte alls finns med.
            </seg>
            <seg n="a2097b2f">
              Vi vill se ett Sverige som går i bräschen, inte sitter i sista
              vagnen i tåget. Det handlar bland annat om de skattepengar som
              används i välfärden, via privata riskkapitalbolag. Om de över
              huvud taget ska kunna få några vinster ska de skattas i Sverige
              och inte i skatteparadis.
            </seg>
            <seg n="7e0ec0cf">
              I inledningen var jag mycket kritisk mot den förda skattepolitiken.
              Det står jag verkligen för. Men, herr talman, så här i den sista
              debatten måste jag passa på att framföra mitt tack till utskottets
              ordförande Henrik von Sydow, som nu lämnar riksdagen. Han har
              på ett mycket professionellt sätt företrätt denna usla skattepolitik.
              Det ska han ha all heder av.
            </seg>
          </u>
          <note type="speaker" n="c262a757">
            Anf. 67 ANDERS SELLSTRÖM (KD) replik:
          </note>
          <u who="anders_sellstrom_c28c99" xml:id="i-f496f21dd39d9c7d-3" n="ec1f9496">
            <seg n="8f7652f5">
              Herr talman! Nu har vi lyssnat på Leif Jakobsson, som har orerat
              om alla skattesänkningar sedan 2006. Man kunde nästan tro att
              man var på någon stand-up-föreställning i det här sammanhanget.
              I sin politik behåller han nämligen 90 procent av alla de skattesänkningar
              som han så våldsamt har stått och ondgjort sig över.
            </seg>
            <seg n="eed3b069">
              Jag ska inte ta upp mer i det ämnet. Jag vet inte om Leif Jakobsson
              lyssnade till mitt anförande, där jag beskrev skillnaden mellan
              2006 och i dag. År 2006 hade vi högkonjunktur. Vi hade ett betydligt
              högre skattetryck. Vi hade nästan dubbelt så många i fattigdom
              som vi har i dag. Vi har alltså nästan halverat fattigdomen sedan
              2006, trots ditt orerande om de skattesänkningar som är gjorda,
              Leif Jakobsson.
            </seg>
            <seg n="cd974570">
              Jag skulle i stället vilja säga att det är tack vare de skattesänkningar
              som är gjorda. Tack vare den dynamik vi har i ekonomin i dag har
              vi i stort sett lyckats halvera fattigdomen i vårt land sedan
              2006. Vi är bäst. Vi har den lägsta fattigdomen i hela EU.
            </seg>
            <seg n="266086b6">
              Socialdemokraternas politik, åtminstone om man läser era statuter,
              går mycket ut på att man ska försöka minska fattigdomen. Men kan
              du, Leif Jakobsson, på ett enkelt och förnuftigt sätt förklara:
              Hur kan det vara så att Alliansens förda politik har lyckats halvera
              den fattigdom som du satt och administrerade 2006?
            </seg>
          </u>
          <note type="speaker" n="6e255d3a">
            Anf. 68 LEIF JAKOBSSON (S) replik:
          </note>
          <u who="leif_jakobsson_c7aa69" xml:id="i-4657e4fb05020bfd-1" n="fad37e4a">
            <seg n="d075b2f0">
              Herr talman! Jag tycker att det viktigaste att hålla i minnet,
              Anders Sellström, när man jämför 2006 och i dag är att arbetslösheten
              var 6 procent 2006 och att den är 8 procent i dag. Det är den
              riktigt stora skillnaden. Så är det efter 140 miljarder av skattesänkningar,
              som påstods skulle minska arbetslösheten.
            </seg>
            <seg n="9aca31f6">
              Ja, jag har lyssnat på debatten här under förmiddagen. Det är
              inte bara Anders Sellström, utan flera borgerliga ledamöter, som
              har talat om vilket himmelrike Sverige har blivit under de här
              åtta åren. Det är nästan så att Nordkorea rodnar. Jämlikheten
              har ökat och klyftorna har minskat och så vidare.
            </seg>
            <seg n="c48c8ec3">
              Jag skulle nästan kunna städsla någon av er i vår valrörelse.
              Om ni tänker använda det där siffertricksandet och använda statistiken
              på det där sättet och prata till väljarna på det sättet kommer
              ni att verka för att det blir en annan regering. Människor känner
              nämligen inte igen sig i det ni säger. Det är alldeles uppenbart.
            </seg>
            <seg n="6bec9551">
              Vi ser det runt omkring oss. Människor oroar sig över de ökade
              klyftorna. Människor tycker att det är fruktansvärt jobbigt att
              till exempel barn inte klarar sin utbildning. Skolresultaten sjunker
              år för år. Alla förstår att om man satsar mer på skolan och ger
              bättre förutsättningar för skolan kommer barnen i mycket större
              utsträckning att klara sig. Men i stället har ni sänkt skatterna
              och konsumerat upp detta, och så får nästa generation klara sig
              själv.
            </seg>
            <seg n="4df73758">
              Är det någonting som lägger grunden för fattigdom är det en skola
              som inte fungerar, och det är vad ni har åstadkommit.
            </seg>
          </u>
          <note type="speaker" n="c59025b1">
            Anf. 69 ANDERS SELLSTRÖM (KD) replik:
          </note>
          <u who="anders_sellstrom_c28c99" xml:id="i-f496f21dd39d9c7d-4" n="ec1f9496">
            <seg n="e343c2aa">
              Herr talman! Leif Jakobsson verkar ha oerhört svårt att ta ordet
              fattigdom i sin mun. Det är oerhört jobbigt att erkänna och tycka
              att det är bra att vi nästan har halverat fattigdomen sedan 2006
              i vårt land. Det är ju det vi är ute efter. Vi har en politik
              för att bekämpa fattigdom, inte rikedom, som Leif Jakobsson verkar
              lägga allt krut på.
            </seg>
            <seg n="1d12065e">
              Är det inte detta som är viktigt i socialdemokratisk politik:
              att bekämpa och minska fattigdomen?
            </seg>
            <seg n="1947654d">
              Det är självklart att vi inte är nöjda med att 1,3 procent av
              Sveriges medborgare fortfarande lever i fattigdom, men vi har
              lyckats halvera fattigdomen sedan 2006. Är det jobbigt, Leif Jakobsson?
              Är det jobbigt för Socialdemokraterna att ta in fakta och att
              inte hänvisa till siffertricksande?
            </seg>
            <seg n="c3f39f6e">
              Det här är sant, Leif Jakobsson. Vi har lyckats minska fattigdomen
              – vi har nästan halverat den – sedan 2006. Kan inte socialdemokrater
              och Leif Jakobsson erkänna detta? Jag undrar om de kan säga: Ja,
              med den förda ekonomiska politiken har man faktiskt lyckats med
              att minska fattigdomen i vårt land.
            </seg>
            <seg n="e57dc01d">
              Självklart har vi mer att göra. Vi vill få bort all fattigdom.
              Det är det som är målet. Man lyckades inte med socialdemokratisk
              politik, men vi har med allianspolitik lyckats närma oss det målet.
              Är det så svårt att ta de orden i sin mun? Jag undrar om man kan
              säga: Tack, Alliansen! Ni är med och hjälper till att nå ett mål
              som vi socialdemokrater många gånger kämpar för och använder i
              vår retorik när vi jobbar med politik. Är det så svårt, Leif Jakobsson?
            </seg>
          </u>
          <note type="speaker" n="b7d204eb">
            Anf. 70 LEIF JAKOBSSON (S) replik:
          </note>
          <u who="leif_jakobsson_c7aa69" xml:id="i-4657e4fb05020bfd-2" n="fad37e4a">
            <seg n="5ce20ebb">
              Herr talman! Jag tycker att Anders Sellström ska åka runt och
              berätta för landets arbetslösa att de har fått det väldigt mycket
              bättre när det i själva verket är så att ytterst få arbetslösa
              har en arbetslöshetsförsäkring som duger. Den är bland de sämsta
              vi har i hela västvärlden och i OECD-världen.
            </seg>
            <seg n="b3b5db13">
              Jag som har mycket att göra med Danmark kan också säga att det
              danskarna är mest rädda för när de jobbar i Sverige är att de
              ska behöva råka ut för nödhjälpen, som de kallar den svenska a-kassan.
            </seg>
            <seg n="5c9e8fde">
              Människor har blivit utförsäkrade ur sjukförsäkringen. Arbetslösa
              och sjuka tvingas gå till socialtjänsten, vända ut och in på sina
              liv, sälja sina hus och bilar, dra upp ungarna med rötterna, flytta
              till ett annat område, byta skola och allt det där.
            </seg>
            <seg n="dec4d589">
              Ja, åk omkring och påstå att fattigdomen har minskat i Sverige,
              Anders Sellström!
            </seg>
            <seg n="9409b6f4">
              Jag sade i mitt inledningsanförande att det är något som är fullständigt
              obegripligt för mig. Moderater har drivit igenom sin våta dröm
              om stora skattesänkningar. Men ni kristdemokrater, som ändå någonstans
              har stått för anständighet och värdighet när det har gällt att
              ta hand om människor som behöver stöd och solidaritet, har medverkat
              till det. Det kommer inte att hjälpa er i den här valrörelsen.
            </seg>
          </u>
          <note type="speaker" n="7e0f5c72">
            Anf. 71 CARL B HAMILTON (FP) replik:
          </note>
          <u who="carl_b_hamilton_cb6e47" xml:id="i-46df6c247f5a0c71-8" n="a3fcf74e">
            <seg n="daf386b9">
              Herr talman! Skälet till att vi stöder den här politiken är precis
              det som Anders Sellström sade – att vi har nått en lägre fattigdomsnivå.
              Det är inte så att vi reser runt och träffar olika personer, utan
              det är Statistiska centralbyråns insamlare som konstaterar detta.
              Och det finns andra mått på fördelningspolitiken som – möjligen
              överraskande – visar att den har varit väldigt framgångsrik under
              de här åren.
            </seg>
            <seg n="c0ce4139">
              Jag begärde egentligen ordet för att jag tycker att Leif Jakobsson
              och Socialdemokraterna ägnar sig åt hyckleri i fråga om skattepolitiken.
            </seg>
            <seg n="4420a414">
              Alliansen beslutade om det första jobbskatteavdraget 2006. Då
              var Socialdemokraterna förbittrade. Vi beslutade om det andra
              jobbskatteavdraget 2007. Socialdemokraterna accepterade då det
              första men var förbittrade över det andra. Vi beslutade om det
              tredje jobbskatteavdraget 2008. Socialdemokraterna accepterade
              då det första och det andra men var förbittrade över det tredje.
              Vi beslutade om det fjärde jobbskatteavdraget 2009. Socialdemokraterna
              accepterade då det första, det andra och det tredje men var förbittrade
              över det fjärde. Vi beslutade om ett femte jobbskatteavdrag. Då
              accepterade Socialdemokraterna det första, det andra, det tredje,
              det fjärde och det femte.
            </seg>
            <seg n="ef52cbd9">
              Varje gång Socialdemokraterna haft denna fråga uppe har de sagt
              nej, nej, nej ända tills de har sagt ja, ställt sig bakom det
              och haft med det i sina budgetalternativ.
            </seg>
            <seg n="37fe1c86">
              Jag tycker att det är mycket viktigt att understryka att ni i
              själva verket står bakom en mycket stor del av Alliansens skattepolitik
              med lägre skatter. Ni har inte försökt ändra på detta i era budgetalternativ
              allteftersom tiden har gått.
            </seg>
          </u>
          <note type="speaker" n="b9be5517">
            Anf. 72 LEIF JAKOBSSON (S) replik:
          </note>
          <u who="leif_jakobsson_c7aa69" xml:id="i-4657e4fb05020bfd-3" n="fad37e4a">
            <seg n="e3047955">
              Herr talman! Jag önskar verkligen Carl B Hamilton lycka till
              med att i valrörelsen berätta för svenska folket att deras stora
              upplevelse och känsla av att klyftorna har ökat och skillnaderna
              blivit större i vårt land är fel därför att SCB har annan statistik.
              Good luck, säger jag bara.
            </seg>
            <seg n="d2a86bfb">
              Vi har inte accepterat några jobbskatteavdrag, Carl B Hamilton.
              Vi är fortfarande förbittrade över jobbskatteavdrag ett till fem.
              Vi kommer att hantera det på följande sätt: Det som utmärker jobbskatteavdraget
              jämfört med en vanlig skattesänkning, som en socialdemokratisk
              regering kanske hade genomfört efter 2006, är att jobbskatteavdraget
              bara gick till vissa. Det gick inte till pensionärerna, det gick
              inte till sjuka, det gick inte till arbetslösa och det gick inte
              till föräldralediga.
            </seg>
            <seg n="4a9c6eb0">
              Det kommer vi bit för bit att rätta till. Därutöver tycker vi
              att det är orimligt att ge skattesänkningar till människor som
              tjänar så bra som du och jag, Carl B Hamilton. Därför trappar
              vi ned jobbskatteavdraget för dem som tjänar mest. Och när det
              inte finns någon skillnad kvar är vi tillbaka till det vi ska
              ha i vårt land: en skattetabell. Då finns det inget jobbskatteavdrag.
              Men det blir lägre inkomstskatt – det kommer vi att jobba med.
            </seg>
            <seg n="71c58e35">
              Som jag sade tidigare kommer vi att redovisa vad vi behöver för
              de framtidsinvesteringar vi vill göra. Vi har redovisat 32 miljarder.
              Det kan komma att bli mer, och då kommer vi att redovisa det.
            </seg>
          </u>
          <note type="speaker" n="3c885d1a">
            Anf. 73 CARL B HAMILTON (FP) replik:
          </note>
          <u who="carl_b_hamilton_cb6e47" xml:id="i-46df6c247f5a0c71-9" n="a3fcf74e">
            <seg n="77b92d3a">
              Herr talman! Den här regeringen har sänkt skatten för pensionärer
              med sammanlagt ungefär 16 miljarder kronor – 16 miljarder. På
              den tiden då Socialdemokraterna styrde landet sänktes aldrig skatten
              särskilt för pensionärer, men det har den gjort under alliansregeringen.
            </seg>
            <seg n="fbc543ac">
              I det första steg ni nu talar om rör det sig, om jag minns rätt,
              om 1 ½ miljard, Leif Jakobsson. De skattesänkningar för pensionärer
              som Alliansen har genomfört har en helt annan storleksordning
              än de som ni talar om.
            </seg>
            <seg n="11c8c265">
              Det sista steget i ert skatteprogram för pensionärer villkoras
              dessutom av att ni når målet att ha EU:s lägsta arbetslöshet.
              Jag tror inte att er politik kommer att leda till det. Ni har
              Österrike som ett föregångsland, men den politik som lett till
              EU:s lägsta arbetslöshet i Österrike avvisar ni i Sverige.
            </seg>
            <seg n="7096a489">
              Ni är inte för lärlingsutbildningar. Ni är inte för att man som
              ungdom inte nödvändigtvis måste ha en gymnasieutbildning som leder
              till högskolebehörighet. Ni är inte för att man har lärlingslöner
              som är låga och ingångslöner för unga på arbetsmarknaden. Den
              politik som ni för, diskuterar och företräder är en helt annan
              än den som har lett till EU:s lägsta arbetslöshet i Österrike.
            </seg>
            <seg n="24e0e6b2">
              Ni kommer aldrig att nå det målet. Om ni har det upplägget kommer
              pensionärerna aldrig att få den likabehandling som ni eftersträvar.
            </seg>
          </u>
          <note type="speaker" n="720fbde9">
            Anf. 74 LEIF JAKOBSSON (S) replik:
          </note>
          <u who="leif_jakobsson_c7aa69" xml:id="i-4657e4fb05020bfd-4" n="fad37e4a">
            <seg n="efc4e06a">
              Herr talman! Det här är ganska intressant. Carl B Hamilton säger
              att skatterna inte sänktes särskilt eller speciellt för pensionärer
              under den socialdemokratiska regeringstiden. Nej, det är klart
              – vi hade ju inte skapat en klyfta. När vi sänkte skatterna gjorde
              vi det för alla. Det fanns ingen klyfta att jobba med då, för
              vi hade en skattetabell. Det är rättvist och rimligt för vårt
              land.
            </seg>
            <seg n="c429fdd3">
              De borgerligas omsorg om socialdemokratiska sysselsättnings-
              och arbetslöshetsmål är alltid hjärtskärande. Vi har gjort det
              förr. Vi gick från 8 till 4 procents arbetslöshet. Vi tog oss
              dit, och vi kommer att göra det igen. Carl B Hamilton oroar sig
              och tror att vi inte kommer att klara av det.
            </seg>
            <seg n="12918ad4">
              Finns det inte något krav på att man ska redovisa en egen politik
              för hur man ska komma till rätta med sysselsättningen om man representerar
              en majoritet som har styrt i åtta år, som har gått från 6 till
              8 procents arbetslöshet och som har tredubblat långtidsarbetslösheten?
              Men det handlar bara om vår politik. Vi är dock glada att den
              står i centrum, för den kommer att fungera väldigt mycket bättre
              än den som har förts under de här tre åren.
            </seg>
            <seg n="edc39b39">
              Jag vill passa på att tacka Carl B Hamilton för de många trevliga
              replikskiften vi har haft under de här åren.
            </seg>
          </u>
          <note type="speaker" n="1d164082">
            Anf. 75 HENRIK VON SYDOW (M):
          </note>
          <u who="henrik_von_sydow_c24c61" xml:id="i-eecd67a99cc4bf61-0" n="2195f829">
            <seg n="7421e293">
              Herr talman! Jag vill gärna börja i ett annat tonläge än det
              som präglade Leif Jakobssons anförande. Jag vill tacka alla, både
              utskottets ledamöter och kansliet, för ett mycket bra arbete tillsammans.
            </seg>
            <seg n="cba05ce3">
              Jag uppskattar Leif Jakobsson mycket som vice ordförande, men
              han behöver fortsatt träna på hur hans retorik och hans egen politik
              går ihop. Hans anförande präglades av ett utfall mot de skattereformer
              som har genomförts. Samtidigt accepterar Socialdemokraterna 90
              procent av dessa skattereformer.
            </seg>
            <seg n="226ac819">
              Det är möjligen ett uttryck för en vänsterradikalisering inom
              socialdemokratin. Det är uppenbart att det inte finns någon idé
              som utmanar mer än den enkla idén att vanligt folk ska få behålla
              mer i plånboken efter skatt. Det finns ingen idé som gör de olika
              vänsterparterna i denna kammare mer upprörda.
            </seg>
            <seg n="6fdfb743">
              I övrigt tycker jag att det är en mycket spännande tid vi nu
              går till mötes. Det är valår och slutspurt. Skattepolitiken är
              en central del där, för den finansierar de utställda löftena och
              tydliggör och konkretiserar alternativen för väljarna.
            </seg>
            <seg n="7faeeba4">
              Skattepolitiken berör som vi vet hushållen. Det är kostnader
              som når rakt in i vardagen och verkligheten. Det når varje familj.
              Jag tror att alla i skatteutskottet har en respekt för att skatter
              och skattelagstiftning är väldigt starka styrmedel, ibland till
              och med starkare än vi kan tro.
            </seg>
            <seg n="95d0cd77">
              Vi har vid flera tillfällen pratat om hur väl fungerande skattesystem
              är avgörande för ett väl fungerande ekonomiskt system och ett
              finansiellt system. Jag behöver inte nämna länderna i södra Europa
              för att vi ska bli påminda om det. Att vi har rättvisa skatter
              som öppnar för fler jobb och ökad sysselsättning spelar en avgörande
              roll för vår konkurrenskraft.
            </seg>
            <seg n="29d07ac4">
              Därtill är skattesystemets effektivitet, dess förtroende och
              legitimitet och människors lojalitet avgörande för hållbara offentliga
              finanser. Totalt uppgår våra skatteintäkter, vår skatteuppbörd,
              för att finansiera offentlig sektor till över 1 600 miljarder.
              Skatteintäkterna, skatteuppbörden, bedöms öka med 3 procent i
              år och med 5 procent per år mellan 2015 och 2017. Det är, rensat
              från inflation, 70 miljarder mer i jämförelse med 2006. Med fler
              skattebetalare och med fler i arbete ökar skatteintäkterna, ökar
              skatteuppbörden.
            </seg>
            <seg n="0ad738ee">
              Vi vet att det inte bara är skatteintäkterna som ökar, utan det
              gör också svenska folkets vilja att göra rätt för sig. Drivkrafterna
              att betala skatt på rätt sätt ökar. Utskottet har vid flera tillfällen
              noterat undersökningar från Skatteverket som visar på markanta
              attitydförändringar hos svenska folket, där acceptansen för skattefusk,
              skatteflykt och skattebrottslighet minskar samtidigt som skattemoralen,
              viljan att göra rätt för sig, ökar hos svenska folket.
            </seg>
            <seg n="2d9a4f56">
              Andelen svenskar som tycker illa om vårt skattesystem minskar
              från 42 procent till 22 procent. På ungefär samma sätt ökar andelen
              som uppskattar och tycker bra om vårt skattesystem, om man jämför
              2006 med 2012. Och – hör och häpna – den myndighet som svenska
              folket gillar allra mest är den fiskala myndigheten – det är Skatteverket.
              Skatteuppbörden ökar, och skattemoralen ökar också.
            </seg>
            <seg n="da1df08d">
              Det som trängs tillbaka och minskar är den svarta ekonomin. Det
              är förstås svårt att mäta, men tydliga indikationer just från
              Skatteverket visar på att den svarta ekonomin sammantaget är på
              väg att minska.
            </seg>
            <seg n="52361362">
              Det hänger i hyggligt stor utsträckning samman med flera politiska
              reformer: RUT- och ROT-avdragen, som inte bara har skapat sysselsättning
              utan också har stärkt vårt skattesystem, avskaffandet av förmögenhetsskatten,
              krav på kassaregister, krav på personalliggare, informationsutbytesavtal
              med skatteparadis, tilltäppta hål med begränsningar av möjligheten
              till ränteavdrag, kampen mot skattefusk och skatteflykt och också
              i detta sammanhang kontinuerligt ökade anslag till Skatteverkets
              kontroller. Det spelar roll för den mycket positiva utvecklingen,
              de starka trender som vi ser kopplade till svenska skattesystemet.
            </seg>
            <seg n="a0d1bcea">
              Vi får ofta beröm av andra som bedömer den svenska ekonomin för
              att vi i ordnad form har genomfört skattereformer utan stora underskott
              i statens finanser tillsammans med stora resursförstärkningar
              till välfärdens kärna, samtidigt som vi har bland Europas starkaste
              statsfinanser och – inte minst – den svenska statsskulden har
              minskat under en mycket tuff period. Sverige kommer starkare ur
              krisen än vad vi var när vi gick in i den.
            </seg>
            <seg n="8ffa1a32">
              Centralt i detta har varit investeringar i drivkrafter för arbete,
              som har bidragit till att sysselsättningen har ökat med omkring
              en kvarts miljon nya jobb. Vi har nu haft en lång period av låg
              inflation och låga räntor. Tillsammans med lägre inkomstskatter
              har det medfört att Sverige nu har en växande – inte krympande,
              som i många andra länder – medelklass. Vi har stigande reallöner
              i Sverige. Vi har sett historiska förstärkningar av vanligt folks
              inkomster. Breda LO-grupper har i praktiken fått en månadslön
              extra per år. Det har under tuffa år bidragit till att hålla uppe
              efterfrågan i vår ekonomi.
            </seg>
            <seg n="67bf20aa">
              De nyckelord, ledord, som har styrt skattepolitiken är sysselsättning,
              sammanhållning, konkurrenskraft, tillväxt, förtroende och legitimitet.
              Till detta ska nu också adderas skyddsvallar, vägen tillbaka till
              överskott. Vi blir ofta påminda om att det nya normala i den ekonomiska
              utvecklingen är kriserna, som återkommer. Vi ska möta nästa kris
              med överskott. För att göra det krävs det att vi säkrar finansieringen
              av den offentliga sektorn. Det föreslås också skattehöjningar,
              men inte på ett sätt som gör det mindre lönsamt att arbeta eller
              dyrare att anställa människor.
            </seg>
            <seg n="28849add">
              Det finns skäl att välkomna en debatt om skattepolitiken, om
              skattepolitikens inriktning. Mot Alliansens fyra partier står
              en alltmer vänstertung opposition, som vill göra det som ser ut
              som ett klassiskt vänsterupplägg för att vinna valet: uppträda
              med stor retorik och ge sken av att lova allt till alla, samtidigt
              som det inte finns någon gemensam finansiering av förslagen. Det
              finns heller inga gemensamma förberedelser av förslagen.
            </seg>
            <seg n="fa758a28">
              Vänner! Jag tror att vi har provkört detta i Europa. Vi har sett
              det. Det är vänsterregeringar som går mot svåra utmaningar, som
              går mot kriser, underskott och löftesbrott. Vi ser det i Danmark,
              som Leif Jakobsson följer så nära, och vi ser det också i Frankrike.
              I Sverige ser vi nu en vänster där flankerna växer.
            </seg>
            <seg n="31651744">
              Om detta vill jag gärna åka runt och prata i valrörelsen, klargöra
              de förslag på ökade kostnader som läggs fram på riksdagens bord.
              Jag tycker att skatteutskottets yttrande är en utmärkt sammanställning
              över detta.
            </seg>
            <seg n="c7591595">
              Socialdemokraterna vill öka kostnaderna för att arbeta och för
              att driva företag med omkring 30 miljarder. Kostnaden för att
              anställa unga ska öka. Momsen och kostnaden för delar av tjänstesektorn
              ska höjas. Det folkligt förankrade och uppskattade RUT-avdraget
              ska halveras – taket ska halveras – samtidigt som marginalskatterna
              på arbete ska upp till över 60 procent. OECD-områdets kanske högsta
              marginalskatter ska bli ännu högre. Det påminner en hel del om
              Frankrike, Hollandes skattehöjningar och vilka effekter de fått
              för den franska ekonomin.
            </seg>
            <seg n="7336536f">
              Socialdemokraterna vill regera tillsammans med Vänsterpartiet
              och Miljöpartiet och möjligen också Feministiskt initiativ. Det
              betyder att till de 30 miljarder i kostnadsökningar för hushållen
              som Socialdemokraterna föreslår ska Miljöpartiets skattehöjningar
              läggas. Det handlar om – det är viktigt att tala om hela Sverige,
              utanför de stora städerna – höjda bensinskatter. Det handlar om
              lastbilsskatter. Det handlar om flygskatter som slår direkt mot
              svenska familjer. Det handlar om tiotals ytterligare miljarder
              i höjda energi- och transportskatter.
            </seg>
            <seg n="13ca098c">
              Till detta kommer Vänsterpartiet med förslag på kraftiga skattehöjningar
              för låg- och medelinkomsttagare, återinförd fastighetsskatt och
              ett helt avskaffat RUT-avdrag, vilket skulle slå enormt hårt mot
              en hemsektorsbransch där 80 procent av de anställda är kvinnor
              och 40 procent är utrikes födda. De skulle i praktiken pressa
              tillbaka många av de vita jobben till ett utanförskap, till en
              otrygghet och till ett arbete i den svarta ekonomin.
            </seg>
            <seg n="7b9e0d44">
              Socialdemokraterna vill inte berätta vilka eftergifter de är
              beredda att göra för att regera Sverige. Den som lägger en röst
              på Socialdemokraterna riskerar att också lägga en röst på Miljöpartiets
              bensinskattehöjningar och på Vänsterpartiets fastighetsskatter.
              Miljöpartiet och Vänsterpartiet växer på socialdemokratins bekostnad.
              Det är partier som stöder en politik som vill öka kostnaderna
              för alla hushåll och som kommer att öka kostnaderna för alla jobb.
            </seg>
            <seg n="1d8d42d3">
              Tro inte annat – vi vet att det är hushållen som kommer att betala
              priset! Också skatter och avgifter som ökar företagens kostnader
              gör att företagen antingen höjer sina priser eller sänker lönerna
              för de anställda genom sämre löneutveckling över tid. Höjd skatt
              på arbete ger mindre i plånboken för den som jobbar, oavsett om
              den ökade skatten ska betalas in av företagen eller av löntagaren.
            </seg>
            <seg n="9e148a54">
              Vi ser att de kostnader som läggs på jobb och företagande i huvudsak
              ökas för att finansiera ökade utgifter i transfereringssystemen.
              Konsekvensen av detta är att det blir mindre lönsamt att jobba
              och anställa och mer lönsamt att inte jobba. Urholkas arbetslinjen
              kan vi heller inte ta ansvar för finansieringen av offentlig sektor
              och välfärden. Vi kommer bara att komma i en situation där vi
              får administrera växande utgifter för bidragssystemen och ett
              större och större utanförskap.
            </seg>
            <seg n="8e81f91b">
              Det, herr talman, tycker jag är helt fel vägval för Sverige.
              Rätt vägval är att peka som Alliansen, sätta upp ett mål att över
              fem miljoner människor ska ha ett jobb att gå till 2020. Vi kommer
              att fortsätta lägga reformförslag och pusselbitar för att nå det
              målet, samtidigt som vi värnar arbetslinjen och ansvarstagandet
              för finansieringen av offentlig sektor. Skattepolitiken ger drivkrafter
              för jobb och tar ansvar för finansieringen av offentlig sektor.
            </seg>
            <seg n="75b01775">
              Mot detta står en alltmer vänstertung opposition utan ansvarstagande,
              utan arbetslinje och utan finansiering för utställda löften.
            </seg>
            <seg n="ebe71359">
              Men det finns en annan ordning för skattepolitiken, och det är
              den som styrs utifrån prioriteringar av sysselsättning, sammanhållning,
              skyddsvallar, tillväxt, konkurrenskraft och legitimitet. Det är
              det valet som svenska folket har att göra i höst.
            </seg>
          </u>
          <note type="speaker" n="512c7b64">
            Anf. 76 LEIF JAKOBSSON (S) replik:
          </note>
          <u who="leif_jakobsson_c7aa69" xml:id="i-4657e4fb05020bfd-5" n="fad37e4a">
            <seg n="2de1aa90">
              Herr talman! Henrik von Sydow hade anmält 12 minuter. Efter 11
              minuter och 44 sekunder kom 14 sekunder med en redogörelse för
              Alliansens politik. Det som hände dessförinnan var något slags
              försök att gifta ihop olika partier, och en del finns inte ens
              i riksdagen. Det är ganska symtomatiskt för vad vi har hört tidigare
              under denna förmiddag inte minst från finansministerns sida, alltså
              att inte på något sätt tala om den politik som man vill gå till
              val på utan bara tala om andras politik.
            </seg>
            <seg n="9ffe57ec">
              Jag önskar er inte lycka till i valet. Men detta är ingen bra
              taktik. Väljare vill inte höra sådant, utan de vill höra vad man
              vill göra.
            </seg>
            <seg n="66c20c49">
              Jag ska återgå till den huvudsakliga frågan eftersom ni gick
              till val 2006 på att ni skulle minska utanförskapet och minska
              arbetslösheten. För detta har ni satsat 140 miljarder i skattesänkningar
              som på olika sätt skulle öka sysselsättningen och minska arbetslösheten.
              Efter dessa åtta år har arbetslösheten gått från 6 till 8 procent,
              och långtidsarbetslösheten har tredubblats. De flesta människor
              skulle nog säga att det inte var rätt väg. Det fungerade inte.
              Så måste ni själva också tänka på er kammare.
            </seg>
            <seg n="9aa28975">
              Vad ska ni göra nu då? Är det fler skattesänkningar som är metoden?
              Att bara utropa att man ska ha fem miljoner sysselsatta ett visst
              år funkar inte. Det måste till metoder och konkreta reformer.
              Vi har lagt fram massor av sådana förslag som har röstats ned
              i den här kammaren.
            </seg>
            <seg n="4a52d73a">
              Efter 140 miljarder fungerar det inte. Vad ska ni göra i stället?
            </seg>
          </u>
          <note type="speaker" n="1500ebbf">
            Anf. 77 HENRIK VON SYDOW (M) replik:
          </note>
          <u who="henrik_von_sydow_c24c61" xml:id="i-eecd67a99cc4bf61-1" n="2195f829">
            <seg n="3613335e">
              Herr talman! Riksdagens skatteutskott besöker återkommande OECD
              för att få perspektiv på den politik som förs. Då lyfter OECD
              fram att det som överraskar och som gör att Sverige sticker ut
              är att vi lyckas förena tillväxt med jämlikhet. Det som ligger
              bakom tillväxtsiffran är att vi nu har Europas allra högsta sysselsättningsgrad.
              Vi lyfts fram som ett gott exempel på just hur man under en tuff
              tid genomför strukturreformer som stärker ekonomin och gör att
              fler jobb skapas. Det bästa kvittot på de reformer som har genomförts
              är att det har blivit över en kvarts miljon fler nya jobb.
            </seg>
            <seg n="4e0f89a9">
              Att jag talar om den utmaning som finns från vänsterpartierna
              – Socialdemokraterna, Vänsterpartiet, Miljöpartiet och möjligen
              också Feministiskt initiativ – beror på att dessa reformer nu
              hotas. Det är tydligt.
            </seg>
            <seg n="85eafd44">
              En av de allra mest framgångsrika reformerna är RUT-avdraget.
              Jag vet att det finns ett motstånd mot det populära och uppskattade
              RUT-avdraget.
            </seg>
            <seg n="41a65b79">
              Jag besökte i början av året ett företag som skapar sysselsättning
              varje dag genom att anställa unga människor, inte sällan kvinnor
              och inte sällan utrikesfödda. Det företag som jag besökte är ett
              hemserviceföretag där 93 procent av de anställda är kvinnor och
              70 procent är utrikesfödda; man har 40 olika nationaliteter. Det
              är ett stort hemserviceföretag. Man pekade på att konsekvenserna
              av Socialdemokraternas förslag att halvera RUT-avdraget kommer
              att minska efterfrågan på vit arbetskraft och på vita tjänster.
              Det kommer att leda till att människor får sägas upp och till
              att de som jobbar, om de inte sägs upp, kommer att få gå ned i
              arbetstid därför att efterfrågan på vita tjänster minskar. Det
              är en direkt jobbförstörande politik. Varför vill Socialdemokraterna
              på ett generellt plan gå till val på att lägga krokben på en bransch
              där 80 procent av dem som är anställda är kvinnor och 40 procent
              är utrikesfödda?
            </seg>
          </u>
          <note type="speaker" n="fa50efef">
            Anf. 78 LEIF JAKOBSSON (S) replik:
          </note>
          <u who="leif_jakobsson_c7aa69" xml:id="i-4657e4fb05020bfd-6" n="fad37e4a">
            <seg n="7940d685">
              Herr talman! Ineffektiva åtgärder som sänkningen av krogmomsen
              och sänkningen av arbetsgivaravgiften för ungdomar ska vi inte
              fortsätta med. Vi ska använda dessa pengar effektivare och bättre
              och se till att fler kommer i arbete. Man kan göra en bra jämförelse.
              Sänkningen av krogmomsen ger kanske 4 000 jobb. För dessa pengar
              kan vi anställa 10 000 lärare. Jag tycker att det är en ganska
              enkel frågeställning. Det är på det sättet vi måste gå fram.
            </seg>
            <seg n="60066dec">
              Det som oroar mig ordentligt är hur självbilden av Sverige har
              förändrats under dessa år. Henrik von Sydow hänvisar till OECD
              och så vidare, och finansministern brukar säga att vi inte har
              det som Spanien och Grekland. Sverige har under decennier faktiskt
              utmärkt sig när det gäller sysselsättning, jämlikhet och att jobba
              bort klyftor. Det har inte varit fråga om att vi har varit medelmåttor,
              som vi är nu när det gäller arbetslösheten, att vi har varit på
              den sämre halvan, som när det gäller ungdomsarbetslösheten, eller
              att vi har varit allra värst, som när det gäller PISA-resultaten
              där det framför allt handlar om att skolresultaten skiljer sig
              alltmer mellan de elever som har bra förutsättningar och de elever
              som inte har det. I Sverige har vi varit vana vid att vara jämlikhetens
              förespråkare och vara först med detta.
            </seg>
            <seg n="b032c20c">
              Nu försöker Henrik von Sydow och regeringen på något sätt säga
              att vi i alla fall inte är sämst utan i mitten. Men för oss socialdemokrater
              räcker inte det. Vi ska toppa denna typ av benchmarking när det
              gäller sysselsättning och jämlikhet.
            </seg>
          </u>
          <note type="speaker" n="7bf4f3dd">
            Anf. 79 HENRIK VON SYDOW (M) replik:
          </note>
          <u who="henrik_von_sydow_c24c61" xml:id="i-eecd67a99cc4bf61-2" n="2195f829">
            <seg n="a4db7c05">
              Herr talman! Då får Leif Jakobsson svara på vilket samhälle som
              är en bättre förebild när det kommer till att lyckas förena ekonomisk
              jämlikhet med tillväxt. Vilket annat land är det? Var finns det?
              Det vore intressant om Leif Jakobsson fick möjlighet att svara
              på just den frågan.
            </seg>
            <seg n="3402c377">
              Om han bryr sig och är angelägen om att behålla ekonomisk jämlikhet
              och behålla människor kvar på arbetsmarknaden i vita jobb, varför
              lägger då socialdemokratin fram direkt jobbförstörande skatteförslag
              som slår mot människor som tidigare har kommit från ett utanförskap,
              som tidigare har kommit från otrygghet och som tidigare kanske
              har kommit från en anställning i den svarta ekonomin och som nu
              får nya vita jobb? Det är så svårt att få ett svar på det, och
              det är så svårt att förstå det. Dessa jobb växer till varje dag.
              Varför ska den utvecklingen avbrytas och hämmas med socialdemokratiska
              förslag om att halvera RUT-avdraget? Dessa förslag lägger man
              fram och går till val på tillsammans med Vänsterpartiet som vill
              ta bort detta helt. Jag förstår inte det. Det är möjligt att debatten
              framöver kan utvisa hur socialdemokratin kan tala om sysselsättning
              och jobb och samtidigt gå till val på att lägga fram direkt jobbförstörande
              skatteförslag. Valrörelsen, herr talman, får ge svar på dessa
              frågor.
            </seg>
          </u>
          <note type="speaker" n="ba870db8">
            Anf. 80 MATS PERTOFT (MP):
          </note>
          <u who="mats_pertoft_b36794" xml:id="i-bb45cd4e07eb0d79-0" n="b3c11760">
            <seg n="f4f4ef74">
              Herr talman! Det har här i kammaren i dag diskuterats mycket
              vad som har hänt och ganska lite vad som borde hända. Därför vill
              jag börja mitt anförande med att berätta att jag i morse läste
              Dagens Nyheters debattsida. Den handlade om att man i dag öppnar
              Europas första tankställe för förnybart bränsle för flygplan på
              flygplatsen i Karlstad. Det är ganska spännande. Till och med
              flygplanen kommer att kunna tankas med förnybart bränsle i framtiden.
              Det hoppas vi. Det är underbart att det sker, och det är säkert
              inte någon tillfällighet att det sker i en kommun där Miljöpartiet
              finns med i majoriteten. Men detta visar lite grann vad som skulle
              kunna hända i framtiden. Bränslet kommer att produceras bland
              annat av alger och restprodukter. 50 procent förnybart bränsle
              kan blandas in med det fossila.
            </seg>
            <seg n="0917a6a7">
              Jag beundrar verkligen de näringslivsföreträdare som vågar ta
              det här steget, för när man läser deras önskemål i debattartikeln
              skriver de just att det behövs stöd för detta. Det behövs stödsystem
              och skattesystem som klart gynnar det förnybara, samtidigt som
              vi har en regering som har minskat andelen miljöskatter under
              den senaste mandatperioden. Det som skulle behövas för att få
              det här att gå ihop – för att vi ska kunna flyga även i framtiden,
              när flygbränsle och fossila bränslen har blivit för dyrt att flyga
              med – är koldioxidskatter som är så höga att det är ekonomiskt
              lönsamt att satsa på förnybart. Det är något den här regeringen
              inte klarar av.
            </seg>
            <seg n="e2177661">
              Det är lite grann som förra året i Almedalen, där jag kunde gå
              från debatt till debatt och höra näringslivet efterlysa miljöstrategier
              och framtidsvisioner från alliansregeringen. Man efterlyste långsiktigt
              hållbara överenskommelser som gör att man, eftersom man kan lita
              på politiken, vet att man kan investera miljarder och skapa tusentals
              nya jobb. Näringslivet kan nämligen inte lita på alliansregeringens
              politik när det gäller miljöfrågor och skattefrågor – man har
              lärt sig att det inte händer någonting. Nu senast såg vi debaclen
              med kvotplikten och mikroproducerad el, där regeringen i sista
              minuten slänger in halvdana förslag som får stopp i EU-kommissionen.
            </seg>
            <seg n="4e50c6a9">
              Jag läser vidare i DN, om statsminister Fredrik Reinfeldt, Moderaternas
              partiledare. Han säger att vi måste rusta för framtiden. Det är
              två helsidor om att rusta för framtiden, och vad hittar jag? Noll.
              Att rusta för framtiden handlar i stället om det förgångna och
              om att låsa in sig på sin kammare och samla lite pengar på hög.
              Det handlar inte om att rusta Sverige för framtiden.
            </seg>
            <seg n="ea1cf4e1">
              Vi fick ett annat besked i går. Då kom en ny undersökning om
              den svenska skolan, eller rättare sagt om lärarnas situation,
              som var totalt förintande för den skolpolitik alliansregeringen
              och framför allt Jan Björklund och Folkpartiet har fört. Det visar
              sig att lärarna inte vill vara kvar; de är så missnöjda med sina
              förhållanden att 50 procent av dem inte skulle välja det jobbet
              en gång till.
            </seg>
            <seg n="eef2e9f4">
              Det här är värre än kunskapsresultaten i PISA. Det är nämligen
              själva grundbulten i hur en skola fungerar att man har utbildade
              lärare. Det är värre än mycket annat. Det är lärarna som ser till
              att eleverna når kunskapsresultaten. Om vi inte har utbildade
              lärare i Sverige har vi ingen skola, och då har vi ingen framtid.
              Det är därför Miljöpartiet i flera år har drivit frågan om höjda
              lärarlöner.
            </seg>
            <seg n="dfd0713d">
              Vi har en utbildningsminister som har pratat om det, men han
              har inte gjort någonting. Det är ju det: Om man har en utbildningsminister
              som framför allt ägnar sig åt att svartmåla skolan och låtsas
              att han är oppositionspolitiker – en minister som inte tar ansvar,
              trots att han nu har varit utbildningsminister i åtta år – går
              det åt helsike. Det är vad det handlar om.
            </seg>
            <seg n="1f6e81a6">
              I går läste jag i tidningen att både demokrater och republikaner
              i USA är eniga om att vi måste räkna med framtida kostnader på
              upp till 700 miljarder på grund av klimatförändringarna. Den kunskapen
              har alltså nått till och med republikanerna i USA, som annars
              alltid har motarbetat klimatöverenskommelser som Kyotoprotokollet.
            </seg>
            <seg n="96a65443">
              Här i vårt land har vi en regering som har minskat andelen miljöskatter
              och har färre styrmedel. I vårt land efterlyser näringslivet självt
              långsiktigt hållbara ekonomiska styrmedel på skatteområdet för
              att kunna bygga ett hållbart samhälle, men man får det inte. Det
              är det som oroar mig. Det är det som gör att jag när Fredrik Reinfeldt
              säger att vi ska rusta Sverige för framtiden måste säga: Men snälla
              någon – man rustar inte för framtiden genom att låsa in sig på
              sin kammare och drömma om fornstora dagar och skattesänkningar.
              Man rustar inte för framtiden om man inte möter framtiden.
            </seg>
            <seg n="c5e629a2">
              Då är det viktigt att vi tänker på två saker. Vi ska ta tag i
              framtiden. Vi måste hitta långsiktigt hållbara överenskommelser,
              för Miljöpartiets del gärna över blockgränserna. Vi kan gärna
              ta oss bort från det lite halvunkna blocktänkande som har präglat
              Sveriges politik i riksdagen under de senaste åtta åren, och gärna
              med en långsiktighet så att vi både tar tag i de investeringar
              vi måste göra i samhället och skapar jobb.
            </seg>
            <seg n="63d225e2">
              Det är det Miljöpartiets förslag på skatteområdet när det gäller
              miljön syftar till. Det handlar om koldioxidskatter, och det handlar
              om rättvisa vägslitageavgifter och kilometerskatter som kan garantera
              att alla åkerier betalar samma kostnader. Det handlar om att man
              ska betala för det man gör och det man förbrukar även på miljöområdet,
              och det handlar om att vi vill använda intäkterna till att skapa
              de jobb vi kommer att skapa när vi rustar för ett hållbart samhälle.
            </seg>
            <seg n="e06a6a12">
              Det är egentligen det som är själva grundbulten: ett konstruktivt
              miljöarbete som siktar på framtiden och som bygger på en skattepolitik
              där man använder skatterna progressivt och som styrmedel för en
              framtida värld. Den skattepolitiken skapar också de nya jobben
              – de där jobben allianspolitiken aldrig lyckades skapa. När vi
              satsar på framtiden på det sättet får vi också ett Sverige som
              håller för framtiden.
            </seg>
            <seg n="05dc5ec3">
              Det är sådana besked jag skulle önska att vi i dag i kammaren
              fick höra från allianssidan. Jag vill få lite besked om framtiden.
              Hur vill ni bygga Sveriges framtid? Handlar det fortfarande bara
              om skatter, eller handlar det kanske också om en hållbar värld?
              Handlar det kanske om en framtid där vi både får jobb och en hållbar
              miljö? Jag vill gärna också ha lite mer blocköverskridande tänkande,
              men det verkar regeringen inte klara av.
            </seg>
          </u>
          <note type="speaker" n="6bf10a61">
            Anf. 81 HENRIK VON SYDOW (M) replik:
          </note>
          <u who="henrik_von_sydow_c24c61" xml:id="i-eecd67a99cc4bf61-3" n="2195f829">
            <seg n="33dd53fd">
              Herr talman! Jag tackar Mats Pertoft för inlägget och för en
              mandatperiod där vi på en del punkter har varit överens. Jag tycker
              att vi har haft flera bra samtal om idén om en grön skatteväxling
              – eller ett grönare skattesystem i helhet, inte bara grön skatteväxling.
            </seg>
            <seg n="0460f30e">
              Det som är olyckligt nu är att idén om grön skatteväxling för
              Mats Pertoft alltmer betyder enbart röda skattehöjningar. Jag
              tycker att vi ska utforma styrmedel; de är viktiga i miljöpolitiken,
              och de är viktiga i hållbarhetspolitiken. Vi ska utforma dem och
              använda dem för att nå de mycket ambitiösa klimat- och utsläppsmål
              vi arbetar med. Det är viktigt. Vi får dock inte och ska inte
              använda dem på ett sätt som leder till en överbeskattning och
              som gör att livet, tillvaron och jobben på landsbygden försvåras
              för alla.
            </seg>
            <seg n="687499e4">
              Vi vet att Sverige tillhör de länder som mest av alla har utvecklat
              koldioxidskatten. Vi är ett föregångsland i just detta. För att
              kunna möta framtiden tror jag att det är viktigt med fler nya
              jobb och en ökande sysselsättning. Då har Mats Pertoft ändå att
              försvara de tunga skatter Miljöpartiet lägger fram och som slår
              just mot jobb på landsbygden, där vi vet att transporter spelar
              en stor roll och där man kanske behöver bilen för att kunna ta
              sig till jobbet. Det gäller kilometerskatten, bensinskatten och
              flygskatten, som också slår mot människors möjlighet att röra
              sig och resa i Sverige. Det hämmar möjligheterna till fler jobb
              och ökad sysselsättning i Sverige.
            </seg>
            <seg n="afefe956">
              Där har Mats Pertoft att svara på frågan: För att möta framtidens
              utmaningar behöver vi resurser och fler jobb, och hur blir jobben
              fler av att vi ökar kostnaderna för transporter och ökar kostnaderna
              för att leva, arbeta och driva företag på landsbygden?
            </seg>
          </u>
          <note type="speaker" n="7485a30c">
            Anf. 82 MATS PERTOFT (MP) replik:
          </note>
          <u who="mats_pertoft_b36794" xml:id="i-bb45cd4e07eb0d79-1" n="b3c11760">
            <seg n="b6cb43a4">
              Herr talman! Framför allt ökar vi jobben om vi skapar rättvisa
              förutsättningar. När vi skapar rättvisa förutsättningar, att svenska
              och utländska åkerier betalar samma kostnad per kilometer väg
              de sliter på, ökar jobben inom svenska åkerier. När vi har en
              koldioxidskatt som kan bära den kostnad vi verkligen förorsakar
              i miljöhänseende, och som dessutom gör att vi blir oberoende av
              fossila bränslen, då skapar vi jobb i Sverige i stället för i
              Saudiarabien. Det gäller även flyget.
            </seg>
            <seg n="477a4eb7">
              Om vi i stället ska vänta tills den fossila bensinen kostar 30
              kronor litern och vi inte kan köra på landsbygden där jag bor
              blir det mycket värre. Eller ska vi vänta tills svenska åkerier
              inte lyckas bära de här kostnaderna i konkurrens med utländska
              åkerier? Det finns inte tillräckligt många poliser för att låsa
              fast fuskande lastbilar, och jag har inget emot att man gör det.
              Men vi måste ha ett system som garanterar rättvisa villkor och
              som håller framöver.
            </seg>
            <seg n="af28ed1d">
              Det handlar inte om att snedbelasta landsbygden. Sika, en statlig
              myndighet, gjorde 2007 en utredning som tydligt visade att det
              inte var några större problem. Det blev inte särskilt mycket ökade
              kostnader utan ganska marginella. Jag rekommenderar Henrik von
              Sydow att läsa utredningen, så kan vi ta den diskussionen sedan.
            </seg>
          </u>
          <note type="speaker" n="c143f3f2">
            Anf. 83 HENRIK VON SYDOW (M) replik:
          </note>
          <u who="henrik_von_sydow_c24c61" xml:id="i-eecd67a99cc4bf61-4" n="2195f829">
            <seg n="65edaa02">
              Herr talman! Jag tycker inte riktigt att Mats Pertoft svarade
              på frågan på vilket sätt en kraftigt höjd bensinskatt eller en
              lastbilsskatt skulle göra att människor som bor utanför de stora
              städerna får en enklare vardag och större möjligheter till jobb.
              Det är väldigt viktigt för hållbarhet i hela Sverige.
            </seg>
            <seg n="5fb08524">
              Replikskiftet pekar på att Miljöpartiet inte har en politik för
              hela Sverige. Det är annars svårt att förstå utformningen av skattepolitiken
              som slår mycket hårt mot orter som Sälen, Sorsele, Stora Blåsjön
              och orter i andra delar av Sverige.
            </seg>
            <seg n="13fa3cec">
              Frågan till Mats Pertoft, och den får han gärna svara på, är:
              Varför ska inte hela landet ha samma möjligheter till utveckling?
              Det är viktigt att vi utformar skatterna så att vi når våra klimatmål.
              Men bidrar inte de skatteförslag som vi just har pratat om till
              att det blir svårare i människornas vardag och för jobben att
              växa till utanför de stora städerna?
            </seg>
          </u>
          <note type="speaker" n="e6aeb35e">
            Anf. 84 MATS PERTOFT (MP) replik:
          </note>
          <u who="mats_pertoft_b36794" xml:id="i-02e234aa019a5de2-0" n="b3c11760" next="i-0de79a649f014a0b-0">
            <seg n="f118b8d4">
              Herr talman! Henrik von Sydow glömmer bort en sak. Man får inte
              lura dem som bor utanför städerna. Man får inte lura i dem att
              det för evigt kommer att finnas billiga fossila bränslen och att
              de inte behöver betala för miljökostnaderna, för att dessa bränslen
              kommer att bli dyrare vet vi alla.
            </seg>
            <seg n="3d2143aa">
              Om de skulle bli så dyra att de skulle omöjliggöra för människor
              att bo på landet måste vi ha alternativ. Dessa får vi bara om
              vi tar hela kostnaden nu och ser till att vi även betalar för
              våra koldioxidutsläpp, för inte är det väl Moderaternas politik
              att negligera kostnader som existerar, att i princip skattesubventionera
              koldioxidkostnaderna? Men det är ju det vi gör. Vi tar aldrig
              betalt för miljöutsläppen och dess effekter. I stället är det
              staten och samhället som ska stå för konsekvenserna.
            </seg>
            <seg n="892bedd9">
              Det kostar kanske en hundralapp i månaden för en genomsnittsfamilj
              ute på landet. Jag tror att den hundralappen är de flesta beredda
              att betala om de kan garanteras att de även om 30–40 år har råd
              att bo kvar på landet och köra sin bil, men då behöver de inte
              köra den på fossila bränslen. Det är detta som ni har misslyckats
              med att garantera, nu senast med kvotplikten och etanolfabrikerna
              som avskedar folk i Sverige. Ni har misslyckats med att förvalta
              en sak som den socialdemokratiska regeringen med Miljöpartiets
              och Vänsterpartiets stöd byggde upp före 2006. Den har ni egentligen
              bara låtit försvinna.
            </seg>
          </u>
          <note n="fb779d30">
            Anf. 85 GUNNAR ANDRÉN (FP):
          </note>
          <u who="mats_pertoft_b36794" xml:id="i-0de79a649f014a0b-0" n="b3c11760" prev="i-02e234aa019a5de2-0">
            <seg n="e794b93e">
              Herr talman! Den blomstertid nu kommer, eller den kanske redan
              har kommit. Jag ska försöka korta ned mitt anförande eftersom
              Karin Nilsson kommer att säga en hel del av det som jag hade tänkt
              säga om skatterna på landsbygden och Lars Gustafsson om välfärd,
              kommuner och landsting.
            </seg>
            <seg n="b395b8ba">
              Herr talman! Alltför sällan får tidigare socialdemokratiska finansministrar
              beröm i denna kammare. Jag vill tacka Kjell-Olof Feldt för vad
              han gjorde vid 1989 års skattereform, där han var med och avskaffade
              ett perverst skattesystem. Det var utmärkt! Det är han värd beröm
              för.
            </seg>
            <seg n="13d7f4a4">
              Jag vill också berömma, och det är väldigt ovanligt i denna kammare,
              Bosse Ringholm och ge honom en stor eloge. Det var nämligen så
              att ministären Bildt 1993 fattade beslut om ett särskilt ROT-avdrag,
              en skattesänkning för reparation, ombyggnad och tillbyggnad. Den
              avskaffades av ministären Persson.
            </seg>
            <seg n="840b9ba9">
              Den tidigare Amschefen Bosse Ringholm visste bättre, herr talman,
              och föreslog ett återinförande av just ROT-avdraget, som hade
              införts av Anne Wibble. Ringholms motiv är mycket viktigt. Det
              var dels att minska arbetslösheten, dels att motarbeta svartjobb.
              Jag tycker att det var oerhört bra. Tack, Bosse Ringholm! Du hade
              förståelse för hur höga skatter påverkar utbudet av arbeten, och
              ROT är ingenting annat än sänkt skatt.
            </seg>
            <seg n="3fde14ea">
              Det är naturligtvis helt i sin ordning att Vänsterpartiet och
              Feministiskt initiativ i denna valrörelse vill avskaffa ROT-avdraget
              helt och hållet. De har alltid varit emot låga skatter på arbete.
              De skyr också lönsamma företag. Däremot tyckte de att Carl XI:s
              reduktion var väldigt bra.
            </seg>
            <seg n="a02b31c7">
              Men det finns tillfällen av klarsynthet också hos Vänsterpartiet
              när det gäller sänkta skatter. Någon kanske minns valrörelsen
              2010 och hur dåvarande partiledaren Lars Ohly var bekymrad över
              att så många fotbollsspelare från en klubb som heter Djurgården
              – inte precis den klubb som jag och Hasse Olsson som sitter här
              framför mig tillhör, Rydboholms sportklubb – övergick till danska
              klubbar. Jag förstår att Lars Ohly var bekymrad, och det har ingenting
              med AIK eller någonting annat att göra. Anledningen var naturligtvis
              att han hade insett skatternas betydelse för var jobben finns.
              Och här försvann nu fotbollsspelare till Danmark från Sverige.
              Jag tycker att det var jättebra att han hade denna klarsyn.
            </seg>
            <seg n="58e9c16d">
              Däremot är jag bekymrad över att Vänsterpartiet nu vill avskaffa
              det som heter expertskatt, att man får sänkt skatt för speciella
              insatser. Nu värnar jag inte särskilt om fotbollsspelare. Men
              Danmark har också expertskatt och fyra gånger fler anställda forskare
              än Sverige. Det är ett bekymmer för vårt land att vi inte kan
              rekrytera fler forskare. Jag förstår att Vänsterpartiet inte kommer
              att ge sig förrän man har avskaffat det sista jobbet i Sverige.
            </seg>
            <seg n="05e1aea0">
              Vad händer då med ROT- och RUT-avdragen efter ett eventuellt
              regeringsskifte? Det är 2014 års verkliga tiotusenkronorsfråga.
            </seg>
            <seg n="304d887c">
              Det finns helt olika förslag. Miljöpartiet ville avskaffa dem
              förra mandatperioden. Nu vill de utöka dem. Vänsterpartiet vill
              naturligtvis avskaffa dem och Socialdemokraterna vill halvera
              dem. Hur man ska få ihop detta med en feministisk politik övergår
              faktiskt mitt förstånd, men det är inte så stort i just den frågan.
            </seg>
            <seg n="1c57621a">
              Herr talman! Av tolv år i skatteutskottet lär man sig något om
              hur skatter fungerar. De flesta människor vet utifrån sina egna
              erfarenheter hur skattesystemet borde vara utformat. Och man ska
              ha klart för sig att skattepolitiken är allas område i detta land.
              Jag vill påstå att det ofta är samma sakkunskap som man har om
              vädrets skiftningar.
            </seg>
            <seg n="73541256">
              Vad är Sveriges största problem på skatteområdet? Vi har många
              problem. Vi har hög moms, vilket gör att det finns mycket fiffel
              och båg på det området. Jag håller med Leif Jakobsson om att vi
              ska motarbeta skattefiffel överallt, och det tycker jag att skatteutskottet
              och riksdagen har gjort på ett bra sätt.
            </seg>
            <seg n="272e0012">
              Trots bristerna i företagsbeskattningen har vi fått ett förslag
              som gör att det ser bättre ut med den avdragsbegränsning som vi
              har för förvärv och skatteplanering som inte är kommersiellt eller
              affärsmässigt motiverade. Det är ett bra grepp mot osund skatteplanering
              och girig jakt på avdrag.
            </seg>
            <seg n="9b2fe29a">
              Vi har också mycket att göra på energibeskattningsområdet. Efter
              2002 års snedutredning i Skattenedsättningskommittén har inget
              parti orkat ta i detta, och vi har en energibeskattning som spretar.
              Det är ett av de områden som vi inför nästa mandatperiod borde
              göra ett stort omtag på, för det är inte bra som det är nu.
            </seg>
            <seg n="0472a468">
              Tiotusenkronorsfrågan är RUT och ROT, och jag hoppas att vi kommer
              att få något svar i valrörelsen på vad som kommer att hända med
              dem.
            </seg>
            <seg n="7d260d97">
              Det har talats mycket om jobbskatteavdraget. Vad är jobbskatteavdraget?
              Jo, det är en skattesänkning på arbete, och det har vi haft tidigare
              i olika former.
            </seg>
            <seg n="26b4c9ed">
              I den roliga och underhållande kvällstidningen Aftonbladet läste
              jag i går en ledarartikel författad av den vanligtvis sakkunniga
              Irene Wennemo. Hon påstod att Sverige är unikt med att ha olika
              beskattning av förvärvsinkomst och pension. Det kan hända.
            </seg>
            <seg n="667f49d2">
              Låt mig dock i bokstavsordning läsa upp de länder som också har
              jobbskatteavdrag och därigenom olika beskattning av förvärvsinkomst
              och pension: Australien, Belgien, Finland, Frankrike, Irland,
              Japan, Kanada, Nederländerna, Nya Zeeland, Slovakien, Storbritannien,
              Sydkorea, Tyskland, Ungern och USA. Det finns ytterligare ett
              land som är på väg att införa det och som skatteutskottet besökt,
              och det är Danmark. Det är alltså en reform som sprider sig.
            </seg>
            <seg n="60f9f45e">
              Det finns dock inget egenvärde i att ha olika beskattning, utan
              det är bara för att vi ska kunna skaffa fler arbeten så att vi
              har råd att till exempel sänka skatten för pensionärer, vilket
              man inte lyckades med 1994–2006.
            </seg>
            <seg n="ef7e36fe">
              Slutsatsen är att jobbskatteavdraget har varit mycket effektivt
              för att upprätthålla sysselsättningen i Sverige.
            </seg>
            <seg n="3b9ef028">
              Herr talman! Mycket har hänt på skatteområdet sedan 2006. Jag
              vill ta upp två saker som jag tror är viktiga för folk i allmänhet.
              Det ena är att det inte finns någon dödare debatt än den om fastighetsskatten.
              År 2006 var det den stora frågan. I dag finns det något parti
              som vill göra något åt detta, men totalt sett har det spridit
              sig ett lugn på fastighetsområdet i vårt land som vi inte hade
              tidigare när folk kände sig hotade att behöva flytta från sina
              hem av skatteskäl. Här har vi dock mer att göra, till exempel
              när det gäller hyresrätter.
            </seg>
            <seg n="d4e50054">
              Det andra är att vi har fått stopp på Finansdepartementets syn
              på beskattning av elektricitet. Det kan låta konstigt, men under
              2006 i skatteutskottet var jag med och höjde skatten inklusive
              mervärdesskatten på elektricitet fem gånger. Alla gångerna var
              det på Miljöpartiets tillskyndan. Det var bekymmersamt inte bara
              för enskilda utan också för svensk industri att elektricitet,
              som är en av våra stora tillgångar, kunde bli så dyrt.
            </seg>
            <seg n="3f8ed961">
              Herr talman! Jag har nu kommit till slutet av mitt anförande,
              men jag ska göra ett par noteringar. För det första har i denna
              debatt och under de senaste fyra åren Sverigedemokraterna varit
              i stort sett osynliga. Det har varit omöjligt att få reda på vad
              de tycker i skattefrågorna. Det tycker jag att svenska folket
              ska observera. Under fyra år har deras företrädare nästan aldrig
              deltagit i någon enda skattedebatt.
            </seg>
            <seg n="529d7f37">
              För det andra ska jag meddela Mats Pertoft något, inte i polemik
              utan mer som en sakupplysning. Alla vet att Folkpartiet är ett
              fruktansvärt tråkigt parti som tyckt samma sak 1989 som 2014,
              alltså under 25 år.
            </seg>
            <seg n="1188d352">
              Mats Pertoft tog upp lönerna och Jan Björklunds ansvar. Folkpartiet
              och Miljöpartiet var på samma linje genom Lars Leijonborg och
              Claes Roxbergh i debatten som handlade om kommunalisering av skolorna
              eller inte. Det är inte Folkpartiet som har bytt åsikt i denna
              fråga. Det är Miljöpartiet som springer och byter åsikt i denna
              fråga. Försök hålla en rak linje, åtminstone de första 25 åren.
              Sedan kan ni möjligen byta linje.
            </seg>
            <seg n="18cd051b">
              Allra sist vill jag nämna ett par saker. Det har varit en trevlig
              samtals- och debatton i skatteutskottet. Jag vill tacka alla ordförande
              och vice ordförande. Låt mig slutligen nämna en person som inte
              är närvarande här men som det varit mycket underhållande att få
              debattera med under åren, Vänsterpartiets Per Rosengren. Han var
              en mycket intressant och rolig debattör.
            </seg>
          </u>
          <note type="speaker" n="5933be4c">
            Anf. 86 KARIN NILSSON (C):
          </note>
          <u who="unknown" xml:id="i-67466d63668ff997-0" n="e8e39764">
            <seg n="03c87f6c">
              Herr talman! Vi är nu inne på de sista minuterna av denna mandatperiods
              debatter. Vi närmar oss valdagen med stormsteg, och i mediernas
              väljarbarometrar kan vi läsa om ett rött regeringsalternativ.
              Medierna räknar samman de olika partiernas väljarstöd och tror
              sig utifrån siffrorna ha ett regeringsunderlag.
            </seg>
            <seg n="71f2ebea">
              Men elva veckor återstår till valet, och det enda som de röda
              oppositionspartierna har gemensamt är att de är väldigt vänsterorienterade,
              att de vill höja en rad skatter där några är gemensamma men många
              olika, att de vill ingå i en regering men att de saknar en gemensam
              plattform för sin politik och att de är i opposition till sittande
              regering och bör så förbli.
            </seg>
            <seg n="efd8e18c">
              Självklart finns det väl någon del i regeringens politik som
              man som väljare kan ha olika åsikter om. Till och med jag som
              tillhör ett av allianspartierna kan tycka annorlunda än den samlade
              regeringen i någon enstaka fråga där mitt partis politik inte
              fått fullt genomslag. Men överlag är jag väldigt glad att vi i
              Centerpartiet genom regeringssamarbetet har fått bra gehör för
              vår politik.
            </seg>
            <seg n="ca709f19">
              Vi har genom riksdagsbeslut kunnat förverkliga stora delar av
              vår landsbygdspolitik, viktiga miljöfrågor och åtgärder för jobb
              och företagande.
            </seg>
            <seg n="47957ba4">
              Men vilket av de röda partierna som vinner förhandlandet och
              får gehör för sina respektive skattehöjningar och andra löften
              i en rödfärgad regering har inte väljarna en susning om – inte
              ens på valdagen, för det ska man göra upp om någon gång senare.
            </seg>
            <seg n="a9a2ac92">
              Landsbygdsperspektivet i oppositionens politik har dessvärre
              lyst med sin frånvaro. I betänkandet finns endast ett enda omnämnande,
              och det är Miljöpartiet som föreslår sänkt moms för naturguider.
            </seg>
            <seg n="bb171727">
              I budgeten för innevarande år lyckades Centerpartiet få fram
              5 miljarder till landsbygdsprogrammet. I regeringens vårproposition,
              som vi tar ställning till i dag, fyller vi på landsbygdsprogrammet
              med ytterligare 2,8 miljarder kronor. Det innebär att landsbygdsprogrammet
              nu har 1 miljard mer än under förra planperioden, vilket i sin
              tur betyder att Centerns framgångsrika satsning på bredband på
              landsbygden, som vi tidigare har förhandlat fram, nu kan dubbleras.
              Det innebär också att vi kan femdubbla stödet till lanthandlare
              och bensinmackar på landsbygden.
            </seg>
            <seg n="4d692bd8">
              Det betyder också 500 nya miljoner i form av stöd till idrottsanläggningar,
              fritidsgårdar, motorgårdar och scoutstugor eller vad det nu är
              som behövs för att göra landsbygden mer attraktiv för unga att
              bo kvar på.
            </seg>
            <seg n="f5ce4215">
              Det nya landsbygdsprogrammet innehåller också ett nytt förstärkt
              stöd, en kopeng, till aktiva lantbrukare som håller landskapet
              öppet genom betande kossor i beteshagarna.
            </seg>
            <seg n="b7bd2553">
              De år Centerpartiet ingått i regeringen har betytt mycket för
              landsbygden. Vi har som sagt bidragit till utbyggnaden av bredband
              på landsbygden. Vi har ökat den kommersiella servicen på landsbygden.
              Vi har också ökat anslaget till det allra finmaskigaste vägnätet,
              de enskilda vägarna, med 1 miljard.
            </seg>
            <seg n="1928e778">
              Skatter och avgifter har sänkts för bonden med 2,2 miljarder
              årligen. Matlandet har bidragit till att göra svenska råvaror
              välkända och dessutom världskända. Det är den första och enda
              satsning på svensk mat som någon regering över huvud taget har
              gjort. Det har hittills satsats 1 miljard på Matlandet.
            </seg>
            <seg n="ae30e680">
              För denna miljard har vi ökat exporten av livsmedel med 11 miljarder.
              Turismen ökade förra året med 38 miljarder kronor enbart vad gällde
              mat. Det är en ökning med nästan 200 procent sedan 2010. Det har
              ett pr-värde utomlands som motsvarar 1 miljard kronor.
            </seg>
            <seg n="e2991392">
              Sverige är nu på fjärde plats som rekommenderat resmål av Lonely
              Planet med maten som specifikt resmål. Det är en ökning med drygt
              9 000 sysselsatta inom detta område. Vi har i dag nästan lika
              många gårdsbutiker som Icabutiker i landet.
            </seg>
            <seg n="69ba026b">
              Skogsriket är nästa tema som har lyfts fram. Det har bidragit
              till forskning av träråvaran för användning inom en mängd olika
              områden. Det handlar om kläder, bilar och drivmedel. Det senaste
              jag hörde gällde fiskfoder. Skogsriket innehåller också stora
              värden för rekreation, naturupplevelser, hållbart skogsbruk och
              skogen som kolsänka.
            </seg>
            <seg n="30b7fafd">
              Djurskyddskontrollerna har gjorts avgiftsfria. De gröna näringarnas
              konkurrenskraft ska förbättras. Vi har infört statliga kreditgarantier
              för byggande på landsbygden. Vi har satt ned foten för vad som
              anses vara en rimlig nivå för bevarandestatus av vargstammen.
            </seg>
            <seg n="4d9ff2de">
              Vi har aktivt bidragit till en grön energiomställning genom att
              vi nu har tio gånger mer vindkraft i landet än den dag vi tillträdde
              2006. Vi har infört ett metangasreduceringsstöd för att ta vara
              på energi i gaserna från stallgödseln.
            </seg>
            <seg n="5d4ef07f">
              Vi har infört en livsmedelsstrategi. Vi har landsbygdssäkrat
              alla regeringsbeslut, och vi har en landsbygdsstrategi. Vi har
              tagit bort handelsgödselskatten, vilket var ett konkurrenshinder
              som vi var ensamma om i världen.
            </seg>
            <seg n="e2163430">
              Den halverade restaurangmomsen och den halverade arbetsgivaravgiften
              för unga har också betytt mycket för turistnäringen runt om i
              landet. Den sänkta egenavgiften med 7,5 procent för småföretagare
              betyder mycket för bredden av företag på landsbygden.
            </seg>
            <seg n="d47e9a00">
              Mot allt detta står en röd S-ledd politik som gärna ger tjyvnyp
              om att Centerpartiet inte gör något för landsbygden, medan de
              själva helt saknar både strategi och politik på området. I stället
              vill de rödgröna oppositionspartierna tävla om att belasta landsbygden
              med ökade kostnader.
            </seg>
            <seg n="a78fbc69">
              Alla de tre partierna vill införa en kilometerskatt på lastbilstransporter.
              Det handlar om 4 miljarder i ökade kostnader. Miljöpartiet och
              Vänstern vill dessutom höja koldioxidskatten på bensin och diesel.
              Det kan handla om uppåt 1 krona litern för bensinen. Det innebär
              rejält ökade kostnader som baseras på avstånd. Vi känner till
              att vi har gott om avstånd på landsbygden.
            </seg>
            <seg n="7e038d4a">
              De vill återinföra handelsgödselskatten, och Miljöpartiet vill
              dessutom lägga på en köttskatt. Arbetslinjen, med sänkta arbetsgivaravgifter
              för unga, den sänkta restaurangmomsen, liksom RUT- och ROT-avdragen
              vill de också gå in och peta i. De vill förminska, ändra eller
              avskaffa. Detsamma gäller jobbskatteavdraget.
            </seg>
            <seg n="b98317c8">
              Herr talman! Som miljövän och centerpartist delar jag mycket
              av Miljöpartiets ambitioner om en renare värld i ekologisk balans.
              Men deras ekonomiska politik radar upp frågetecken.
            </seg>
            <seg n="77c11604">
              Miljöpartiet säger sig vilja korta ned arbetsdagen och tror att
              det står en arbetslös med rätt utbildning och ett cv i rockärmen
              som kan hoppa in och ta över de timmar som någon annan lämnar
              efter sig. Men de förklarar inte hur de som minskar sin arbetstid
              ska avlönas.
            </seg>
            <seg n="d210cb3e">
              Miljöpartiet säger sig vilja sänka kostnader för att anställa
              och genomföra en grön skatteväxling där sänkta kostnader på arbete
              ingår. Det kan jag ställa upp på. Men var finns svaret på frågan
              om den sänkta arbetstiden? Ska de anställda behålla sin lön trots
              färre arbetade timmar innebär det en otrolig lönekostnadsökning
              för arbetsgivaren. Eller ska var och en minska sin inkomst motsvarande
              sin minskade arbetstid med 25 procent?
            </seg>
            <seg n="e121b0a6">
              I Miljöpartiets avvikande mening i detta betänkande står det
              att skatterna kommer att behöva höjas de närmaste åren för att
              stärka den offentliga ekonomin. Hur går det ihop med att anställda
              arbetar mindre och avstår lön för sin försörjning, eller att arbetsgivare
              tvingas betala mer för färre arbetade timmar och därmed får sin
              verksamhet utkonkurrerad från marknaden?
            </seg>
            <seg n="bde46420">
              Var hittar Miljöpartiet den ekonomiska bas som de tänker beskatta
              hårdare när ekonomin krymper både för de enskilda och för företagen?
              Men Miljöpartiet tror ju att man kan ställa om Sverige till ett
              hållbart samhälle utan tillväxt.
            </seg>
            <seg n="55e8acdf">
              Herr talman! Jag vet att vi i Sverige kan kombinera tillväxt
              och minskade utsläpp. Det har vi bevisat. Det är också tack vare
              alliansregeringens förda politik som vi trots en långdragen och
              djup lågkonjunktur kan fortsätta att föra en expansiv politik
              för fler i arbete.
            </seg>
            <seg n="bb3275ef">
              Det är bara den nuvarande regeringsalliansen med Moderaterna,
              Folkpartiet, Centerpartiet och Kristdemokraterna som kan redovisa
              för väljarna vad den går till val på. Alla andra konstellationer
              kan man bara spekulera om eftersom de röda vägrar att varudeklarera
              en gemensam politik.
            </seg>
          </u>
          <note n="01969b6a">
            Med detta inlägg i debatten yrkar jag bifall till utskottets
            förslag i betänkandet.
          </note>
          <note type="speaker" n="c519313c">
            Anf. 87 JACOB JOHNSON (V):
          </note>
          <u who="jacob_johnson_d95069" xml:id="i-00fe25a156f279e4-0" n="7aa7192c">
            <seg n="c5a7b116">
              Herr talman! Det är en speciell dag i riksdagen i dag, inte minst
              för mig eftersom det är mitt sista anförande från denna talarstol.
              Allt har sin tid. Jag är tacksam för de snart åtta år som jag
              haft förmånen att delta i riksdagens arbete. Jag vill passa på
              att tacka talmännen för väl genomförda möten i kammaren. Jag riktar
              också ett varmt tack till talmanskansliet för ett professionellt
              arbete och till mina kolleger i skatteutskottet och övriga riksdagsledamöter.
              Tack för den tid som varit!
            </seg>
            <seg n="dfc8d527">
              Nu går jag över till politik och skatter. Det är nog så viktigt,
              eftersom skatteintäkterna är den helt avgörande finansieringen
              av det välfärdssamhälle som är själva grunden i det som vi kallar
              för den svenska modellen.
            </seg>
            <seg n="a65e8f21">
              Jag såg för någon vecka sedan en sammanställning på Europaportalen
              om hur skattekvoten, det vill säga skatternas andel av bnp, varierar
              inom EU. Siffrorna avsåg 2012, och i artikeln med rubriken Skatterna
              ökar i EU – minskar i Sverige, kunde man se att Sverige då låg
              på fjärde plats efter Danmark, Belgien och Frankrike och på i
              stort sett samma nivå som Finland och Italien.
            </seg>
            <seg n="efdcca3f">
              Skattekvoten anger som sagt hur stor andel av bnp som är skatter
              och ger ett bra översiktsmått på hur stora de gemensamma demokratiska
              ambitionerna är för att finansiera välfärd i form av vård, skola
              och omsorg, trygghetssystem som a-kassa och sjukförsäkring men
              också naturligtvis underhåll och miljöomställning av den fysiska
              infrastrukturen.
            </seg>
            <seg n="8d0e5719">
              En hög skattekvot är inget självändamål, men inte desto mindre
              är det Vänsterpartiets uppfattning att ryggraden i den svenska
              modellen har urholkats på ett alldeles tydligt sätt under senare
              tid. Vi menar att medborgarnas berättigade krav på en bra skola
              för alla, en jämlik sjukvård av hög kvalitet och en värdig omsorg
              av våra äldre samt trygghetssystem värda namnet helt enkelt kommer
              att kräva en högre skattekvot och avsevärt högre skatteintäkter
              än i dag. Vi är inte rädda för att säga detta. Den som läser vårt
              budgetalternativ kan se att vi på några års sikt föreslår skattehöjningar
              med i storleksordningen 80–90 miljarder kronor, motsvarande en
              ökning av skattekvoten på mellan 2 och 3 procentenheter. Om det
              blir verklighet, herr talman, skulle vi – allt annat lika, som
              man brukar säga – närma oss Danmarks skattekvot men fortfarande
              ligga långt under den skattekvot Sverige hade under krisåren i
              början av 1990-talet då statsministern hette Carl Bildt.
            </seg>
            <seg n="85f9ebc8">
              Jämför för övrigt med Konjunkturinstitutets bedömning att skatteintäkterna
              bör öka med i storleksordningen 120 miljarder kronor för att finansiera
              välfärden. Det är endast Vänsterpartiet i denna kammare som föreslår
              skatteökningar på den nivån och alltså tar reellt ansvar för en
              hållbar politik enligt min uppfattning.
            </seg>
            <seg n="ed9a3a2d">
              Herr talman! Jag nämner de siffrorna dels för att jag anser att
              man bör se till helheten innan man börjar gå in på detaljerna
              i skattesystemet, dels för att sätta Vänsterpartiets skatteförslag
              i sitt sammanhang. Det som av våra motståndare ofta beskrivs som
              en skattechock är inte korrekt om man ser till andra länder och
              också till vår egen historia i närtid.
            </seg>
            <seg n="95ddf5d9">
              Skattekvoten ger en helhetsbild av vårt skattesystems omfattning,
              och jag anser att det är viktigt att se till helheten också när
              det gäller vårt skattesystem som sådant. Det har nu gått mer än
              20 år sedan den stora skattereformen i början av 1990-talet. Vänsterpartiet
              anser liksom de flesta ekonomer, fackliga organisationer, näringslivsföreträdare
              med flera att det är dags att göra en ny översyn över hela skattesystemet.
              Till exempel gavs det ut en antologi i vintras om behovet av en
              skatteöversyn med bidrag av bland andra två tidigare socialdemokratiska
              finansministrar – Erik Åsbrink och Kjell-Olof Feldt. I förordet
              till boken liknas dagens skattesystem vid en schweizerost efter
              alla de avdrag och särlösningar som har genomförts främst under
              den borgerliga regeringen. Jag noterade för övrigt att av artikelförfattarna
              låg faktiskt Kjell-Olof Feldt närmast Vänsterpartiet i sin uppfattning
              att skatteintäkterna behöver ökas avsevärt.
            </seg>
            <seg n="bfe44f6f">
              En av grundprinciperna som skattesystemet bör vila på är enligt
              vår uppfattning att man ska ta ut skatt efter bärkraft. Här har
              som bekant mycket hänt under de senaste åren som undergräver denna
              princip. Man kan till exempel fråga sig hur klokt det var på en
              skala att avskaffa fastighetsskatten och ersätta den med en kommunal
              fastighetsavgift – i princip lika för alla. Det är som LO påpekade
              i sin rapport Tid för en bred skatteöversyn – Sverige behöver
              en skattereform så att en genomsnittlig villa i Danderyd eller
              liknande områden på solsidan i Sverige har fått sin skatt sänkt
              med 57 000 kronor per år. 57 000 kronor i skattesänkning – man
              undrar vad de använder pengarna till!
            </seg>
            <seg n="2078e73d">
              Inte för att jag missunnar Danderydsborna ytterligare marginaler,
              men de levde trots allt ganska bra redan före avskaffandet av
              fastighetsskatten. Det är klart att de kan bygga en ännu större
              veranda, och de kan bygga om köket en gång till. Då finns det
              ett generöst ROT-avdrag de kan använda sig av, och då blir det
              nog pengar över så att familjen kan köpa RUT-tjänster för att
              hålla allt skinande och fint i den nyrenoverade villan. Och med
              RUT-avdraget räcker nog pengarna förresten till att gå på krogen
              lite oftare, och där är ju momsen sänkt.
            </seg>
            <seg n="af8342e9">
              Ja, det ena ger liksom det andra i den bästa av världar på solsidan
              – för dem som har välbetalda arbeten och bor i lågbeskattade villor,
              som för övrigt bara stiger i värde nu när fastighetskatten har
              avskaffats. Och jag glömde bort jobbskatteavdraget! Den här Danderydsfamiljen
              har nog fått ytterligare 40 000–50 000 kronor sammanlagt i sänkt
              skatt per år bara genom jobbskatteavdrag.
            </seg>
            <seg n="d9179dc7">
              Sedan kanske någon i familjen dessutom har startat ett välfärdsbolag.
              Med lite skattekonsulthjälp – jag kommer att tänka på en hemsida
              jag såg för något år sedan som hette No Tax – kan bolaget göra
              ett ränteavdrag så att vinsten försvinner. Visst är det underbart
              här i avdragslandet Sverige, åtminstone på solsidan. Det ena avdraget
              ger liksom det andra; det är som en evighetsmaskin.
            </seg>
            <seg n="a8c50c9c">
              Värre är det, herr talman, för den sjuke och den arbetslöse och
              för pensionären med låg inkomst. Där finns inga jobbskatteavdrag,
              utan de måste betala högre skatt. När dessutom a-kassan successivt
              urholkas går färden mot ett tvåtredjedelssamhälle allt fortare.
              Visserligen har en majoritet, det vill säga två tredjedelar av
              landets invånare, det ganska bra. En del har till och med fått
              det mycket bättre. Men en växande grupp – upp till en tredjedel
              – får det allt sämre. Det finns många siffror på detta. Till exempel
              har den relativa fattigdomen bland ensamstående kvinnor med barn
              näst intill fördubblats sedan 2006. Vi känner ju alla till riskerna
              med ökande klyftor i ett samhälle. Rätt använda, ökade skatteintäkter
              krävs för att bryta denna utveckling.
            </seg>
            <seg n="ba95d5b8">
              Ibland får man höra från den motvilliga välsituerade skattebetalaren
              på solsidan: Vad tjänar jag på högre skatter? Whats in it for
              me? Honom eller henne vill jag svara: Vi mår alla bra av ett mer
              jämlikt samhälle. Forskning har visat att i samhällen med samma
              bnp per invånare är hälsan bättre och brottsligheten lägre. Så
              är det i mer jämlika samhällen. Det finns alltså även något för
              dig, du motvilliga skattebetalare. Med dina skatteintäkter bidrar
              du helt enkelt till ett bättre samhälle för oss alla.
            </seg>
            <seg n="1e7b855c">
              Ett annat argument, herr talman, som man får höra mot höjda skatter
              är att det betyder minskad efterfrågan och lägre stimulans åt
              ekonomin. Men det bygger i så fall på antagandet att skatteintäkterna
              används för att bättra på de offentliga finansernas saldo – för
              att spara i ladorna. Vår politik innebär att vi använder de ökade
              skatteintäkterna till att förbättra välfärd och trygghetssystem
              och till att ställa om infrastrukturen. Det blir en förändrad
              efterfrågan – inte en minskad efterfrågan.
            </seg>
            <seg n="25e81fc6">
              Dessutom innebär våra satsningar på högre a-kassa och bättre
              sjukförsäkring att just de grupper som har störst verkliga behov
              för att klara vardagen får lite mer utrymme som skapar efterfrågan
              på många olika slags varor och tjänster, vilket i sig alltså stimulerar
              ekonomin.
            </seg>
            <seg n="47cc4fea">
              Herr talman! Skatter bör tas ut efter bärkraft. Vi föreslår till
              exempel att en särskild skatt tas ut av bankerna, som förra året
              gick med ett överskott som var lika stort som det underskott hela
              den offentliga sektorn beräknas gå med i år. Det är en träffande
              jämförelse. Vi vill också höja bolagsskatten och skatten för höginkomsttagare.
              Där hade Henrik von Sydow helt fel när han hävdade att Vänsterpartiets
              förslag innebär höjda skatter för låg- och medelinkomsttagare.
              Vi föreslår bara höjd skatt för inkomster över 30 000 per månad.
              Vi föreslår samtidigt sänkt skatt för dem som betalar mest på
              samma inkomst, nämligen de arbetslösa och de sjuka. Vi tar också
              bort pensionärsskatten på pensioner under 12 000 kronor per månad.
            </seg>
            <seg n="d3266e67">
              Herr talman! Det behövs en politik för rättvisa, välfärd, jämlikhet,
              jämställdhet och miljöomställning. Här är skattepolitiken grundläggande.
              Vänsterpartiet anser att skatteintäkterna behöver ökas väsentligt
              och skattesystemet ses över i sin helhet.
            </seg>
            <seg n="1dd7e8db">
              Med detta, herr talman, lämnar jag för sista gången denna talarstol
              och avslutar som sig bör med att yrka bifall till Vänsterpartiets
              reservation nr 4.
            </seg>
          </u>
          <note type="speaker" n="cb72c05d">
            Anf. 88 HENRIK VON SYDOW (M) replik:
          </note>
          <u who="henrik_von_sydow_c24c61" xml:id="i-eecd67a99cc4bf61-5" n="2195f829">
            <seg n="c4b783ea">
              Herr talman! Jag tackar Jacob Johnson för insatserna i skatteutskottet
              och i kammardebatterna.
            </seg>
            <seg n="06e58868">
              Jag tycker att Jacob Johnson återkommande har varit väldigt tydlig
              med den skattepolitik som Vänsterpartiet föreslår. Det hjälper
              till att tydliggöra det vägval och det alternativ som står mot
              Alliansen: den alltmer vänstertunga oppositionen. Vi har hört
              företrädare för flera partier tala om att man gärna vill fortsätta
              att höja skatterna från vänstersidan.
            </seg>
            <seg n="831f340e">
              Jag har en kommentar till vilka skatteförslag Vänsterpartiet
              har. Moderaterna i riksdagens skatteutskott har mycket noggrant
              följt de förslag som Vänsterpartiet har lagt fram. Vi blev inte
              så förvånade när vi såg att med de uppemot 100 miljarder som Vänsterpartiet
              föreslår kommer detta att drabba alla. Er modell på avtrappning
              av jobbskatteavdraget leder till en kraftig upptrappning av inkomstskatterna.
              Precis som du säger: Redan från inkomstlägen omkring 30 000, vilket
              är rätt normala inkomstlägen, ska marginalskatter på 60–61 procent
              träda i kraft.
            </seg>
            <seg n="50ddf5e4">
              Det vi blev förvånade över var när vi med hjälp av riksdagens
              utredningstjänst upptäckte att alla får höjd skatt med Vänsterpartiets
              förslag – redan från 30 000. Men sedan, efter 55 000, går skatterna
              ned. Det innebär att en riksdagsledamot betalar lägre skatt än
              en högskolelärare med Vänsterpartiets skatteförslag. Det är er
              modell till avtrappning av jobbskatteavdraget.
            </seg>
            <seg n="9fc80606">
              Jag vet att Jacob Johnson är uppmärksammad på detta. Men han
              får gärna förklara sig: Är ni själva medvetna om konsekvenserna
              av era skatteförslag? Varför vill ni att en höginkomsttagare ska
              ha lägre marginalskatt än en medelinkomsttagare? Varför ska en
              riksdagsledamot betala lägre marginalskatt än en högskolelärare
              med Vänsterpartiets skattepolitik?
            </seg>
          </u>
          <note type="speaker" n="f048f997">
            Anf. 89 JACOB JOHNSON (V) replik:
          </note>
          <u who="jacob_johnson_d95069" xml:id="i-00fe25a156f279e4-1" n="7aa7192c">
            <seg n="fc207ff8">
              Herr talman! Till att börja med är det bra att Henrik von Sydow
              uppmärksammar att vi föreslår skatteökningar endast på inkomster
              över 30 000 per månad. Det låter på Henrik von Sydow som att ingen
              tjänar under 30 000 i månaden, utan alla får höjd skatt med Vänsterpartiets
              förslag. De allra flesta tjänar under 30 000 per månad. Jag vill
              informera Henrik von Sydow om det. Jag tror att medianinkomsten,
              av dem som jobbar heltid och de som jobbar deltid, kanske ligger
              på mellan 25 000 och 30 000. Det är kanske 40 procent av löntagarna
              som får höjd skatt med Vänsterpartiets politik och med ganska
              små belopp i början.
            </seg>
            <seg n="d927f2ac">
              Henrik von Sydow ondgör sig över att marginalskatten för en riksdagsledamot
              blir något lägre än för den som tjänar något mindre än en riksdagsledamot.
              Till att börja med vill jag säga att man trots allt betalar en
              totalskatt. Det är svårt, rent tekniskt, att göra det här. Möjligtvis
              kan man hitta ett smartare sätt att få in samma summa pengar utan
              att man får en ojämn ökning i marginalskattetrappan. Men jag anser
              att det är en underordnad fråga av helt marginell betydelse.
            </seg>
            <seg n="bbaede08">
              För övrigt tycker jag att vi riksdagsledamöter kan betala både
              en och flera tusenlappar mer i skatt. Vi anser att hela jobbskatteavdraget
              ska försvinna när man kommer upp till samma nivå som för oss riksdagsledamöter.
            </seg>
          </u>
          <note type="speaker" n="1eea07b9">
            Anf. 90 HENRIK VON SYDOW (M) replik:
          </note>
          <u who="henrik_von_sydow_c24c61" xml:id="i-eecd67a99cc4bf61-6" n="2195f829">
            <seg n="6eb9350c">
              Herr talman! Jag vill tacka Jacob för svaret. Det var ett häpnadsväckande
              svar – ett häpnadsväckande svar! En vänsterpartist, Jacob Johnson,
              står i kammaren och försvarar Vänsterpartiets modell där en höginkomsttagare
              ska ha lägre marginalskatt än en medelinkomsttagare. En riksdagsledamot
              ska ha lägre marginalskatt än en högskolelärare med Vänsterpartiets
              skattepolitik. Det är faktiskt häpnadsväckande.
            </seg>
            <seg n="a0186258">
              I fråga om 30 000 kronor är det väldigt breda grupper som det
              första steget av Vänsterpartiets avtrappning av jobbskatteavdraget
              slår mot. Där har vi just högskolelärarna, och där har vi avdelningscheferna
              i sjukvården. Breda TCO-grupper och breda LO-grupper drabbas också
              av detta tillsammans med alla andra skatter – den långa lista
              med skatteförslag som Vänsterpartiet nu förbereder för de regeringsförhandlingar
              med Stefan Löfven som de hoppas på. Då ska vi lägga till det helt
              avskaffade RUT-avdraget. Då ska vi lägga till återinförandet av
              fastighetsskatten. Då ska vi lägga till arvs- och gåvoskatt. Då
              ska vi lägga till förmögenhetsskatt. Och då ska vi lägga till
              den långa serie av andra skattehöjningar – uppemot 90–100 miljarder
              – som Vänsterpartiet föreslår.
            </seg>
            <seg n="cdb9c4e1">
              Jag tycker att replikskiftet är tydligare. Jag vill varna svenska
              folket för det som nu förbereds. Det är en skattechock. Det kommer
              att drabba alla hushåll. Och det kommer att slå mot jobben.
            </seg>
          </u>
          <note type="speaker" n="cbbc7f77">
            Anf. 91 JACOB JOHNSON (V) replik:
          </note>
          <u who="jacob_johnson_d95069" xml:id="i-00fe25a156f279e4-2" n="7aa7192c">
            <seg n="26fb862c">
              Herr talman! Vänsterpartiets alternativa skatteförslag innebär
              för någon som tjänar till exempel 32 000 kronor i månaden ungefär
              200 kronor i månaden i högre skatt. Jag tror att alla inser att
              vi som har lite högre inkomster måste bidra för att finansiera
              välfärd, bättre a-kassa till exempel. Det kan man själv få nytta
              av om man skulle hamna i arbetslöshet så småningom.
            </seg>
            <seg n="097b5faa">
              När det gäller marginalskatterna och riksdagsledamöters och andras
              marginalskatt får man med Vänsterpartiets förslag betala mer i
              skatt ju mer man tjänar. Med Vänsterpartiets förslag ökar skatten
              hela tiden. Du, Henrik von Sydow, gör en poäng av marginalskatten,
              den sista hundralappen, och av att man just vid övergången betalar
              lite mindre på grund av den tekniska lösningen i jobbskatteavdraget.
              Det är en skendebatt, Henrik von Sydow.
            </seg>
            <seg n="639a8444">
              Jag tror att människor är intresserade av hur mycket man ska
              betala i skatt i kronor, inte av hur hög min marginalskatt är
              på den sista hundralappen.
            </seg>
          </u>
          <note type="speaker" n="f6409987">
            Anf. 92 LARS GUSTAFSSON (KD):
          </note>
          <u who="lars_gustafsson_b4f09a" xml:id="i-0cebdcf9ab401559-0" n="568c8ecc" next="i-92cc49cb9b0438c5-0">
            <seg n="1bd0e35c">
              Herr talman! Man skulle kunna kommentera mycket efter det här.
              Men jag har blivit ombedd att inte göra någon filibusterdebatt
              av alltihop och ska därför försöka summera det utöver det som
              jag har tänkt säga.
            </seg>
            <seg n="7f1ddd71">
              Det kan vara bra att veta att inkomstskatterna utgör 70 procent
              av intäkterna till kommunerna och går till deras verksamhet. Det
              innebär att det i huvudsak är på dessa intäkter som kommunerna
              ska fullgöra sina skyldigheter mot medborgarna. Välfärden avgörs
              alltså av arbete och sysselsättning.
            </seg>
            <seg n="90de8583">
              Skatteregler för företag och enskilda medborgare har alltså en
              avgörande betydelse för hur den praktiska välfärden ser ut – skolan,
              vården och omsorgen. Det leder till slutsatsen att stora skattehöjningar
              är en dålig metod för att öka välfärden.
            </seg>
            <seg n="fe208b81">
              Däremot behöver vi öka tillväxten för att inte strypa den med
              höjda skatter och avgifter. Oppositionens olika förslag om höjda
              skatter och avgifter på alla tänkbara och otänkbara områden skulle
              motverka den nödvändiga tillväxten. Man kan inte ta varje enskilt
              förslag för sig, vilket även finansministern sade, utan man måste
              se helheten – den samlade effekten. Om man genomför förslagen
              blir det inte status quo men med enbart ökade skatteintäkter.
              Det är vilseledande att hävda att fler får jobb, kommunerna får
              större resurser till välfärd och barnfamiljer och pensionärer
              får det bättre om man höjer inkomstskatter, arbetsgivaravgifter,
              företagsskatter och kostnader för arbete genom att avveckla ROT
              och RUT och skatter på transporter. Inget kan vara mer fel. Detta
              paket av förslag, som är oppositionens samlade valprogram, skulle
              få motsatt effekt för kommuner, för ungdomar och för personer
              som har svårt att komma in på arbetsmarknaden. Företagen skulle
              få större kostnader och därmed sämre konkurrensvillkor. Det har
              alltså motsatt effekt.
            </seg>
            <seg n="47196148">
              Det kan också vara viktigt att slå fast att skatteintäkterna
              inte följer en linjär kurva utan har logaritmiska inslag. Skatteeffekten
              avtar alltså med högre nivåer. Det är viktigt att ha det klart
              för sig. Skatten på arbete är fortfarande för hög sett ur ett
              längre perspektiv. Ett för högt skattetryck är negativt för både
              enskilda och kommuner. Vi behöver i stället fortsätta underlätta
              för fler jobb och fler företag.
            </seg>
            <seg n="4403d891">
              De samlade skatteintäkterna har ökat tack vare ett minskat skattetryck.
              Ett tydligt exempel på detta är kopplingen mellan arbetade timmar
              och inkomstpensionen, ju fler arbetade timmar desto högre inkomstpension.
              För många är detta faktum inte klart, men det är ganska enkelt
              att belägga. Det räcker att jämföra den ekonomiska konjunkturen
              och utvecklingen av inkomstpensionen.
            </seg>
            <seg n="3ad89bce">
              För Kristdemokraterna är skattesänkningar på pensioner med inriktning
              i första hand mot dem med låga pensionsinkomster ett prioriterat
              område. Vi har lyckats sänka skatten med 16,5 miljarder kronor
              under två mandatperioder. Detta är ett bra bevis på det. Det har
              varit möjligt på grund av ökade skatteintäkter genom arbetade
              timmar etcetera.
            </seg>
            <seg n="370ed4b6">
              Herr talman! Ibland går det inte att undgå att fundera på om
              vissa ledamöter tror att jordens axel går genom Helgeandsholmen.
              Det går inte att trolla med knäna! Förr eller senare avslöjas
              bluffen. Om man inför en kilometerskatt kommer priset på varor
              och tjänster att öka markant, oavsett hur många åkerier som drabbas
              av det – inhemska eller utländska. Företagen och enskilda kommer
              att betala i form av högre priser och sämre konkurrens. De får
              dessutom betala mer för tjänstekostnaderna.
            </seg>
            <seg n="17113a77">
              Skogsindustrin är en av Sveriges allra viktigaste exportnäringar.
              De pappersbruk som fortfarande finns kvar skulle tveka att investera
              i ett land med höjd energiskatt och höjda transportskatter. Vilka
              konsekvenser de markant höjda transportkostnaderna med kilometerskatt
              och högre skatt på drivmedel skulle medföra kan inte överblickas.
              Däremot kan man bestämt hävda att detta skulle utgöra ett hot
              mot tiotusentals arbetstillfällen i vårt land.
            </seg>
            <seg n="a1e550b1">
              För Halland, där skogskoncernen Södra storsatsar för utbyggd
              verksamhet med 400 nya arbetstillfällen för regionen, är oppositionens
              förslag ett direkt hot. Med den fördubbling av antalet transporter
              som planeras för skogsråvaror till bruket skulle oppositionens
              förslag innebära en skattesmäll. Det gäller även större och mindre
              företag i glesbygd vars förutsättningar bygger på konkurrensneutrala
              transportkostnader. Det skulle sannolikt också förvärra problemen
              för åkeribranschen, inte förbättra som många tror.
            </seg>
            <seg n="80615e13">
              För enskilda skulle kostnader för varor och tjänster också öka.
              Och för personer med små marginaler, pensionärer med små inkomster
              och barnfamiljer, kommer förslagen om de genomförs att ytterligare
              minska deras ekonomiska utrymme.
            </seg>
            <seg n="b4d3a84b">
              Herr talman! Alliansens arbete med att reformera skattesystemet
              för fler företag och arbetstillfällen, samtidigt som man värnar
              konkurrensneutraliteten, måste fortsätta. Vi har genomfört ett
              antal förändringar såsom bolagsskatten, fastighetsbeskattningen,
              slopande av förmögenhetsskatten och skatten på arbete – allt med
              syftet att göra det mer lönsamt att arbeta, behålla jobben i Sverige,
              och stärka vår konkurrenskraft i en tätnande konkurrens. Därför
              kan vi inte rusa i väg med ett ökat skattetryck och punktskatter,
              vilka tillsammans är ett hot mot vår välfärd.
            </seg>
            <seg n="af64189a">
              Fastighetsskatten nämndes här. Då kan jag meddela att jag 2005
              kontaktades av Elsa som bodde i Knäred som ligger i Halland, vilket
              alla säkert känner till. Hon hade blivit rekommenderad av Försäkringskassan
              att ge sitt hus till sina barn som i sin tur skulle kunna ta ut
              hyra för att få hjälp till fastighetsskatten. Hon skulle alltså
              få flytta ifrån sitt hem efter 30 år. Jag tror att det är en ganska
              dålig metod, om vi ska återvända till det som Jacob Johnson här
              föreslog.
            </seg>
            <seg n="b86000ad">
              För att återvända till min inledning är det i kommunerna man
              kan avläsa hur det går för företagen, jobben och välfärden. Det
              är inte genom statliga bidrag som vi bygger Sverige starkare,
              utan det gör vi genom fler företag och fler arbetstillfällen.
            </seg>
            <seg n="629cd7cc">
              Herr talman! Med tanke på ett inlägg som har gjorts vill jag
              påpeka att man nog ska vara försiktig med det som man läser på
              Dagens Nyheters debattsidor. Om till exempel USA påstås det att
              demokrater och republikaner har enats. Det som de har enats om
              är att man kan utvinna mer skiffergas, vilket är fossil energi.
              Jag tror inte att Miljöpartiet vill införa mer fossila bränslen
              eller bryta skiffer, så kallad frackning.
            </seg>
            <seg n="d68a5b24">
              Herr talman! Eftersom detta är mitt sista anförande från riksdagens
              talarstol vill jag rikta ett varmt tack till talmännen som med
              glimten i ögat har lett arbetet i kammaren på ett föredömligt
              sätt. Jag vill också tacka alla utskottskolleger genom de gångna
              16 åren och alla utskottskanslier, som jag haft förmånen att samarbeta
              med. Det är min förhoppning att den goda stämning som genomsyrar
              riksdagens arbete ska upprätthållas och att framtida riksdagsledamöter
              uppskattar den goda tradition som kännetecknar det svenska parlamentet.
            </seg>
          </u>
          <note n="ee0e2db5">
            Överläggningen var härmed avslutad.
          </note>
          <note n="7dad4596">
            5 § Uppskov till 2014/15 års riksmöte med behandlingen av vissa
            ärenden
          </note>
          <note n="c35589f2">
            Andre vice talmannen konstaterade att ingen talare var anmäld.
          </note>
          <note n="346dd044">
            Ajournering
          </note>
          <note n="4fc4e764">
            Kammaren beslutade kl. 14.32 på förslag av andre vice talmannen
            att ajournera förhandlingarna till kl. 14.45 då avtackning skulle
            äga rum.
          </note>
          <u who="lars_gustafsson_b4f09a" xml:id="i-92cc49cb9b0438c5-0" n="568c8ecc" prev="i-0cebdcf9ab401559-0">
            <seg n="b00ce562">
              Återupptagna förhandlingar
            </seg>
            <seg n="409e2b09">
              Ärade ledamöter! Detta riksmöte lider mot sitt slut och så även
              mandatperioden. Endast ett antal spännande interpellationsdebatter
              återstår.
            </seg>
            <seg n="e383a29d">
              Vi har ett förtroendeuppdrag och är valda att företräda människor
              som har lagt en röst på just oss och våra respektive partier.
              Det gör vi i vårt arbete här i kammaren men också när vi är ute
              bland människor, syns i medierna och är ute på resor. Som ledamot
              är man ju alltid i tjänst och har aldrig semester.
            </seg>
            <seg n="034cc749">
              Även om jag inte ska ägna mig åt någon sammanfattning vill jag
              ändå säga några ord om förändringar som införts under mandatperioden.
            </seg>
            <seg n="f032eada">
              Efter ett intensivt arbete av sekretariatet, gruppledarna och
              undergrupper är nu den genomgripande översynen av riksdagsordningen
              klar, och den nya riksdagen kommer att kunna använda den som stöd
              i sitt arbete direkt från start.
            </seg>
            <seg n="7cb604db">
              I oktober 2013 beslutade vi här i kammaren om ett nytt system
              för stöd till ledamöter som lämnar riksdagen. Som riksdagsledamot
              har man ju en ovärderlig kunskap och erfarenhet, men världen förändras
              och det yrke man en gång lämnade för uppdraget kan ställa helt
              andra krav i dag. Det så kallade omställningsstödet erbjuder bland
              annat rådgivningsinsatser för att underlätta för ledamöter att
              övergå till yrkesverksamhet.
            </seg>
            <seg n="a866d983">
              Ärade ledamöter! Det är inte alla av er som ställer upp till
              omval. För några av er är detta en avslutning på er period som
              riksdagsledamot, även om uppdraget fortsätter tills den nya riksdagen
              är vald och samlad.
            </seg>
            <seg n="f5ee495b">
              Det är 82 ledamöter som, och jag säger så, frivilligt lämnar
              sitt uppdrag i år. På era bänkar hittar de flesta av er en medalj
              – en sådan får de som har suttit minst en full mandatperiod. Men
              den så kallade miniatyren – det vill säga en pin – belönas alla
              avgående ledamöter med. Ni hittar också ett brev med ett personligt
              tack.
            </seg>
            <seg n="1ecc08f7">
              Jag önskar att det fanns tid att tacka er alla med några personliga
              ord här i kammaren och från talarstolen, men jag inser att vi
              då skulle få sitta här en bra bit in på kvällen. I samråd med
              gruppledarna har jag därför kommit fram till att avgående ledamöter
              ska avtackas gruppvis, och bara de som har tjänstgjort i 16 år
              eller längre får ett mer personligt tack.
            </seg>
            <seg n="f417c97a">
              När ni hör ert namn läsas upp vill jag be er resa er upp.
            </seg>
            <seg n="1cf631c1">
              Tack för era insatser i riksdagen, för demokratin och för det
              svenska samhället!
            </seg>
            <seg n="4229b9c5">
              Jag vill säga några ord om Mehmet Kaplan, som också tillhör denna
              grupp. Jag skulle vilja passa på att säga något om hans roll som
              gruppledare. Det har varit ett nöje att arbeta med Mehmet. Han
              har på ett utomordentligt och föredömligt sätt alltid arbetat
              för att hitta konstruktiva och pragmatiska lösningar för att arbetet
              i riksdagen ska fungera. Dessutom har Mehmet ett mycket gott humör,
              vilket har gjort saker och ting mycket lättare för oss vid gruppledarmötena.
            </seg>
            <seg n="1cf631c1">
              Tack för era insatser i riksdagen, för demokratin och för det
              svenska samhället!
            </seg>
            <seg n="196ce36f">
              Roger Tiefensee tillhör också denna grupp, och jag vill tacka
              för hans insatser som gruppledare. Som gruppledare var Roger både
              pålitlig och pragmatisk i sin inställning till arbetet, och det
              var alltid lätt att samarbeta med Roger i de alltid lika intrikata
              gruppledarmötena, som vi har ganska tätt.
            </seg>
            <seg n="d64e741a">
              Tack till alla er för era insatser i riksdagen, för demokratin
              och för det svenska samhället!
            </seg>
            <seg n="9d9aeba3">
              De ledamöter som har tillhört riksdagen i ca 16 år – flertalet
              kom in 1998 – vill jag som sagt tacka med några personliga ord.
            </seg>
            <seg n="1b824a1f">
              Annelie Enochson kom in i riksdagen vid millennieskiftet för
              Kristdemokraterna och Göteborgs kommun. Under de två senaste mandatperioderna
              har hon varit ledamot i trafikutskottet. Engagemanget har varit
              särskilt stort i frågor som gällt sjöfarts- och trafiknykterhetsfrågor.
            </seg>
            <seg n="5b04275b">
              Under hennes år i riksdagen har Annelies engagemang för utsatta
              barn också varit mycket tydligt. Hennes motion till kammaren resulterade
              bland annat i 116-numret, där man kan anmäla försvunna barn.
            </seg>
            <seg n="ffcfdbfc">
              Ett stort intresse för utrikes- och säkerhetspolitik har också
              präglat Annelies tid i riksdagen, då hon varit ledamot och ersättare
              i OSSE-delegationen samt ersättare i EU-nämnden, utrikesutskottet
              och försvarsutskottet. Hon har även varit ordförande för den svensk-israeliska
              parlamentariska vänskapsföreningen. Annelie har också haft ett
              stort engagemang för riksdagens kristna grupp, i vilken hon var
              ordförande från 2002 till 2010.
            </seg>
            <seg n="ebb796db">
              I Annelies politiska gärning märks omsorgen om medmänniskor och
              hängivenheten i hennes värderingar.
            </seg>
            <seg n="388f5858">
              Tack, Annelie, för dina insatser i riksdagen, för demokratin
              och för det svenska samhället!
            </seg>
            <seg n="7496766e">
              Bo är en sann ideolog, tänkare och skribent stammande från Örnahusen
              i närheten av Simrishamn. Som ung åkte han till Lund för att studera,
              men han blev i stället busschaufför och sedan politisk sekreterare
              åt Sigvard Marjasin på Kommunalarbetareförbundet.
            </seg>
            <seg n="cad03ff5">
              Av partivänner beskrivs Bo som en klok och eftertänksam person
              med fötterna på jorden, en god kamrat som kan spela både dragspel
              och gitarr.
            </seg>
            <seg n="2616c028">
              Bo har hjärtat kvar i Örnahusen och föräldrahemmet, som varit
              fritidshus men som nu kommer att bli åretruntbostad igen. Där
              kommer han med största sannolikhet att skriva många kloka ord
              även i framtiden – dock inga om SSU-tiden, eftersom han har slarvat
              bort sina anteckningar, har det sagts.
            </seg>
            <seg n="a53cc5d5">
              Tack, Bo, för dina insatser i riksdagen, för demokratin och för
              det svenska samhället!
            </seg>
            <seg n="9e461359">
              Bland utbildningsfrågorna är det särskilt den högre utbildningen
              som Yvonne brinner för. Yvonne har ägnat ett särskilt stort engagemang
              åt frågor kopplade till forskningens villkor. Detta har kanaliserats
              genom bland annat Sällskapet riksdagsledamöter och forskare, där
              Yvonne varit ordförande sedan 2007. Som ordförande har hon arbetat
              enträget för att skapa broar mellan ledamöter och forskare.
            </seg>
            <seg n="353f5c79">
              Redan före riksdagsinträdet var utbildningsfrågorna viktiga för
              Yvonne. Inte minst är hennes doktorsavhandling Teknikämnet på
              grundskolans mellanstadium ett tecken på det. Yvonne är filosofie
              doktor i pedagogik och har tjänstgjort vid Linköpings universitet
              i över 15 år.
            </seg>
            <seg n="d5175c15">
              Yvonne har haft tunga uppdrag inom Kristdemokraterna, bland annat
              som talesperson för partiets utbildnings- och forskningspolitik.
              Hon har också varit partiets kvittningsperson.
            </seg>
            <seg n="f6f9f857">
              Yvonne beskrivs som en självständig, drivande och lojal kollega
              som inte är rädd för att stå upp för sin mening.
            </seg>
            <seg n="9278adac">
              Tack, Yvonne, för dina insatser i riksdagen, för demokratin och
              för det svenska samhället!
            </seg>
            <seg n="4bce3aa2">
              Ulf Nilsson har en bred erfarenhet som riksdagsledamot efter
              att ha varit ledamot i lagutskottet och socialförsäkringsutskottet.
              Ulf har mycket stor arbetskapacitet, och som vice ordförande i
              utbildningsutskottet lade han ned mycket arbete på att utforma
              Folkpartiets och Alliansens utbildningspolitik inför valet 2006.
            </seg>
            <seg n="6a80a201">
              I januari 2013 valdes Ulf till vice ordförande i kulturutskottet,
              och han har deltagit aktivt i kulturdebatten sedan dess. Utöver
              sina uppdrag i olika utskott har Ulf också varit en mycket aktiv
              ledamot i riksdagens delegation till Interparlamentariska unionen.
              Ulf har även varit med i den parlamentariska pensionsgruppen,
              vilket har gjort att han är mycket insatt i pensionssystemets
              alla snåriga regler.
            </seg>
            <seg n="827cd9e6">
              Trots sitt gedigna arbete med nationella frågor och sitt internationella
              engagemang har Ulf inte glömt bort att lyfta fram regionala frågor
              som rör Skåne. Han har bland annat skrivit motioner om lägre taxor
              på Öresundsbron, Lunds Universitets Historiska Museum och stöd
              till arkeologiska utgrävningar i Uppåkra.
            </seg>
            <seg n="60ae4c3e">
              Ulf har ett stort intresse för litteratur, och att svenska språket
              är viktigt för Ulf märks tydligt. Grammatiska regler följs noga,
              och varje ordval är viktigt!
            </seg>
            <seg n="97215938">
              Tack, Ulf, för dina insatser i riksdagen, för demokratin och
              för det svenska samhället!
            </seg>
            <seg n="040180f6">
              När hallänningen och kristdemokraten Lars Gustafsson kom in i
              riksdagen hade han med sig erfarenheter från operascenen, fotbollsplanen,
              bokhandeln, järnhandeln, bilverkstaden och inte minst från det
              egna företagandet.
            </seg>
            <seg n="14b7005e">
              Att Lars har ett starkt intresse för det rullande kulturarvet
              har visat sig inte minst genom ett antal motioner och engagerade
              inlägg i kammaren. Det är ett intresse som har inneburit att han
              kunnat tillföra värdefull kunskap i trafikutskottet, där han under
              i stort sett hela sin ledamotstid haft uppdrag i någon form.
            </seg>
            <seg n="be8dfcfb">
              Bland de frågor som Lars har drivit märks till exempel förenklade
              regelverk för import av samlarfordon och att han har uppmärksammat
              hur småföretagare och landsbygdsbor har drabbats när bensinmackar
              har lagts ned.
            </seg>
            <seg n="16805448">
              Allra starkast är Lars engagemang när det gäller att stärka samhällets
              skyddsnät. Detta engagemang har han burit med sig i uppdragen
              som ledamot i socialutskottet, socialförsäkringsutskottet och
              skatteutskottet och i sitt uppdrag i såväl den så kallade pensionsgruppen
              som Socialförsäkringsutredningen.
            </seg>
            <seg n="9126770d">
              Tack, Lars, för dina insatser i riksdagen, för demokratin och
              för det svenska samhället!
            </seg>
            <seg n="ffed4ac3">
              Med sin värmländska dialekt känns Jan-Evert Rådhström lätt igen.
              Hans utpräglade intresse och brinnande engagemang för infrastrukturfrågor
              ledde till att han var med om att driva igenom två viktiga infrastrukturpropositioner
              i riksdagen. Passande nog för en person som i sitt eget företag
              arbetat med tunga transporter kom han att ägna sig åt just trafikfrågor.
              Jan-Evert har varit talesperson för Moderaterna i infrastrukturfrågor
              och är sedan 2006 vice ordförande i trafikutskottet. Därutöver
              har han varit aktiv i ledamotsrådet.
            </seg>
            <seg n="259ba164">
              Jan-Evert tillhör riksdagens personligheter och har många strängar
              på sin lyra. Efter att ha bidragit till att vi i dag har övervakningskameror
              i taxibilar för att skydda både resenärer och chaufförer och till
              att polisen har möjlighet att göra alkoholkontroller på piloter
              kommer han nu att arbeta lokalt med politik och med sina företag.
            </seg>
            <seg n="414fe66f">
              Jan-Evert är en sann lokalpatriot med stort engagemang och stark
              familjekänsla. Det är ett mycket stort antal ledande politiker
              som genom hans gästfrihet fått lära känna norra Värmland.
            </seg>
            <seg n="0d6f2479">
              Tack, Jan-Evert, för dina insatser i riksdagen, för demokratin
              och för det svenska samhället!
            </seg>
            <seg n="db05303d">
              Gunnar brukar lyckas med det mesta han företar sig. År 2010 utsåg
              regeringen honom till ordförande för den parlamentariska socialförsäkringsutredningen
              – ett tungt uppdrag som krävde en omfattande arbetsinsats och
              kompromissvilja.
            </seg>
            <seg n="590345ae">
              Men en sak har han misslyckats med. Särskilt i valet 1994 jobbade
              Gunnar stenhårt för att få Anders Borg invald i riksdagen. Det
              projektet har han ännu inte lyckats med. Men skam den som ger
              sig!
            </seg>
            <seg n="96bcc191">
              Tack, Gunnar, för dina insatser i riksdagen, för demokratin och
              för det svenska samhället!
            </seg>
            <seg n="2c63e7d9">
              Christina har varit ledamot och suppleant i flera utskott under
              sina nästan 16 år i riksdagen. Hon har även på ett förtjänstfullt
              sätt utfört det svåra uppdraget som en av partiets kvittningspersoner
              sedan 2006, ett uppdrag där det verkligen gäller att ha integritet,
              ordning och reda.
            </seg>
            <seg n="fcb8e115">
              I sitt arbete i civilutskottet och skatteutskottet har Christina
              värnat om att utsatta får det stöd de behöver och att jämställdhet
              ska vara mer än en läpparnas bekännelse.
            </seg>
            <seg n="54e0cce4">
              Vid sidan om uppdraget som riksdagsledamot har Christina även
              engagerat sig i ett flertal nämnder och kommittéer, bland annat
              som ledamot i Patientskadenämnden där hon gjort ett uppskattat
              arbete.
            </seg>
            <seg n="7832fbe7">
              Partikamraterna understryker att Christina Oskarsson alltid är
              en god förebild. Hon ställer upp för andra och deltar aktivt i
              arbetet i rörelsen genom exempelvis dörrknackningar och arbetsplatsbesök.
            </seg>
            <seg n="c01ab54e">
              Tack, Christina, för dina insatser i riksdagen, för demokratin
              och för det svenska samhället!
            </seg>
            <seg n="427bd527">
              Då hon enligt partikamraterna är känd som småföretagarnas hjälte
              är det inte konstigt att Carina Adolfsson Elgestam har varit mest
              aktiv i näringsutskottet under sin tid här i riksdagen. Därtill
              har Carina också varit i EU-nämnden och Riksrevisionens styrelse.
            </seg>
            <seg n="08696daf">
              Under sin politiska bana har Carina framför allt drivit näringslivsfrågorna
              med särskilt intresse för kvinnligt företagande. Två år i rad
              har hon blivit utsedd av Företagarna till Sveriges mest företagsvänliga
              riksdagsledamot.
            </seg>
            <seg n="5f9a37f1">
              Partivännerna vittnar om att Carina är en stor organisatör –
              oavsett om det gäller ett parti eller ett party. Och det är många
              som har råkat ut för hennes iver att dra i gång saker.
            </seg>
            <seg n="55e0f650">
              Trots att Carina nu lämnar riksdagen kommer hon inte att lämna
              näringslivsfrågorna. Hon ska enligt ryktet bli företagare på Öland.
            </seg>
            <seg n="592b4803">
              Tack, Carina, för dina insatser i riksdagen, för demokratin och
              för det svenska samhället!
            </seg>
            <seg n="cfb29aea">
              Anders Karlsson kom in i riksdagen 1998 för Socialdemokraterna
              och Skåne läns västra valkrets. Anders har under sin långa riksdagskarriär
              hunnit med att vara ordförande för arbetsmarknadsutskottet, trafikutskottet
              och försvarsutskottet. Den senaste mandatperioden har han varit
              aktiv i skatteutskottet och Nordiska rådets svenska delegation.
            </seg>
            <seg n="5c80a948">
              Anders har en facklig bakgrund som byggnadsarbetare. Denna erfarenhet
              har gett honom en stark övertygelse om vikten av fackligt och
              politiskt samarbete. Den har också gett honom en stor förståelse
              för vikten av alla människors möjlighet till arbete, något som
              han inte minst visade när han ledde arbetsmarknadsutskottet.
            </seg>
            <seg n="105a6ca4">
              Många tror att Anders kommer från Landskrona, men han har alltid
              bott i den lilla orten Härslöv. Trots alla år i riksdagen är Anders
              djupt förankrad i den skånska myllan, vilket många av hans motioner
              vittnar om.
            </seg>
            <seg n="6f3a09a6">
              Anders har ett hjärta som klappar för rättvisa, och enligt partikamraterna
              tvekar han inte att sticka ut hakan, oavsett om det gäller partimotståndare
              eller den egna partiledningen.
            </seg>
            <seg n="dbce6883">
              Tack, Anders, för dina insatser i riksdagen, för demokratin och
              för det svenska samhället!
            </seg>
            <seg n="357f9704">
              Åsa har engagerat sig mot kärnkraft, för de förnybara och hållbara
              alternativa energikällorna, och hon har varit aktiv i avvecklandet
              av reaktorerna i Barsebäck. Hon har även haft tunga uppdrag inom
              sitt parti, bland annat genom att hon har varit med och utvecklat
              Centerpartiets miljö- och energipolitik.
            </seg>
            <seg n="d91c5516">
              Tack, Åsa, för dina insatser i riksdagen, för demokratin och
              för det svenska samhället!
            </seg>
            <seg n="fb7d47f9">
              Lars har varit en tongivande profil inom svensk politik under
              sin politiska bana, och han har haft tunga uppdrag inom sitt parti.
              Mellan 1994 och 2000 var han partisekreterare, och mellan 2004
              och 2011 var han partiets ordförande.
            </seg>
            <seg n="a888a41f">
              Som ordförande hade Lars en central roll i att göra Vänsterpartiet
              till ett parti med regeringsambitioner. Genom att under en period
              vara kulturpolitisk talesperson för Vänsterpartiet visade Lars
              också sitt stora engagemang för bland annat kulturarbetarnas villkor.
              Därtill har han varit starkt drivande i tillgänglighetsfrågor.
            </seg>
            <seg n="ff2ba2fa">
              Lars är en mycket uppskattad och respekterad debattör. Men han
              är väl den enda politikern som öppet håller på både det röda och
              det blåa laget – han är nämligen en hängiven djurgårdare.
            </seg>
            <seg n="9126770d">
              Tack, Lars, för dina insatser i riksdagen, för demokratin och
              för det svenska samhället!
            </seg>
            <seg n="d718c560">
              Cristina blev snabbt en av Moderaternas ledande politiker i socialutskottet.
              Äldrefrågorna var några av de frågor som engagerade henne allra
              mest. Förutom utskottsarbete har hon under sin tid i riksdagen
              också varit vice ordförande i Nordiska rådets svenska delegation.
            </seg>
            <seg n="221e1250">
              År 2006 blev Cristina socialförsäkringsminister, och det låg
              på henne att genomföra ett antal mycket tuffa och krävande reformer.
              Under en period befann hon sig ofta i hetluften, men Cristina
              behöll sitt lugn i de flesta situationer trots att trycket var
              hårt, ofta från flera olika håll.
            </seg>
            <seg n="24578045">
              Cristina är alltid väldigt påläst. Medarbetare vittnar om att
              man som föredragande aldrig chansade och bara redogjorde för sammanfattningen
              av en text, då Cristina alltid hade läst allt och givetvis ställde
              frågor på allt.
            </seg>
            <seg n="354f4486">
              Cristina beskrivs som en ledare och chef som med genuint intresse
              och engagemang möter och ser varje individ och som aldrig tvekar
              att komma till undsättning varhelst hjälpen behövs – inom politiken,
              professionen eller privat.
            </seg>
            <seg n="37feb924">
              Tack, Cristina, för dina insatser i riksdagen, för demokratin
              och för det svenska samhället!
            </seg>
            <seg n="624cee29">
              Kommunalråd, utskottsordförande och framför allt språkrör är
              några av uppdragen som Peter Eriksson har haft.
            </seg>
            <seg n="79f85fb2">
              Peter började sin bana som ledamot i konstitutionsutskottet redan
              1994. Efter valet 2010 återvände han som ordförande i nämnda utskott.
              Han har som ordförande drivit att den viktigaste delen i utskottets
              granskningsverksamhet är själva processen, snarare än det betänkande
              som granskningen leder fram till.
            </seg>
            <seg n="2524c490">
              Peter har varit med om att leda sitt parti till stora framgångar,
              som tredje största parti i riksdagsvalet 2010 och som näst största
              parti i EU-valet 2014.
            </seg>
            <seg n="639f8386">
              Efter att ha blivit invald i EU-parlamentet lämnar Peter nu riksdagen.
            </seg>
            <seg n="15acb10b">
              Peter har ett mycket starkt engagemang för demokrati och folkstyre.
              Han var också ledamot av Grundlagsutredningen under åren 2004–2008.
              Folkomröstningar och folkinitiativ ligger honom särskilt varmt
              om hjärtat, vilket han också arbetade aktivt med inte minst under
              sin tid som kommunalråd i Kalix.
            </seg>
            <seg n="1d3bfc17">
              Tack, Peter, för dina insatser i riksdagen, för demokratin och
              för det svenska samhället!
            </seg>
            <seg n="fbb71942">
              Följande ledamöter har tillhört riksdagen i mer än 16 år.
            </seg>
            <seg n="05689394">
              Under många år har Siv varit en stark profil inom Vänsterpartiet,
              och hon har varit viktig för partiets ekonomiska och feministiska
              politik.
            </seg>
            <seg n="702f2338">
              Hon spelade en central roll i det rödgröna samarbetet mellan
              1998 och 2006, där hon bland annat hade rollen som partiets budgetförhandlare.
              Hon har också varit ledamot i partistyrelsen.
            </seg>
            <seg n="8930ec36">
              Siv har varit en tydlig röst för Norrbottens frågor i allmänhet
              och Kirunas i synnerhet, och hon brinner särskilt för nationella
              minoritetsfrågor.
            </seg>
            <seg n="94e470c3">
              Som politiker är Siv energisk och drivande och har en förmåga
              att lyfta in nya perspektiv.
            </seg>
            <seg n="6c8bbe3e">
              Tack, Siv, för dina insatser i riksdagen, för demokratin och
              för det svenska samhället!
            </seg>
            <seg n="c24ccd90">
              Sedan 1998, när Tommy kom in i riksdagen för tredje gången, har
              han haft många uppdrag. Han har varit ledamot i finansutskottet,
              konstitutionsutskottet och EU-nämnden – den sistnämnda har han
              också varit ordförande i. Han har också varit vice ordförande
              i Riksrevisionens styrelse och Riksrevisionens parlamentariska
              råd.
            </seg>
            <seg n="681081c1">
              Men en av de tyngsta rollerna som Tommy har haft är kanske den
              som ekonomisk-politisk talesperson för sitt parti mellan 2011
              och 2012.
            </seg>
            <seg n="06853e6c">
              Tommys politiska hjärtefrågor är rättvisa, mångfald, social rörlighet
              och urban tillväxt – allt i den globaliserade ekonomins perspektiv.
              Han har drivit dessa frågor såväl i EU-parlamentet som i riksdagen.
            </seg>
            <seg n="40b9f257">
              Tommy är brevbäraren i Södertälje som blev europé och internationalist.
              Han är den sanne diplomaten – språkbegåvad och världsvan. Han
              har ett stort internationellt nätverk och är mycket uppskattad
              utanför rikets gränser.
            </seg>
            <seg n="2bc666a7">
              Tack, Tommy, för dina insatser i riksdagen, för demokratin och
              för det svenska samhället!
            </seg>
            <seg n="9d93deec">
              Carina har en diger meritlista från riksdagen, och hon har bland
              annat varit ledamot i utrikesutskottet och socialutskottet.
            </seg>
            <seg n="bdbd4334">
              Carina har varit en stark röst för rättvisa och framför allt
              för kvinnors rättigheter. Hennes engagemang för frågor som rör
              jämställdhet, kvinnors sexuella och reproduktiva hälsa och rättigheter,
              utbildning för flickor och våld mot kvinnor går inte att ta miste
              på. Hennes arbete har också sträckt sig långt utanför Sveriges
              gränser.
            </seg>
            <seg n="8bc24566">
              Carina har varit ledamot i flera internationella parlamentariska
              delegationer, och inte minst är hennes arbete på Afrikas horn
              mycket uppskattat.
            </seg>
            <seg n="661bc0a7">
              Partikamraterna vittnar om att Carina är en arbetsmyra – noggrann
              och samvetsgrann. Hon har aldrig tvekat att ta tag i svåra frågor.
              Hon är en orädd person, och med energi har hon gett sig i kast
              med utmaningar som andra backar för.
            </seg>
            <seg n="6579653c">
              Carina är varm och medkännande som få.
            </seg>
            <seg n="592b4803">
              Tack, Carina, för dina insatser i riksdagen, för demokratin och
              för det svenska samhället!
            </seg>
            <seg n="61a7c2eb">
              Ann-Kristine har haft många och varierande uppdrag i riksdagen.
              Hon har bland annat varit ledamot i miljö- och jordbruksutskottet
              och näringsutskottet. Därtill har hon varit ledamot i Nordiska
              rådets svenska delegation.
            </seg>
            <seg n="f23b7975">
              Hemma i Värmland är Ann-Kristine ordförande för Socialdemokraterna.
            </seg>
            <seg n="e7fbd596">
              Ann-Kristine har många gånger berättat om sin resa från att jobba
              som avbytare till att bli en driven riksdagsledamot med många
              strängar på sin lyra.
            </seg>
            <seg n="1e6b4dc8">
              Jordbrukspolitik, regionalpolitik, rovdjursfrågor och nu senast
              energipolitik är bara några av de politiska ämnen som Ann-Kristine
              behärskar. Hon är en kompromisslös försvarare av skogens och glesbygdens
              rätt att leva och utvecklas.
            </seg>
            <seg n="bd39ec3b">
              Hennes mångåriga engagemang i Nordiska rådet och frågor kring
              gränsproblematik är känt. Ann-Kristines sociala kompetens är hög,
              och hennes övernattningsbostad har varit en träffpunkt där många
              intressanta och spännande möten har ägt rum. När nu Ann-Kristine
              väljer att gå vidare gör hon det för att leda ett eget företag.
            </seg>
            <seg n="1241bf3f">
              Tack, Ann-Kristine, för dina insatser i riksdagen, för demokratin
              och för det svenska samhället!
            </seg>
            <seg n="d19aa7c5">
              Eva Flyborg kom in i riksdagen 1994 och har under sin tid i riksdagen
              representerat Folkpartiet och Göteborgs kommun. Detta har synts
              tydligt i hennes motioner under åren, som i många fall haft ett
              tydligt Göteborgsperspektiv.
            </seg>
            <seg n="546f5a59">
              Eva har huvudsakligen sysslat med företagspolitik och energipolitik
              i riksdagen. Hon har en bakgrund som ekonom och har ett betydande
              antal förtroendeuppdrag i bagaget. Under många år var hon Folkpartiets
              representant i näringsutskottet, men hon har också hunnit med
              att vara ledamot i arbetsmarknadsutskottet.
            </seg>
            <seg n="b4f2a664">
              I riksdagen har Eva också blivit känd för att hon var med och
              tog initiativ till riksdagens Beatlesklubb, öppen för både ledamöter
              och tjänstemän. Beatlesklubben i riksdagen lär vara världsunik.
            </seg>
            <seg n="46e68ce4">
              Eva Flyborg är en politiker som alltid är påläst och som med
              stor entusiasm är villig att förvärva ny kunskap. Hon har genom
              sin sakkunskap varit en uppskattad ledamot som vunnit mycket stor
              respekt bland kolleger och allmänhet.
            </seg>
            <seg n="527279ed">
              Tack, Eva, för dina insatser i riksdagen, för demokratin och
              för det svenska samhället!
            </seg>
            <seg n="d371a8e7">
              Följande ledamot har tillhört riksdagen i mer än 22 år.
            </seg>
            <seg n="5fac2852">
              Mats Odell var KD-veteran redan innan han kom in i riksdagen
              1991. Han hade då redan prövat på ledamotsuppdraget under en månad
              1988, då han tjänstgjorde som ersättare åt dåvarande partiledaren
              Alf Svensson – egentligen innan partiet riktigt kommit in i riksdagen.
            </seg>
            <seg n="2e6c94d0">
              Mats var mellan 2010 och 2012 gruppledare för Kristdemokraterna.
              Utskottsuppdragen har varierat under åren. Bland annat var Mats
              finansutskottets vice ordförande 1998–2002, och under den innevarande
              mandatperioden har han varit ordförande i riksdagens näringsutskott,
              där han med sitt uppskattade sätt har bidragit stort till den
              goda stämningen i utskottet.
            </seg>
            <seg n="e081e894">
              Mats har varit statsråd i två regeringar, kommunikationsminister
              mellan 1991 och 1994 och finansmarknadsminister mellan 2006 och
              2010. Under den första statsrådsperioden märks bland annat engagemanget
              för Högakustenbron och Öresundsbron och det faktum att han banade
              väg för höghastighetståg mellan landets tre största städer.
            </seg>
            <seg n="787cfd8e">
              Under Mats andra statsrådsperiod ansvarade han för de statliga
              bolagen, där han åstadkom betydelsefulla skiften i ett antal centrala
              frågor. Bland annat förändrade han rekryteringsprocesser med fokus
              på kompetensrekrytering och utnämnande av fler kvinnor till chefspositioner.
            </seg>
            <seg n="cda96686">
              Mats har gjort sig känd som en lyhörd politiker och en person
              med starkt engagemang för utsatta i samhället. Inte minst hans
              insatser som ordförande i Finanskoalitionen mot barnpornografi
              vittnar om detta.
            </seg>
            <seg n="8e19ceee">
              Röster om Mats säger att han är kvicktänkt, varm, generös och
              en bra ledare som lyfter människor omkring sig.
            </seg>
            <seg n="20b1f768">
              Tack, Mats, för dina insatser i riksdagen, för demokratin och
              för det svenska samhället!
            </seg>
            <seg n="e02cfd78">
              Till sist vill jag tacka mina avgående kolleger i talmanspresidiet.
            </seg>
            <seg n="cb780f12">
              Jan är advokat och har länge varit engagerad i och arbetat med
              civilrättsliga frågor, såväl inom sin profession som i uppdraget
              som riksdagsledamot. Han är kanske mest förknippad med sitt arbete
              inom frågor som rör skuldsättning, skuldsanering och olika former
              av förmyndarskap. Mycket tack vare Jans arbete kan barn inte längre
              skuldsättas och hamna hos kronofogden. Jan var även regeringens
              utredare i Insolvensutredningen.
            </seg>
            <seg n="b3b4735c">
              Då han är en sann socialliberal har de sociala frågorna legat
              honom varmt om hjärtat, vilket de också fortsättningsvis kommer
              att göra. Naturligtvis kommer även föreningslivet och, har jag
              förstått, tennisen och golfen att få ett stort utrymme i Jans
              kalender.
            </seg>
            <seg n="bdf3f9e4">
              Ja, Jan, du utnämndes som sagt till tredje vice talman under
              hösten 2012. När man tillträder ett nytt ämbete är det viktigt
              att man känner att man är välkommen och att det märks hur nödvändig
              man är. Det hoppas jag att du har känt från vår sida.
            </seg>
            <seg n="53b79710">
              Du har i kraft av din långa erfarenhet kunnat bidra med viktiga
              kunskaper om både riksdagen och livet på ett mycket förtjänstfullt
              sätt. Du har utmärkt dig som den balanserade diplomaten i talmanspresidiet,
              och det har varit väldigt givande att få samarbeta med dig.
            </seg>
            <seg n="9854b0e8">
              Tack, Jan, för dina insatser i riksdagen, för demokratin och
              för det svenska samhället!
            </seg>
            <seg n="6ff07996">
              Ulf är brett respekterad över partigränserna som en ledamot med
              stor integritet. Han har gjort sig känd som en ledamot som värnar
              ordning och reda och som står upp mot alla former av fiffel och
              maktmissbruk.
            </seg>
            <seg n="b5fc6487">
              Ändå har Ulf Holm kanske gjort störst intryck i EU-nämnden, där
              han har varit aktiv under en lång period. Han har där gjort sig
              känd som påläst, ambitiös granskare av regeringens EU-politik,
              oavsett om den företrätts av socialdemokratiska eller borgerliga
              regeringar.
            </seg>
            <seg n="6986bccf">
              Det är ingen enkel uppgift att summera fyra års gott kollegialt
              samarbete. Men i talmanspresidiet har du, Ulf, varit en handlingskraftig
              person som med din mycket positiva natur presenterat idéer och
              tankar som du är engagerad i. Dina förtjänstfulla insatser som
              andre vice talman och politiker har gjort avtryck i talmanskorridoren
              och kommer sannolikt att fortsätta göra avtryck i din fortsatta
              karriär.
            </seg>
            <seg n="97215938">
              Tack, Ulf, för dina insatser i riksdagen, för demokratin och
              för det svenska samhället!
            </seg>
            <seg n="c45c73c4">
              Vi önskar våra avgående kolleger lycka till med deras nya uppdrag!
            </seg>
            <seg n="179a22ce">
              I morgon kommer det att läggas upp ett antal bilder på hemsidan
              och på Intranätet som det går alldeles utmärkt att ladda ned om
              man vill – så länge man inte använder dem i kommersiellt syfte,
              ska jag dock säga.
            </seg>
            <seg n="f14b6a9d">
              Ärade ledamöter! Ett stort tack för era energiska och entusiastiska
              insatser under den här mandatperioden! Jag är personligen mycket
              stolt över det arbete som vi har uträttat här i kammaren, och
              som alltid är jag väldigt stolt över våra långvariga, konstruktiva
              demokratiska traditioner.
            </seg>
            <seg n="55b9915b">
              Jag vill också ta tillfället i akt att tacka särskilt förste
              vice talmannen Susanne Eberstein, gruppledarna och övriga ledamöter
              i riksdagsstyrelsen som jag har haft äran att samarbeta väl med
              under denna mandatperiod.
            </seg>
            <seg n="f9de199b">
              Jag vill även rikta ett stort tack till förvaltningen och riksdagsdirektör
              Kathrin Flossing för allt ert hängivna arbete och stöd den här
              mandatperioden. Tack ska ni ha!
            </seg>
            <seg n="6e1af915">
              Till sist vill jag önska alla, var och en, lycka till i valrörelsen!
            </seg>
          </u>
          <note n="4eb218dd">
            Förhandlingarna återupptogs kl. 14.45.
          </note>
          <note n="88e25ce4">
            6 § Avtackning
          </note>
          <note n="a343b6b0">
            Anf. 93 TALMANNEN:
          </note>
          <note n="c74ab132">
            Följande ledamöter har tillhört riksdagen hela eller delar av
            innevarande mandatperiod:
          </note>
          <note n="f8d76baa">
            Susanna Haby, Roger Lamell, Lena Sommestad, Stefan Caplan, Lolo
            Lindström, Linda Wemmert, Kajsa Lunderquist, Edip Noyan, Anton
            Abele, Abdirizak Waberi, Henrik Ripa, Bengt Berg, Abir Al-Sahlani,
            Thoralf Alfsson, Stellan Bojerud och Per-Johan Emtell.
          </note>
          <note n="079731e7">
            Följande ledamöter har tillhört riksdagen i cirka åtta år, och
            flertalet av dem kom in 2006: Tina Ehn, Staffan Anger, Per Svedberg,
            Peder Wachtmeister, Oskar Öholm, Mikael Sandström, som för övrigt
            bara tjänstgjort två dagar i kammaren under de åtta åren, Mats
            Johansson, Kent Persson, Karin Åström, Josefin Brink, Helena Leander,
            Hans Olsson, Göran Montan, Fredrick Federley, Eva Olofsson, Erik
            A Eriksson, Désirée Liljevall, Carin Runeson, Björn Leivik, Ann
            Arleklo, Jacob Johnson, Bodil Ceballos och Marianne Berg.
          </note>
          <note n="19bf6bfd">
            Följande ledamöter har tillhört riksdagen i cirka tolv år, och
            flertalet av dem kom in 2002: Bengt-Anders Johansson, Marie Nordén,
            Maria Stenberg, Louise Malmström, Lena Olsson, Lars Johansson,
            Lars Elinderson, Kurt Kvarnström, Kerstin Engle, Kerstin Haglö,
            Johan Linander, Henrik von Sydow, Hans Backman, Christina Zedell,
            Karin Granbom Ellison, Billy Gustafsson, Anne Marie Brodén och
            Anita Brodén.
          </note>
          <note n="f682171b">
            Till den här gruppen hör också Lena Adelsohn Liljeroth, som kom
            in i riksdagen 2002. Lena har varit verksam i kulturutskottet
            och näringsutskottet, och 2006 blev hon utnämnd till statsråd
            med ansvar för kulturfrågor.
          </note>
          <note n="2020da09">
            Bo Bernhardsson blev invald i riksdagen 1991 för Socialdemokraterna
            och Skåne läns södra valkrets. Bo har suttit i riksdagen under
            olika perioder. Han har hunnit med att vara ledamot i ett stort
            antal utskott, bland annat näringsutskottet, finansutskottet,
            EU-nämnden och miljö- och jordbruksutskottet.
          </note>
          <note n="56f96c81">
            Bo var länge förknippad med tidningen Arbetet i Skåne där han
            var chefredaktör mellan 1996 och 2000. Han var även chefredaktör
            för den socialdemokratiska idétidskriften Tiden mellan 2006 och
            2011.
          </note>
          <note n="2381e7ea">
            Yvonne Andersson har under sin tid i riksdagen tjänstgjort som
            ledamot i såväl civilutskottet som utbildningsutskottet.
          </note>
          <note n="7b5eb17a">
            Gunnar Axén kom in i riksdagen för Moderaterna och Östergötlands
            läns valkrets och blev först ledamot i finansutskottet. Sedan
            2006 har han varit ordförande i socialförsäkringsutskottet.
          </note>
          <note n="bea81e24">
            Riksdagen var ingen ny arbetsplats för Gunnar. Han hade tjänstgjort
            i riksdagen under åren 1994 till 1996 som politisk sekreterare
            på Moderaternas kansli med ansvar för bland annat trafikfrågor,
            då i nära samarbete med undertecknad.
          </note>
          <note n="4554093e">
            Christina Oskarsson började 1998 sitt uppdrag som riksdagsledamot
            för Socialdemokraterna och Västra Götalands läns norra valkrets.
          </note>
          <note n="534dcacc">
            Åsa Torstensson valdes in i riksdagen 1998 i Västra Götalands
            läns västra valkrets och är därmed en av Centerpartiets långvariga
            trotjänare.
          </note>
          <note n="e9b552fc">
            Åsa började sin tid i riksdagen som ledamot i EU-nämnden och
            konstitutionsutskottet. Härefter har Åsa varit ledamot i flera
            utskott och bland annat även varit ledamot i Nordiska rådets svenska
            delegation. Mellan 2004 och 2006 var Åsa gruppledare för Centerpartiets
            riksdagsgrupp. Hon har även varit en av partiets kvittningspersoner.
          </note>
          <note n="6bddba7b">
            Under fyra år var Åsa infrastrukturminister och Centerpartiets
            främsta företrädare i dessa frågor. Sedan Åsa 2010 kom tillbaka
            till riksdagen har hon varit en mycket god rådgivare till flera
            av partiets ledamöter.
          </note>
          <note n="4494c573">
            Åsa har som ledamot även haft flera uppdrag, bland annat i 2011
            års vallagskommitté och Ansvarskommittén med uppdrag att utreda
            grundläggande frågor om statens verksamhet och regional indelning
            och organisering.
          </note>
          <note n="f0e4f356">
            Lars Ohly valdes in som riksdagsledamot för Vänsterpartiet 1998
            i Helsingforss läns valkrets. Som riksdagsledamot har Lars profilerat
            sig inom utrikespolitiken. I riksdagen har Lars varit ledamot
            i kulturutskottet, EU-nämnden, utrikesnämnden och OSSE-delegationen.
          </note>
          <note n="725d2669">
            Cristina Husmark Pehrsson kom in i riksdagen för Moderaterna
            och Skåne läns västra valkrets. Innan hon påbörjade sin politiska
            bana var hon operationssköterska och sedan även vårdlärare och
            företagssköterska.
          </note>
          <note n="6ca49588">
            Peter blev invald i riksdagen första gången 1994 för Miljöpartiet
            i Helsingforss läns valkrets. Men vid årsskiftet 1998/99 lämnade
            han riksdagen för att bli kommunalråd i Kalix.
          </note>
          <note n="7ed69f62">
            Efter valet 2002 återvände han till riksdagen, då som nyvalt
            språkrör tillsammans med Maria Wetterstrand.
          </note>
          <note n="68874ab1">
            Siv Holma kom in i riksdagen 1998 för Vänsterpartiet och Norrbottens
            län. Hon hade dessförinnan redan tjänstgjort som ersättare en
            kort period 1995.
          </note>
          <note n="537570aa">
            Siv har haft flera uppdrag i riksdagen, bland annat som ledamot
            i trafikutskottet. Men det var framför allt i kulturutskottet
            som Siv fick möjlighet att ägna sig åt en av sina hjärtefrågor
            och vara med och forma svensk kulturpolitik. Mellan 2006 och 2010
            var hon kulturutskottets ordförande.
          </note>
          <note n="256d8c98">
            Tommy Waidelich har suttit i riksdagen i flera omgångar för Socialdemokraterna,
            första gången 1991 som ersättare och därefter mellan 1994 och
            1995.
          </note>
          <note n="0e46ed09">
            Åren 1995–1998 var han ledamot i Europaparlamentet och tillhörde
            den första gruppen av svenska Europaparlamentariker.
          </note>
          <note n="9ea74a0d">
            Under denna mandatperiod har Tommy varit vice ordförande i finansutskottet
            och ledamot i utrikesutskottet.
          </note>
          <note n="4671aaf5">
            Carina Hägg valdes in i riksdagen 1995 för Socialdemokraterna
            och Jönköpings län.
          </note>
          <note n="007a1a72">
            Ann-Kristine Johansson kom in i riksdagen 1994 och har representerat
            Socialdemokraterna och Värmlands län.
          </note>
          <note n="69f0fa8f">
            Jan Ertsborn kom in i riksdagen 2002 för Folkpartiet och Hallands
            läns valkrets och tog plats i lagutskottet. År 2010 blev Jan vice
            ordförande i civilutskottet, ett uppdrag han behöll fram till
            2012 då han utsågs till tredje vice talman.
          </note>
          <note n="1ec10edd">
            Ulf Holm blev invald i riksdagen 2002 för Miljöpartiet och Skåne
            läns södra valkrets. Innan dess var Ulf ledamot i EU-parlamentet
            mellan åren 1995 och 1999.
          </note>
          <note n="146b8907">
            Under de första åtta åren var Ulf ledamot i arbetsmarknadsutskottet.
            Han var också gruppledare för Miljöpartiet under sista halvan
            av förra mandatperioden. Denna mandatperiod har han varit andre
            vice talman – den första miljöpartisten i talmanspresidiet.
          </note>
          <note type="speaker" n="72244815">
            Anf. 94 Tjänstgörande ålderspresident MATS ODELL (KD):
          </note>
          <u who="mats_odell_8b8cfa" xml:id="i-046ca19e700b883b-0" n="f8a731fa" next="i-b12abf95f3d7600d-0">
            <seg n="0c7ff594">
              Herr talman! Nu är det nog bara en person i den här kammaren
              som inte har blivit vederbörligen avtackad, och det är talmannen
              Per Westerberg själv.
            </seg>
            <seg n="6803a80f">
              Vi började lära känna varandra på European Youth and Student
              Conference on Disarmament 1978 i Budapest, när vi delade rum på
              Hotel Ifjúság. Det betyder ungdom. Det goda intrycket av den fina
              person som han är har bara förstärkts genom åren och i samarbetet
              här i riksdagen.
            </seg>
            <seg n="f6142296">
              Per Westerberg är som vi alla vet en korrekt men också, skulle
              jag vilja säga, en i ordets bästa mening cool talman. Han har
              stil. Han har humor.
            </seg>
            <seg n="d6283d52">
              Nu vill vi rikta ett varmt och djupt känt tack till dig, Per,
              för att du på ett imponerande tryggt, tålmodigt och trevligt sätt
              har lotsat oss genom den här mandatperiodens debatter, frågestunder
              och voteringar men också i praktiken varit chef för hela det här
              huset. Vi önskar också dig och din familj en riktigt skön sommar
              innan valrörelsen drar i gång på allvar.
            </seg>
            <seg n="b2c55e3e">
              Nyss önskade du oss alla framgång i valrörelsen. Nu är det ju
              bara 349 mandat som ska fördelas, så det är ett nollsummespel.
              Men jag tror att jag har med mig alla ledamöter här när jag säger
              att vi önskar också dig framgång i valrörelsen.
            </seg>
            <seg n="d2715c38">
              Tack för den här tiden!
            </seg>
          </u>
          <note n="346dd044">
            Ajournering
          </note>
          <note n="92619607">
            Kammaren beslutade kl. 15.39 på förslag av talmannen att ajournera
            förhandlingarna till kl. 16.00 då votering skulle äga rum.
          </note>
          <u who="mats_odell_8b8cfa" xml:id="i-b12abf95f3d7600d-0" n="f8a731fa" prev="i-046ca19e700b883b-0">
            <seg n="b00ce562">
              Återupptagna förhandlingar
            </seg>
          </u>
          <note n="79a97521">
            Förhandlingarna återupptogs kl. 16.00.
          </note>
          <note n="cf12da6c">
            7 § Beslut om ärenden som slutdebatterats vid dagens sammanträde
          </note>
          <note n="b9f23c32">
            Punkt 1
          </note>
          <note n="f41488e1">
            Punkt 2
          </note>
          <note n="01ccdf51">
            8 § Svar på interpellation 2013/14:537 om myndigheters placering
            och nedläggning av skattekontor runt om i landet
          </note>
          <note type="speaker" n="d53182eb">
            Anf. 95 Statsrådet STEFAN ATTEFALL (KD):
          </note>
          <u who="stefan_attefall_829ea5" xml:id="i-e3fe353505a8289c-9" n="1ac45e8a">
            <seg n="65b9ef17">
              Herr talman! Tina Ehn har frågat mig på vilket sätt jag kan säkerställa
              att en grundläggande service för människor och företag finns tillgänglig
              även på mindre orter. Tina Ehn har vidare frågat mig på vilket
              sätt jag avser att se till att myndigheterna lever upp till de
              principer som Sveriges riksdag är enig om. Tina Ehn har slutligen
              frågat om jag avser att påverka hur många lokalkontor en myndighet
              kan lägga ned samt var dessa i så fall bör placeras.
            </seg>
            <seg n="08e4096e">
              Alla beslut om hur förvaltningen ska organiseras vägleds av att
              förvaltningens organisation ska vara tydlig, ändamålsenlig och
              kostnadseffektiv. Myndigheterna ska ha goda förutsättningar att
              bedriva sin verksamhet på ett effektivt och rättssäkert sätt.
              Detta ska återspeglas även i valet av lokaliseringsort. En myndighets
              lokaliseringsort omprövas inte kontinuerligt, utan fastställs
              i allmänhet genom beslut i samband med nybildande eller större
              ombildningar av myndigheter.
            </seg>
            <seg n="a0f0319b">
              Regeringen har i budgetpropositionen för 2014 uttalat vikten
              av att överväga om statliga myndigheters lokalisering i ökad utsträckning
              kan få en spridning över landet. Det handlar om att noga pröva
              om myndigheterna kan lokaliseras utanför storstäderna, i första
              hand till länscentrum eller andra större orter.
            </seg>
            <seg n="1f734dae">
              Regeringens förvaltningspolitik bygger samtidigt på att myndigheterna
              i stor utsträckning själva, utifrån de mål för verksamheten som
              riksdagen och regeringen fastställer, avgör hur den egna verksamheten
              ska organiseras för att på bästa sätt tillgodose medborgares och
              företags behov. Det innebär att regeringens styrning av statsförvaltningen
              bygger på en långtgående delegering. Myndigheterna har ett stort
              ansvar att utifrån tilldelade uppgifter och resurser utforma sina
              verksamheter och sin organisation på det sätt som är mest ändamålsenligt.
            </seg>
            <seg n="755c7560">
              I den förvaltningspolitiska propositionen Offentlig förvaltning
              för demokrati, delaktighet och tillväxt har regeringen angett
              att utgångspunkten för de statliga myndigheternas service ska
              vara en så långt som möjligt likvärdig tillgång till service för
              alla. Det är dock den enskilda myndigheten som, inom ramen för
              de generella styrinstrumenten, avgör hur dess tjänster utvecklas,
              genom vilka kanaler de finns tillgängliga och hur samverkan sker
              med andra myndigheter. Varje myndighet ansvarar också för att
              medborgarkontakter och service inom myndighetens område uppfyller
              behoven hos medborgare och företag i hela landet.
            </seg>
            <seg n="6ca7e838">
              Regeringens övergripande mål för utvecklingen av medborgarkontakter
              och service är vidare att kontakterna sker via de kanaler som,
              med beaktande av rättssäkerhet och kvalitet, mest effektivt tillgodoser
              medborgares och företags behov. Utvecklingen av lokala servicekontor
              och annan kontorsnärvaro bör präglas av balans mellan möjligheter
              till samordning, lokala förutsättningar samt möjligheter till
              och utveckling av service genom andra kanaler.
            </seg>
          </u>
          <note type="speaker" n="5d81c9a2">
            Anf. 96 TINA EHN (MP):
          </note>
          <u who="tina_ehn_aa733d" xml:id="i-6056aef3cb631132-0" n="c438c010">
            <seg n="91f09cf9">
              Herr talman! Jag får tacka så mycket för svaret. Jag har ställt
              tre frågor till statsrådet.
            </seg>
            <seg n="512350c0">
              Sedan maktskiftet i Sverige 2006 har 55 statliga myndigheter
              kommit till, men hälften av dem har hamnat i huvudstaden, enligt
              en granskning som tidningen Riksdag det har vi alltid bejakat
              i svensk socialdemokrati och i svensk fackföreningsrörelse. Om
              det är strukturella förändringar ska man göra det. Då är det dock
              också viktigt att det finns en arbetsmarknadsutbildning och en
              rejäl a-kassa för människor att falla tillbaka på, så att de därifrån
              kan omskolas och komma in i de nya jobb som skapas. Så har Sverige
              vuxit starkt under hela 1900-talet.
            </seg>
            <seg n="49833ce2">
              Det är det här jag tycker att den borgerliga regeringen har misslyckats
              fullständigt med, arbetsmarknadsministern. Man har dragit ned
              antalet arbetsmarknadsutbildningar till ca 6 000. Till 440 000
              arbetslösa har man 6 000 arbetsmarknadsutbildningar. Hur ska människorna
              som går ut från det företag som senast slog igen i Landskrona
              göra? Vad har de för erbjudanden? Många av dem är över 50 år;
              det är den allra största gruppen eftersom det har varit nedskärningar
              tidigare. Vad ska de som är 55 år och till och med lite äldre
              göra? Vad är rådet till de människorna för att de ska komma tillbaka
              till arbetsmarknaden?
            </seg>
          </u>
          <note type="speaker" n="ed81a327">
            Anf. 104 HILLEVI LARSSON (S):
          </note>
          <u who="hillevi_larsson_618770" xml:id="i-689b36726cfe0be1-0" n="7cf9ad9f">
            <seg n="0d325b55">
              Herr talman! Situationen är tuff i Skåne, detta trots Öresundsintegrationen
              som tidvis ändå har gett många unga jobb – de har kunnat pendla
              från Skåne till Danmark och få jobb där. Vi kan se att arbetslösheten
              är så hög att vi har fått bidrag från EU för att vi har så många
              arbetslösa ungdomar, och på det sättet ligger vi i samma klass
              som Spanien och de andra sydländerna. De har också fått speciellt
              stöd för att de har väldigt hög ungdomsarbetslöshet.
            </seg>
            <seg n="a28809a5">
              Det här är allvarligt, för om man börjar sitt liv på det sättet
              är risken att man kanske i värsta fall aldrig kommer i jobb.
            </seg>
            <seg n="73cb004c">
              Det blir allt fler så kallade NEET:s. Det innebär att man inte
              finns registrerad i arbete och inte heller i utbildning eller
              på annat sätt. Man får inte heller försörjningsstöd. Man är helt
              enkelt utanför systemet. På något sätt försörjs man. Inte minst
              är det många vuxna barn som försörjs av sina föräldrar. Men det
              är inte bra för framtiden när allt fler hamnar i den här situationen.
            </seg>
            <seg n="75404fd5">
              Vi kan också se att skuldsättningen är hög bland unga. I de värst
              drabbade kommunerna är var tionde ungdom överskuldsatt. Man kan
              inte betala sina skulder och har hamnat hos kronofogden. Om man
              då dessutom är arbetslös och bostadslös förvärrar det läget.
            </seg>
            <seg n="60503d61">
              Det vi vet om skuldsättning är att det är lätt att bli skuldsatt
              men väldigt svårt att ta sig ur, för det finns ju en anledning
              till att skulden uppkommer från början. Man har inte pengar, och
              det finns inget som tyder på att man kommer att få pengar, men
              då har man dessutom räntor att betala. Grundproblemet är dock
              arbetslösheten, för det finns ett tydligt samband mellan unga
              arbetslösa och ökad skuldsättning.
            </seg>
            <seg n="0bf7b243">
              Samtidigt finns det ett behov av arbetskraft, men ofta efterfrågas
              kompetens som många inte har. I många fall måste man ha körkort
              – det är många unga som inte har råd att skaffa sig det – och
              olika typer av utbildning. Det kan vara teoretisk utbildning och
              yrkesutbildning.
            </seg>
            <seg n="20fea57b">
              Här tror jag att man rent konkret skulle kunna göra mycket. Man
              skulle kunna ge Arbetsförmedlingen uppdraget att se till att utbildningen
              kompletteras. Det första steget är att se till att de som inte
              har grund- och gymnasieutbildning får det – arbetslösheten är
              mycket högre i de åldersgrupperna bland dem som inte har en grundläggande
              utbildning – och att satsa mer på högskoleutbildning. Både Malmö
              högskola och Lunds universitet har till och med dragit ned på
              platserna. Det ska sättas i samband med att befolkningen växer,
              det vill säga att det är extra illa med tanke på detta. Framför
              allt växer den unga delen av befolkningen, och Skåne är en väldigt
              ung del av Sverige. I Malmö, som jag kommer från, är varannan
              under 35 år, och söktrycket är högt. Det är väldigt många som
              söker till utbildningar, men tyvärr räcker inte platserna.
            </seg>
            <seg n="271f7073">
              Det värsta är såklart platsbristen på bristyrkesutbildningar
              till yrken där det verkligen behövs folk. Det finns ju många sådana,
              förskollärare, specialister av olika slag, högskoleingenjörer
              och så vidare. Men även efter de så kallade vanliga utbildningarna
              är det mycket goda chanser att få jobb.
            </seg>
            <seg n="023510d3">
              En konkret sak som man skulle kunna göra är att utöka platserna
              på våra högskolor och på Lunds universitet, för chansen att de
              unga som går där ska få jobb efteråt är stor. De flesta får jobb.
            </seg>
          </u>
          <note type="speaker" n="c3cbacde">
            Anf. 105 Arbetsmarknadsminister ELISABETH SVANTESSON (M):
          </note>
          <u who="elisabeth_svantesson_49b08a" xml:id="i-c04073929f1ddc0f-0" n="e1f083ae">
            <seg n="3b2942d2">
              Herr talman! Jag tackar Anders Karlsson för interpellationen.
            </seg>
            <seg n="585edc20">
              Jag har svarat på frågorna i interpellationen tidigare, men låt
              mig göra några reflexioner över utvecklingen på arbetsmarknaden
              eftersom Anders Karlsson nämner den i sitt inlägg.
            </seg>
            <seg n="93b6e09a">
              Vi hade en period de första åren av 2000-talet då Sverige hade
              en rätt bra tillväxt, men jobben blev inte särskilt många fler,
              trots att ekonomin såg bra ut. Befolkningen ökade, men jobben
              växte till i liten utsträckning. Man kan gå in på SCB eller vilket
              institut som helst och titta på hur utvecklingen såg ut.
            </seg>
            <seg n="f15c5008">
              Sedan 2006 har vi haft den värsta krisen sedan 30-talet. Under
              den här perioden har över en kvarts miljon fler människor ett
              jobb att gå till.
            </seg>
            <seg n="442f6d58">
              Socialdemokraterna tror att det på något sätt sker av en slump.
              De brukar ofta säga att befolkningen har ökat. Ja, men det har
              den gjort i många andra länder också. Under den här perioden har
              befolkningen i exempelvis Spanien ökat, men jobben har blivit
              3 miljoner färre. Det räcker att Anders Karlsson tar bron eller
              någonting annat över till Danmark så ser han att även där har
              sysselsättningen sjunkit trots att befolkningen har ökat.
            </seg>
            <seg n="e5cdc258">
              Jobb växer inte till av en slump. Jobb växer till när man har
              en tydlig jobbpolitik. Och Alliansens absoluta mål 2006 var just
              att genomföra en politik som ökar arbetskraften och ser till att
              jobben blir fler. Det är inte heller en slump att utanförskapet
              har minskat med 200 000.
            </seg>
            <seg n="417a82ee">
              Allt det här handlar om en politik som ökar drivkraften att jobba
              och återupprättar arbetslinjen. Vi har reformer inom arbetsmarknads-
              och utbildningspolitiken och ser till att hitta insatser som ökar
              efterfrågan på människor som har svårare att ta sig in på arbetsmarknaden.
            </seg>
            <seg n="9942aca1">
              Låt mig till detta lägga till att när Anders Karlssons parti
              hade regeringsmakten förtidspensionerades 140 personer per dag.
              Många av dem hade arbetsförmåga, men de fick ingen chans. Och
              de räknades inte som arbetslösa, för de fanns inte ens i arbetskraften.
            </seg>
            <seg n="91d163da">
              De här personerna ser vi i Alliansen. Vi vill att de också ska
              få vara med i arbetskraften och på arbetsmarknaden. Många av dem
              har ett jobb att gå till eller finns i utbildningssystemet, andra
              kämpar för att komma in efter krisen, för konkurrensen om jobben
              har varit hård.
            </seg>
            <seg n="7ebd6bf8">
              Hur ser det då ut när alla som bor i Skåne om 80 dagar ska gå
              och rösta i valet? Vi kan konstatera att det blivit över 40 000
              fler skåningar som har ett jobb att gå till. Dessa 40 000 bidrar
              med mycket. De bidrar på sina arbetsplatser. De har en egen försörjning,
              och många av dem känner trygghet i en arbetsgemenskap. Men de
              är också skattebetalare.
            </seg>
            <seg n="d356c5c1">
              Vår politik har lett till att jobben har blivit fler. Men vi
              har mer att göra. Det är därför som vi nu sätter upp ett tydligt
              jobbmål och till det också kopplar en tydlig politik så att jobben
              ska bli fler. Mot detta står en socialdemokratisk politik som
              både för Landskrona och för Skåne skulle påverka jobben negativt.
            </seg>
            <seg n="6278dbc2">
              För bara några veckor sedan träffade jag en av företagarna i
              Landskrona som var väldigt tydlig med att Socialdemokraternas
              förslag om höjd restaurangmoms och ökade kostnader för att anställa
              unga skulle påverka hans företag i stor utsträckning. Den berättelsen
              får jag när jag reser i hela landet.
            </seg>
            <seg n="9c178d63">
              Om man å ena sidan pratar jobb men å andra sidan lägger fram
              förslag som hotar jobb genom att göra det dyrare att anställa
              och helt enkelt försvåra för företag att växa i Sverige, då slås
              jobben ut. Allt som Anders Karlsson nämner för mig som lösningen
              på allt detta är samma gamla sossepolitik som inte ledde till
              fler jobb under de första åren på 2000-talet utan tvärtom ställde
              människor utanför arbetskraften och till och med trängde undan
              dem. Det är inte en politik att gå tillbaka till, herr talman.
            </seg>
          </u>
          <note type="speaker" n="030bae15">
            Anf. 106 ANDERS KARLSSON (S):
          </note>
          <u who="anders_karlsson_72cbcc" xml:id="i-ce4a7eeec65f6d4d-0" n="5881554a">
            <seg n="3a7fdd0b">
              Herr talman! Jag kan konstatera att arbetsmarknadsministern pratar
              om allting annat än om dem som är arbetslösa.
            </seg>
            <seg n="317f4b47">
              Det är en klen tröst för de 440 000 som är arbetslösa och de
              som blir arbetslösa att antalet sysselsatta har ökat. Jo, men
              befolkningen har också ökat. Arbetslösheten är de facto nästan
              dubbelt så hög i dag, 2014, som den var 2006. Det går inte att
              komma ifrån.
            </seg>
            <seg n="2364801a">
              Vad har ni då gjort? Jo, ni har sänkt skatterna med 150 miljarder
              och trott att det skulle skapa jobb. Ni har sett till att inte
              öka a-kasseersättningen, för ni tror att det ska tvinga ut folk
              i jobb. Men om jobben inte finns spelar det ingen roll vilken
              ersättning man har när man är arbetslös.
            </seg>
            <seg n="a286b5a0">
              Det viktigaste för att inte hamna i samma situation som i Frankrike
              och många andra länder, där man kastar fisk, gödsel och allt vad
              det är utanför parlamentet när några jobb försvinner, är att människor
              har en trygghet.
            </seg>
            <seg n="70d459e7">
              Det behövs trygghet både på arbetsplatsen och utanför arbetsplatsen
              för att kunna göra de stora strukturförändringar som faktiskt
              har skett i Sverige under sent 1900-tal och in på 2000-talet.
              Då känner man sig trygg i att kunna gå från det gamla jobbet till
              det nya. Detta har ni fullständigt misslyckats med, och ni gör
              ingenting åt det.
            </seg>
            <seg n="9326d5de">
              Det finns 440 000 arbetslösa och ca 6 000 yrkesutbildningsplatser.
              Det är knappt mätbart.
            </seg>
            <seg n="5df6e09c">
              Som jag sade tidigare är det i Landskrona i dag, eller möjligtvis
              i går, 4 511 arbetslösa, och det är en kommun med 42 000–43 000
              invånare. Av dem är 22 erbjudna en arbetsmarknadsutbildning. Det
              är nästan hårt. Och vad är rådet till de människor som blivit
              uppsagda från ytterligare företag som flyttar utomlands? De kanske
              får kraftiga sänkningar av sin inkomst och kanske till och med
              måste sälja både sin bil och sin villa därför att de inte kan
              försörja sig, för båda jobbar i samma företag. Är det några fler
              utbildningsplatser som kommer så att de kan skolas om? Är det
              någon förbättring av a-kassan som kommer att ske under de närmaste
              åren om det blir fortsatt borgerlig regering?
            </seg>
            <seg n="4c001f61">
              De här frågorna måste dessa människor få svar på om de ska orka
              med detta utan att det blir riktiga familjetragedier. Det har
              hänt på andra ställen.
            </seg>
            <seg n="f091fb7b">
              Jag var ombudsman i Byggnadsarbetareförbundet 1993 när 35 procent
              av våra yrkesverksamma medlemmar var arbetslösa. Det ledde till
              tragedier trots att man på den tiden hade en a-kassa som motsvarade
              ungefär 80 procent av lönen.
            </seg>
            <seg n="6d54d91a">
              Det händer att människor som har jobbat hela sina liv plötsligt
              blir uppsagda i 55-årsåldern och kastas ut i tomma intet med mycket
              låga ersättningar.
            </seg>
            <seg n="eba22223">
              Den återkommande frågan är därför: Vad kommer arbetsmarknadsministern
              att göra för att dessa människor ska kunna komma tillbaka i arbete?
            </seg>
          </u>
          <note type="speaker" n="1794d0d5">
            Anf. 107 HILLEVI LARSSON (S):
          </note>
          <u who="hillevi_larsson_618770" xml:id="i-689b36726cfe0be1-1" n="7cf9ad9f">
            <seg n="040929ec">
              Herr talman! Försämringarna av a-kassan är givetvis ett dilemma
              för de drabbade. Det handlar inte bara om att många lever på samma
              nivå som försörjningsstödet, för sådan är tyvärr nivån på a-kassan
              i dag, utan det är också allt fler som har trängts över till försörjningsstöd
              för att de av olika skäl inte får a-kassa. Steget från försörjningsstöd
              till arbete är längre än från a-kassa till arbete.
            </seg>
            <seg n="87c7bc21">
              Jag hoppas att regeringen gör något åt detta problem eftersom
              det är allt fler arbetslösa och sjuka inom socialtjänsten, och
              detta borde framför allt hanteras av Arbetsförmedlingen.
            </seg>
            <seg n="b7a7baff">
              Det finns också ett systemfel inom Arbetsförmedlingen eftersom
              man skickat tillbaka 20 miljarder kronor som inte kunnat användas.
              Med tanke på hur många arbetslösa vi har borde resurserna kunna
              användas på ett bättre sätt än att bara brinna inne. Det sättet
              är att öppna upp för fler utbildningar som de arbetslösa kan gå.
            </seg>
            <seg n="5cffad9e">
              Många arbetslösa tvingas i dag söka jobb efter jobb, och även
              om de inte lever upp till de krav som ställs i jobbannonsen måste
              de söka. Annars förlorar de sin ersättning.
            </seg>
            <seg n="d6158bb3">
              Detta systemfel borde rättas till.
            </seg>
            <seg n="bf856014">
              Fas 3 är förnedrande eftersom det är gratisarbete. Man får ingen
              lön fast man jobbar heltid. Det finns också en risk för undanträngning,
              alltså att det blir billigare för arbetsgivaren att ha folk i
              fas 3 än att anställa dem.
            </seg>
            <seg n="14729399">
              Regeringen borde fundera en vända på detta, för risken är att
              vi får färre riktiga jobb med fas 3. Det leder ju definitivt inte
              till jobb.
            </seg>
            <seg n="d7ed03f2">
              Jag återkommer till de unga som inte gör någonting. Jag hoppas
              att regeringen har en plan för dem.
            </seg>
          </u>
          <note type="speaker" n="bdfef1af">
            Anf. 108 JENNY PETERSSON (M):
          </note>
          <u who="jenny_petersson_60eb02" xml:id="i-36949d94249b8bd4-0" n="70c5adf5">
            <seg n="fdb0778b">
              Herr talman! Jag tänkte inte gå upp i debatten, men när Anders
              Karlsson påpekade att Moderaterna är ett parti för sänkta skatter
              och lönesänkningar ville jag belysa att det femte jobbskatteavdraget
              började gälla den 1 januari. Anders Karlsson och Socialdemokraterna
              var emot det i sin budget, men sedan den 1 januari är de för det.
              Det betyder, apropå ansvar och att finansiera våra reformer krona
              för krona, att det saknas 12 miljarder kronor i Socialdemokraternas
              budget.
            </seg>
            <seg n="32933a0c">
              Socialdemokraterna sade som sagt nej till jobbskatteavdraget
              men är i dagsläget för det. Socialdemokraternas retorik matchar
              inte politiken de står bakom.
            </seg>
            <seg n="c980ae63">
              Det finns en annan tydlig skillnad mellan Moderaterna och Socialdemokraterna.
              Vi vill inte höja skatten på arbete. Det skulle leda till färre
              jobb, såväl i Skåne och Halland, som jag kommer från, som i övriga
              landet.
            </seg>
            <seg n="cf8cfa45">
              Med Socialdemokraternas höjda arbetsgivaravgifter för unga skulle
              anställningskostnaderna för företag bli betydligt högre. Hur ger
              det fler jobb, Anders Karlsson? Du talade ju om hur man ska vara
              jobbskapande som parti.
            </seg>
            <seg n="eaa62079">
              Skattehöjningar på 30 miljarder på jobb och företagande skapar
              inte fler arbeten. Det är inte jobb- eller företagsvänligt.
            </seg>
            <seg n="40455327">
              Det är inte bara höjda arbetsgivaravgifter för unga som skulle
              slå hårt mot ungas jobb i hela landet. Socialdemokraterna vill
              också förändra RUT som gett många unga kvinnor deras första arbete.
            </seg>
            <seg n="b3e8c12a">
              Restaurangbranschen är ytterligare en näring där många unga och
              utrikes födda får in en fot på arbetsmarknaden. Här vill Socialdemokraterna
              också försvåra och göra det svårare för företagen och för unga
              som söker arbete. Socialdemokraterna vill backa bandet och höja
              momsen.
            </seg>
            <seg n="976e52c9">
              Vi moderater är övertygade om att alla jobb behövs för unga,
              i restaurang, ROT och RUT. Alla jobb behövs, och trösklarna på
              arbetsmarknaden måste fortsätta sänkas för att främja jobb inom
              till exempel servicesektorn.
            </seg>
            <seg n="eb36baf3">
              Hur ska Socialdemokraterna uppnå sitt mål om lägst arbetslöshet
              i Europa utan att driva ut arbetssökande ur arbetskraften? Vi
              har sett exempel på socialdemokratisk politik tidigare då man
              förtidspensionerade och tog bort människor ur arbetskraften för
              att få bra siffror.
            </seg>
            <seg n="b9df1c2d">
              Vi moderater jobbar inte så, utan vi sätter jobben först. Det
              har blivit 250 000 fler jobb sedan 2006. Det är för att vi moderater
              och Alliansen jobbar ambitiöst med jobbmålet.
            </seg>
          </u>
          <note type="speaker" n="67198cd3">
            Anf. 109 FREDRIK SCHULTE (M):
          </note>
          <u who="fredrik_schulte_c537d0" xml:id="i-e016b75be1819a23-0" n="bff94685">
            <seg n="9aefd037">
              Herr talman! Jag hade inte heller tänkt gå upp i denna debatt
              men kände likt föregående talare Jenny Petersson att jag inför
              valet som stundar ska passa på att ta de tillfällen som ges att
              tala om min politik och vad jag vill för Sverige.
            </seg>
            <seg n="bb653628">
              Det finns de som försöker bildsätta att Moderaterna är regeringströtta,
              att Moderaterna inte har några visioner och att Moderaterna inte
              har något mål för vad vi vill med samhället. Men Moderaterna har
              ett tydligt mål för vad vi vill med samhället.
            </seg>
            <seg n="1962896c">
              Beskrivningen av vad det är för samhälle vi vill ha är ganska
              jordnära och enkel. Vi vill ha ett samhälle där alla har ett jobb
              att gå till. Vi vill ha ett samhälle där man samtidigt som man
              är på jobbet vet att barnen är på en bra förskola eller skola
              som man själv valt bland många alternativ och där barnen är trygga,
              inte råkar illa ut och lär sig något.
            </seg>
            <seg n="f75947bc">
              Man ska också vara trygg med att gamla mamma på ålderdomshemmet
              får en bra äldreomsorg och sjukvård.
            </seg>
            <seg n="d39c5b2e">
              När man sedan kommer hem och det är dags att äta middag med familjen
              ska man vara trygg med att dottern kommer tryggt hem från fotbollsträningen
              när mörkret faller på.
            </seg>
            <seg n="94254105">
              Det är ingen stor revolution. Det är ingen stor omdaning av samhället.
              Det är inga grand visions som vi har, utan vi vill enträget arbeta
              för att sakteligen förbättra samhället lite dag för dag.
            </seg>
            <seg n="655d8568">
              Jag säger revolution, för jag tycker att det i den allmänna debatten
              finns ganska mycket som påminner om hur det var för 80 år sedan,
              på 30-talet. Vi har utländska makter som hotar med krig. Vi har
              ett högt tonläge i Putins Ryssland. Vi har främlingsfientliga
              krafter i Sveriges riksdag, i Europaparlamentet och i närliggande
              länder i Europa.
            </seg>
            <seg n="1a3a8352">
              Vi har också en vänster som mer och mer börjar falla tillbaka
              till en revolutionär retorik där man vill skapa å, du sköna nya
              värld. Detta förkroppsligas mest av Miljöpartiet och Feministiskt
              initiativ men är indirekt understött av Socialdemokraterna. En
              röst på Socialdemokraterna är en röst på de radikala krafterna
              till vänster där man blir mer och mer radikal i sina förslag.
            </seg>
            <seg n="0b98162e">
              Mot det står Moderaterna och Alliansen. Vi vill inte göra någon
              revolution annat än de små stegens revolution. Det vi tror på
              är att sakta men säkert förbättra samhället. Det handlar om att
              ha offentliga finanser i balans och att fortsätta arbetet med
              att göra det enklare för människor att driva och vara verksamma
              i företag och att starta nya företag baserat på nya innovativa
              idéer eller affärsupplägg som de har. Men framför allt handlar
              det om att alla ska ha ett jobb att gå till och att jobben ska
              bli fler.
            </seg>
            <seg n="b0591035">
              Vi vill ha fem miljoner människor som arbetar i Sverige och 300
              000 fler arbeten fram till 2020. Vi har en slogan som är: Alla
              behövs. Det kan låta som en klyscha, men den har reell mening
              i den bemärkelsen att vi tycker att alla typer av jobb behövs.
              Det tycker inte Socialdemokraterna. De tycker att vissa jobb inte
              är fina nog. De människor som har chansen att ta de jobben i stället
              för att leva i utanförskap ska få bidrag, bidrag och bidrag. Lyssna
              på vad det är för förslag som de kommer med! Det ska vara mer
              bidrag.
            </seg>
          </u>
          <note type="speaker" n="86b03b34">
            Anf. 110 Arbetsmarknadsminister ELISABETH SVANTESSON (M):
          </note>
          <u who="elisabeth_svantesson_49b08a" xml:id="i-c04073929f1ddc0f-1" n="e1f083ae">
            <seg n="ecae604c">
              Herr talman! Det är en oerhört intressant fråga som Anders Karlsson
              ställer till mig om varför jag talar så mycket om jobb och varför
              jag inte talar om dem som är arbetslösa. Det hänger liksom ihop.
            </seg>
            <seg n="41a59b9c">
              För att de som är arbetssökande ska ha ett jobb att gå till i
              morgon måste nya jobb växa fram i ekonomin. Det är den ekvationen
              som Socialdemokraterna aldrig har förstått. De tror att det räcker
              att tala om jobb så växer jobben fram.
            </seg>
            <seg n="fa6a0758">
              I stället väljer Anders Karlsson att tala om a-kassan och arbetsmarknadsutbildning.
              Vi har olika syn, Anders Karlsson och jag, på a-kassan. Jag menar
              att den ska vara en omställningsförsäkring mellan två arbeten
              men att vi först och främst ska prioritera det som leder till
              fler jobb. Det är ingen slump att jobben har blivit fler.
            </seg>
            <seg n="1dcc1817">
              När det gäller arbetsmarknadsutbildning är det självklart en
              av många viktiga insatser. Men återigen går Anders Karlsson tillbaka
              till 80- och 90-talet. Han drömmer sig tillbaka till en tid då
              det såg annorlunda ut på arbetsmarknaden.
            </seg>
            <seg n="d97299ef">
              Många av de krav som arbetsgivare ställer i dag handlar inte
              alltid om korta utbildningar. Det handlar om längre utbildningar.
              Det är till exempel därför som vi utökat med många platser där
              vi vet att det finns bristyrken. Det gäller till exempel civilingenjörer,
              sjuksköterskor och andra yrkeskategorier.
            </seg>
            <seg n="b3c053df">
              Men alla vill inte plugga. Alla vill inte plugga på en universitetsutbildning,
              och alla vill inte heller och ska inte gå en arbetsmarknadsutbildning.
              Anders Karlsson tror att det är mirakelmedicinen mot arbetslöshet.
              Nej, det är ingen mirakelmedicin, eftersom arbetsmarknaden förändras.
              Men det är ett viktigt verktyg bland många.
            </seg>
            <seg n="9e45c891">
              Återigen: Anders Karlsson nämner inte med ett ord hur jobben
              ska bli fler. Det räcker inte att som Stefan Löfven säga att man
              ska ordna ett innovationsråd och dricka kaffe med näringslivstoppar.
              Det kostar ingenting, och det kan vara ett bra initiativ. Men
              det handlar om att underlätta för arbetsgivare att få företag
              att växa och anställa.
            </seg>
            <seg n="0118926d">
              Man kan titta på Socialdemokraternas förslag och fråga sig: Leder
              det till fler jobb? Forskarna dömer ut Socialdemokraternas förslag.
              Dessutom ska vi lägga till Miljöpartiet och Vänsterpartiet som
              de diskuterar samarbete med. Miljöpartiet medger ändå att kraftigt
              höjda skatter bland annat på flygresor, bensin och lastbilar ska
              leda till färre arbetstillfällen. De är ärliga och säger det.
              Lägger man dessutom till Miljöpartiets motstånd mot tillväxt och
              en växande ekonomi behöver vi dra ned på resurser till både skola
              och vård. Vänsterpartiet går till val på att människor ska jobba
              mindre, och så även Miljöpartiet.
            </seg>
            <seg n="b5819d41">
              Allt detta hämmar tillväxten och försvårar finansiering av välfärd.
              Den rödgröna röran leder inte till fler jobb. Vad är svaret till
              Skånes arbetslösa? Rösta på partier som ser till att jobben blir
              fler. Rösta inte på partier som gärna höjer ersättningar men med
              andra handen försvårar för jobb att växa fram. Människor behöver
              ett jobb att gå till. Det är det viktigaste som de som bor i Skåne
              behöver. Här är skiljelinjen i svensk politik. Vi ser att jobben
              växer fram hos arbetsgivarna, offentliga och privata. Därför vill
              vi underlätta. Det är därför de också har blivit fler.
            </seg>
            <seg n="70031b88">
              Slutligen vänder jag mig till Hillevi Larsson. Antalet NEET:s
              är inte fler än 2006, men det är en utmaning med unga som varken
              pluggar eller arbetar. Det är därför som kommunerna nu får ett
              aktivitetsansvar. Vi har en konkret politik på det området. Från
              och med den 1 juli får kommunerna ett aktivitetsansvar och inte
              bara ett informationsansvar och att veta var de ungdomar som hoppar
              av gymnasiet finns. Det är den största utmaningen med ungdomar
              som inte gör klar sin utbildning. Kommunerna kommer att få det
              ansvaret. Det tror jag är väldigt viktigt. Det är en otroligt
              viktig grupp att fånga in. Där delar jag Hillevi Larssons bild.
            </seg>
          </u>
          <note type="speaker" n="970d3f14">
            Anf. 111 ANDERS KARLSSON (S):
          </note>
          <u who="anders_karlsson_72cbcc" xml:id="i-ce4a7eeec65f6d4d-1" n="5881554a">
            <seg n="a78a8348">
              Herr talman! Arbetsmarknadsministern försöker att hålla sig ifrån
              det som är huvudpoängen i min fråga. Det är arbetslösheten. Vad
              ska man göra åt arbetslösheten?
            </seg>
            <seg n="f1acfeb6">
              Jag läste upp tidigare hur det såg ut med 4 511 arbetslösa i
              går i Landskrona, en kommun som nu har 43 000 invånare. År 2006
              var arbetslösheten 6,6 procent i Landskrona. I dag är den 14,9
              procent, för att vara riktigt noga. Kan arbetsmarknadsministern
              förneka att det blivit en större arbetslöshet? Hon talar om sysselsättningen.
            </seg>
            <seg n="376a92c9">
              Det är nu tredje gången jag ställer frågan. Vad tänker arbetsmarknadsministern
              göra för de människor som blev uppsagda bara för en månad sedan
              i Landskrona? Jag tror att det var ca 150 som blev uppsagda för
              att de flyttade verksamheten utomlands. Tidigare såg man till
              att de fick en arbetsmarknadsutbildning.
            </seg>
            <seg n="d8ced79b">
              Ministern säger: Utbildningarna är mycket längre i dag. Det finns
              på vissa ställen till och med brist på busschaufförer. Det är
              inte en speciellt lång utbildning. Det gäller även maskinförare
              på anläggningssidan. Nog finns det korta utbildningar.
            </seg>
            <seg n="a5fe5fae">
              Jag kommer åter till frågan om tryggheten. Det gäller att människor
              är trygga på arbetsplatsen, och det gäller att de är trygga när
              jobbet tar slut för att de ska komma tillbaka till jobb.
            </seg>
            <seg n="fa09e9bb">
              Fredrik Schulte talar om att ni ska göra så mycket för de arbetslösa.
              Jag skulle kunna läsa upp en lång lista där ni har röstat nej.
              Ni har röstat nej till allmän sjukförsäkring, allmän tjänstepension,
              40 timmars arbetsvecka, lagen om anställningsskydd och nej till
              gratis sjukvård för barn upp till 20 år. Så kan vi fortsätta.
              Det finns ytterligare 39 som du själv kan titta på i årsberättelsen
              från TCO-LO Rättskydd AB. Det är försämringar för löntagarna.
            </seg>
            <seg n="4573f526">
              Till sist vill jag tacka för min tid i riksdagen. Jag började
              i arbetsmarknadsfrågorna och jag avslutar här.
            </seg>
          </u>
          <note type="speaker" n="f24c2a71">
            Anf. 112 JENNY PETERSSON (M):
          </note>
          <u who="jenny_petersson_60eb02" xml:id="i-36949d94249b8bd4-1" n="70c5adf5">
            <seg n="5ca2752b">
              Herr talman! Regeringspolitiken fungerar inte, säger Anders Karlsson.
              Alliansen och Moderaterna tar arbetslösheten på största allvar.
              Vi har prioriterat satsningar för jobb och företagande.
            </seg>
            <seg n="f2c7bc02">
              Jag nämnde i mitt tidigare anförande det arbete som Moderaterna
              och Alliansen har gjort. Jag nämnde också att 250 000 fler är
              i arbete i dag trots lågkonjunktur. Det är något som Socialdemokraterna
              verkar blunda för. Det är kanske dags att ta bort skygglapparna.
            </seg>
            <seg n="2f599d73">
              Det sägs att sysselsättningen har ökat beroende på att befolkningen
              har ökat. Det är ett påstående som är så fel, herr talman. Lyfter
              vi blicken och ser ut över Europa kan vi ta två länder som exempel.
            </seg>
            <seg n="0ae47f5e">
              Vi kan ta Nederländerna och Spanien. De har haft liknande befolkningstillväxt
              som Sverige, ca 400 000. I Nederländerna ser vi en ökning med
              70 000 fler i arbetskraften. I Spanien har den minskat med ca
              3 miljoner. I Sverige är det 250 000 fler i dag som har ett arbete
              att gå till. Det är dags att Socialdemokraterna tar lågkonjunkturen
              på allvar och slutar blunda för verkligheten.
            </seg>
            <seg n="d860feaf">
              Det är valår. Eftersom Anders Karlsson inte kommer att vara med
              framöver vill jag tacka Anders Karlsson för debatten här i dag.
              Det är hedrande att ta lite debatt mot Anders Karlsson i kammaren
              i dag. Halland ligger nära Skåne.
            </seg>
          </u>
          <note type="speaker" n="bf219119">
            Anf. 113 FREDRIK SCHULTE (M):
          </note>
          <note n="d807afc7">
            Herr talman! För 30 år sedan, 1984, var Olof Palme statsminister
            i Sverige. Socialdemokraterna styrde, med tre års undantag, i
            princip Sverige från 1984 fram till 2006.
          </note>
          <u who="fredrik_schulte_c537d0" xml:id="i-fb72f159992ee9ea-0" n="bff94685" prev="i-cd9e84aa88d16612-0">
            <seg n="a470b45c">
              Vet ni hur många jobb som skapades mellan 1984 och 2006? Det
              är bara att gå in på SCB:s hemsida och titta på arbetsmarknadsundersökningen.
              Det skapades ungefär 130 000 jobb. Nu har det, under den värsta
              lågkonjunkturen i världshistorien sedan depressionen, skapats
              nästan 300 000 fler jobb. Det är ingen slump, utan det beror på
              att vi har fört en framgångsrik politik. Vi vill att den politik
              som man för under de kommande åren ska bygga på samma framgångsrecept,
              det vill säga offentliga finanser i balans. Det kan låta som någonting
              väldigt tråkigt, och det kanske inte är så spännande. Det är mycket
              mer spännande att lova allt till alla som Feministiskt initiativ,
              Miljöpartiet, Vänsterpartiet och även Socialdemokraterna ägnar
              sig åt.
            </seg>
            <seg n="1d02f8ea">
              Det handlar om att stärka Sveriges konkurrenskraft genom att
              fortsätta reformera den svenska skolan och fortsätta att göra
              svensk ekonomi mer konkurrenskraftig. Det handlar om att fortsätta
              utveckla arbetsmarknaden så att alla människor får plats. Vi ska
              inte ha en ekonomi där man fasar ut dem som kanske inte har en
              högskoleutbildning och har svårt att hitta jobb. Det handlar om
              RUT- och ROT-branschen, restaurangbranschen och så vidare. Socialdemokraterna
              vill på alla sätt tvinga bort dem. De vill ta bort eller halvera
              RUT och ROT och ta bort restaurangmomsen och nedsatta arbetsgivaravgifter.
              Det vore en katastrofal väg för Sverige att välja.
            </seg>
          </u>
          <note type="speaker" n="558cb46c">
            Anf. 114 Arbetsmarknadsminister ELISABETH SVANTESSON (M):
          </note>
          <u who="elisabeth_svantesson_49b08a" xml:id="i-c04073929f1ddc0f-2" n="e1f083ae">
            <seg n="b88a0b6d">
              Herr talman! Jag tackar Anders Karlsson och övriga för debatten.
              Huvudpoängen är arbetslösheten, säger Anders Karlsson. Ja, men
              huvudpoängen för mig är att vi måste ha ett jobbskapande klimat
              i Sverige så att fler har ett jobb att gå till.
            </seg>
            <seg n="b7db6df3">
              Det är sant; om man jämför 2006 och 2013 skiljer det 0,9 procentenheter
              i arbetslöshet. Arbetslösheten är högre 2013 än den var 2006.
              Däremellan har det skett en tuff kris. Däremellan har också detta
              skett att många människor som inte fanns i arbetskraften nu gör
              det. Det är en politik som jag tycker har varit viktig. Alla dessa
              har inte kommit i jobb, men många av dem kämpar nu för att komma
              vidare.
            </seg>
            <seg n="689ffbd0">
              Jag tror att lösningen och målet framåt – förutom allt det som
              både Jenny Petersson och Fredrik Schulte har nämnt och som jag
              inte behöver upprepa – är en tydlig politik där jobbmålet är kopplat
              till en tydlig jobbpolitik.
            </seg>
            <seg n="e4ba8bb8">
              Men det handlar också om att se att sammansättningen av dem som
              är arbetslösa i dag inte ser ut som den gjorde för 20 år sedan.
              Många har andra utmaningar, och de kämpar för att komma tillbaka.
              Det är därför vi har lagt betydligt fler verktyg i verktygslådan
              och gjort fler insatser för dem som står längre bort. Vi har valt
              att prioritera dem som står långt bort, för det är just de som
              har det kämpigast. Mycket av våra resurser läggs på olika former
              av anställningsstöd och framför allt på att arbetsgivarna ska
              öppna dörren även för dem som inte har det perfekta cv:t, för
              dem som har en funktionsnedsättning eller för dem som upplever
              att det är tufft att komma tillbaka.
            </seg>
            <seg n="50a9576d">
              Vi jobbar mycket med anställningsstöd och olika insatser för
              att fler ska öppna dörren. Men varken jag eller Anders Karlsson
              kan öppna dörren. Det måste arbetsgivarna göra vare sig de är
              offentliga – och här kan både kommuner och landsting och även
              stat göra mycket mer – eller privata. Alla har mer att göra, och
              vi behöver jobba mer för att dörren för dem som står längst bort
              ska öppnas. Det är den stora utmaningen.
            </seg>
            <seg n="bcf4b317">
              Återigen: För att detta ska bli möjligt måste också jobben fortsätta
              att bli fler. Då står en jobbpolitik mot en bidragspolitik eller
              en siestapolitik, som vi ska diskutera i nästa interpellation.
            </seg>
          </u>
          <note n="ee0e2db5">
            Överläggningen var härmed avslutad.
          </note>
          <note n="6f73558b">
            10 § Svar på interpellation 2013/14:483 om friår som arbetsmarknadsåtgärd
          </note>
          <note type="speaker" n="11640f80">
            Anf. 115 Arbetsmarknadsminister ELISABETH SVANTESSON (M):
          </note>
          <u who="elisabeth_svantesson_49b08a" xml:id="i-c04073929f1ddc0f-3" n="e1f083ae">
            <seg n="3001a3a6">
              Herr talman! Annika Lillemets har frågat mig om och i så fall
              hur jag avser att agera för att återinföra friåret.
            </seg>
            <seg n="ac1403cd">
              Målet för regeringens politik är full sysselsättning. Alla som
              vill och kan ska ha ett jobb att gå till. Vägen dit går genom
              arbetslinjen, vilket också har präglat de reformer regeringen
              har genomfört för att motverka utanförskap och sänka trösklarna
              för dem som har svårt att komma in på arbetsmarknaden.
            </seg>
            <seg n="bbd71964">
              Friåret var en arbetsmarknadspolitisk åtgärd som inte ligger
              i linje med regeringens politik. Friåret var dyrt och krävde stora
              arbetsförmedlingsinsatser, och det skapade därmed mindre tid över
              till arbetsförmedlarnas egentliga uppgift: att förmedla arbeten
              till arbetssökande. IFAU konstaterade i sin utvärdering från 2005
              att ett friår kan förväntas leda till en minskning av antalet
              arbetstillfällen eftersom antalet personer som finns tillgängliga
              för att arbeta minskar. Regeringen har därför inte för avsikt
              att återinföra friåret.
            </seg>
            <seg n="3efb9cb7">
              För att jobben ska bli fler och komma fler till del krävs en
              politik som bidrar till att det skapas fler jobb inom alla branscher
              på arbetsmarknaden. Regeringen har sedan 2006 genomfört omfattande
              åtgärder för att minska arbetslösheten och förbättra matchningen.
              I budgetpropositionen för 2014 föreslogs åtgärder för drygt 20
              miljarder kronor under 2014 för tillväxt och jobb för att motverka
              att arbetslösheten biter sig fast.
            </seg>
            <seg n="c64d40ec">
              Regeringens reformer har bidragit till att sysselsättningen har
              ökat med över 250 000 personer sedan 2006. Samtidigt har arbetskraften
              ökat ännu mer. Det är alltså fler som har fått ett arbete, men
              även fler som aktivt söker arbete och därmed står närmare arbetsmarknaden.
            </seg>
          </u>
          <note type="speaker" n="a6bdbfa9">
            Anf. 116 ANNIKA LILLEMETS (MP):
          </note>
          <u who="annika_lillemets_0161f8" xml:id="i-7e388550795afa39-0" n="dcf3fc0e">
            <seg n="34c37c88">
              Herr talman! Friår innebär enkelt uttryckt att en person med
              anställning byter plats med en arbetslös under en tid. I Sverige
              kunde på Miljöpartiets initiativ ett antal anställda ta ledigt
              tre till tolv månader medan en arbetslös vikarierade för den friårslediga
              från 2005 tills den moderatledda regeringen tog bort möjligheten
              2007. Den friårslediga fick en ersättning som motsvarade 85 procent
              av den ersättning som hon eller han skulle ha fått som arbetslös.
              Vikarien fick vanlig lön. Friårsreformen var en frihetsreform
              och en arbetsmarknadsreform. Intresset var stort, och långt ifrån
              alla som ansökte om friår fick det.
            </seg>
            <seg n="510e385a">
              Det finns all anledning att återinföra friåret. Friår är nämligen
              något så sällsynt som en sann vinna–vinna-lösning. De friårslediga
              får ökad makt över sina liv och en chans att frigöra sin kreativitet
              och samla nya krafter samtidigt som vikarier får riktiga jobb
              under tiden.
            </seg>
            <seg n="0504273f">
              Arbetsmarknadspolitiska program ska stärka den enskildes möjligheter
              att få eller behålla ett arbete. Friåret gör just detta för friårsvikarierna.
              Det är en bra arbetsmarknadsåtgärd, och det är synd att arbetsmarknadsministern
              väljer att avfärda friåret.
            </seg>
            <seg n="2e756627">
              Arbetsmarknadsministern säger att regeringen inte har för avsikt
              att återinföra friåret och motiverar det med en utvärdering som
              IFAU gjorde 2005, där de säger att friår kan förväntas leda till
              en minskning av antalet arbetstillfällen eftersom antalet personer
              som finns tillgängliga för att arbeta minskar. Men per definition
              blir det plus minus noll när varje friårsledig ersätts på sitt
              jobb av en vikarie.
            </seg>
            <seg n="3259e269">
              Arbetslösheten är hög i Sverige – desto större anledning att
              dela mer rättvist på jobben och fritiden till nytta för alla.
              Det är ju också lättare att finna friårsvikarier då.
            </seg>
            <seg n="286f6617">
              Jag tycker inte heller argumentet att friåret skulle vara en
              dyr reform håller. Ersättningen till de friårslediga är givetvis
              en kostnad, men å andra sidan får motsvarande antal friårsvikarier
              lön i stället för a-kassa eller andra ersättningar. Det är också
              konstigt att förmedlingen av just friårsvikariat skulle kräva
              så mycket större insatser av Arbetsförmedlingen än förmedlingen
              av andra vikariat. I Finland, där man har permanentat sin motsvarighet
              till friår – där heter det alterneringsledighet – ser man det
              just så, som vilka andra vikariat som helst. Och vad kostar inte
              fas 3 och alla andra illa fungerande åtgärder som regeringen har
              instiftat?
            </seg>
            <seg n="37cd34c5">
              På vilket sätt är det en bättre politik att sysselsätta människor
              genom att tvinga dem att utföra meningslösa eller rent av förnedrande
              aktiviteter i mer eller mindre konstlade arbetsmarknadsprojekt
              som fas 3? Varför ska för övrigt vuxna människor till varje pris
              sysselsättas som om de vore barn som hittar på rackartyg om de
              inte hålls ständigt upptagna med något, meningsfullt eller ej?
            </seg>
            <seg n="d287700f">
              Friårsvikariat ger däremot en riktig lön, riktiga arbetsuppgifter
              och därmed en större chans att få ett nytt jobb därefter, vilket
              för övrigt har visat sig tydligt i Finland, där man har utvärderat
              sitt motsvarande alterneringsledighetssystem.
            </seg>
            <seg n="f37c7cdf">
              Nej, jag tror att motståndet mot friåret i grunden handlar om
              något annat – något mycket djupare än mer eller mindre effektiva
              arbetsmarknadsåtgärder. Det handlar om grundläggande värderingar,
              om människosyn och om vilket samhälle vi vill ha. Det råder en
              utbredd och förödande tankelåsning vid en dogmatisk arbetslinje
              som alltmer har urartat till att stå för disciplinering och förnedring
              av människor i ett läge när vi och vårt samhälle mer än någonsin
              behöver frihet att vara kreativa. Detta kommer jag att utveckla
              i mitt nästa inlägg.
            </seg>
          </u>
          <note type="speaker" n="bd05c077">
            Anf. 117 VALTER MUTT (MP):
          </note>
          <u who="valter_mutt_7861ee" xml:id="i-08bc9de86a1db921-0" n="77c8fa0c">
            <seg n="41ba755e">
              Herr talman! När jag lyssnar på hur Elisabeth Svantesson och
              andra ledande moderater närmast förbehållslöst dyrkar den så kallade
              arbetslinjen, ett slags dyrkan av lönearbetet, kommer jag att
              tänka på en gammal skäggig tysk filosof från förrförra seklet
              vid namn Karl Marx. Han levde i den lätt säregna föreställningen
              att det mänskliga arbetet är all rikedoms källa.
            </seg>
            <seg n="2ea62df2">
              I dag vet vi bättre. Gröna ekonomer som Robert Costanza, Pavan
              Sukhdev och många andra har visat att också det rent ekonomiska
              värdet av naturens ekosystems tjänster motsvarar ungefär det dubbla
              av den globala bnp:n. När något ekosystem gungar till, till exempel
              när det blir brist på bin i världen och pollineringen minskar,
              inser vi hur orimligt det egentligen är att ens försöka ersätta
              dessa naturens tjänster med mänsklig arbetskraft.
            </seg>
            <seg n="95c370a6">
              En annan relevant ekonom i sammanhanget är Joseph Schumpeter,
              vars idéer glädjande nog har gått en renässans till mötes. Han
              lyfte fram att vid sidan av de klassiska produktionsfaktorerna,
              arbete och kapital, är innovationer helt avgörande. Han menade
              att 60 procent av den totala ekonomin i utvecklade ekonomier på
              ett eller annat sätt härrör från innovationer. Då gäller det att
              skapa förutsättningar för innovationer. Och en liten lucka ut
              ur vardagens ekorrhjul var faktiskt friåret. Det var bara en åtgärd;
              det är klart att det behövs många fler. Men det var en åtgärd
              som breddade en gammal fin idé som ju har funnits bland samhällseliter;
              sabbatsår för amerikanska universitetsprofessorer har funnits
              länge och anses faktiskt ha bidragit till att de amerikanska elituniversiteten
              är så framgångsrika. Professorerna där har möjlighet till ett
              sabbatsår vart sjunde år.
            </seg>
            <seg n="87531982">
              Friår breddar en god reform. Ni slängde igen den frihetsluckan
              så fort ni kom till makten, men om den bara hade fått verka längre
              hade den också rent ekonomiskt fått en massa positiva effekter.
              Vi kommer nämligen aldrig att kunna låglönekonkurrera med en miljard
              indier och en miljard kineser på den globala arbetsmarknaden.
              I utvecklade ekonomier gäller innovationer. Människor måste få
              möjlighet att komma ut ur vardagens ekorrhjul, börja tänka tankar
              utanför boxen och komma ut i nya miljöer. Det är egentligen det
              som behavioral economics står för, ett slags spännande tvärvetenskapligt
              ämne mellan psykologi och ekonomi.
            </seg>
            <seg n="2092670a">
              Jag tycker också att det är viktigt att vissa reformer är bra
              i sig, inte instrumentellt bra utan bra för att de leder till
              mer frihet i samhället. Jag tittade lite på Moderaternas idéprogram.
              Jag hittade många trevliga saker. Det står: Människan besitter
              en inre förmåga att utvecklas och bara genom frihet kan denna
              förmåga komma till sin rätt. – – – Vår idé är att låta varje människa
              växa i sina styrkor och i solidaritet med varandra och låta alla
              nå sin fulla potential. – – – Det är människors och samhällens
              förmåga att upptäcka nytt och ompröva gamla sanningar som gör
              att utvecklingen tar språng framåt.
            </seg>
            <seg n="38790485">
              Det låter utmärkt, men uppenbarligen behövs miljöpartistisk politik
              för att förverkliga de bästa delarna av Moderaternas idéprogram.
              Jag tror att det var det som väldigt många väljare upptäckte i
              EU-valet, där Miljöpartiet blev största parti i Sveriges två största
              städer och vi för första gången någonsin fick en ganska stor väljarström
              av före detta moderatväljare till Miljöpartiet. Jag tror att det
              var den frihetslängtan de hade sett.
            </seg>
          </u>
          <note type="speaker" n="735469f3">
            Anf. 118 Arbetsmarknadsminister ELISABETH SVANTESSON (M):
          </note>
          <u who="elisabeth_svantesson_49b08a" xml:id="i-c04073929f1ddc0f-4" n="e1f083ae">
            <seg n="f23986af">
              Herr talman! Jag vill tacka Annika Lillemets för interpellationen.
            </seg>
            <seg n="32c14297">
              Under mina tio månader som arbetsmarknadsminister har jag ägnat
              varje dag åt att sätta jobben först, att fler ska ha ett jobb
              att gå till och att fler ska finna en plats på arbetsmarknaden
              och få vara med och bidra, kunna vara egenförsörjd och känna trygghet.
              Ett jobb handlar om så mycket mer än lön. Det handlar om just
              gemenskap, arbetskamrater och att bygga självkänsla.
            </seg>
            <seg n="9b61385f">
              Vi har också lagt fram förslag om nya jobb, bättre möjligheter
              för praktikplatser och ungt företagande, förslag för kunskap som
              stärker arbetskraften, förslag och politik för sänkta trösklar
              och för att fler utrikesfödda snabbare ska få jobb. Gemensamt
              för alla förslagen har varit att jobben ska bli fler men också
              komma fler till del.
            </seg>
            <seg n="3de314ee">
              Under den här perioden, de här tio månaderna, har jag besvarat
              110 interpellationer och skriftliga frågor. Varje gång har jobben
              varit mitt fokus. Den här sista dagen av de interpellationsdebatter
              jag kommer att ha under det här riksmötet skriver den första miljöpartisten
              en interpellation till mig. Jag har alltså inte fått någon från
              Miljöpartiet av de 110 tidigare. När detta sker handlar interpellationen
              inte om fler jobb. Interpellationen handlar inte heller om arbetslinjen.
              Den handlar helt enkelt om att jobba mindre. Den handlar om en
              siestalinje. Att vissa personer ska få vara lediga på andras bekostnad
              – det är vad friåret handlar om – är inte grunden för att bygga
              samhället.
            </seg>
            <seg n="0c688f2d">
              Det är otroligt intressant med människosyn. För mig handlar det
              om att alla människor som finns i Sverige, som är i arbetsför
              ålder och som har en arbetsförmåga, ska få vara med och bidra.
              Under den period som Annika Lillemets gärna hänvisar till stödde
              ni miljöpartister faktiskt en regering som styrde då många människor
              som ville vara med och bidra fastnade i långa sjukskrivningar,
              blev förtidspensionärer alldeles för tidigt och än i dag har sviter
              av en svag ekonomi för det.
            </seg>
            <seg n="3ae5dca5">
              Min människosyn handlar om att alla människor behövs och behöver
              en plats på arbetsmarknaden. Men jag tror inte att lösningen är
              att låta vissa gå hem och på det sättet låta andra komma in. Det
              är nämligen ett väldigt gammaldags och statiskt sätt att se på
              arbetsmarknaden. Det är ungefär som att säga: De äldre ska inte
              jobba längre. Helst ska de gå tidigare för då får de yngre komma
              in.
            </seg>
            <seg n="680a066d">
              Men så fungerar inte en arbetsmarknad. Vi har en dynamisk arbetsmarknad.
              Och över en kvarts miljon fler jobbar i dag jämfört med 2006.
              Vi har över en kvarts miljon fler jobb, framför allt i privata
              företag, i dag jämfört med för åtta år sedan. Därför handlar det
              om att se människors förmåga och se till att jobben växer så att
              fler får vara med och bidra. Då är inte siestalinjen vägen framåt
              utan en linje där alla får vara med och finna en plats. Det betyder
              inte att människor inte kan välja annat. Men det betyder inte
              heller att vi gemensamt ska finansiera att människor som redan
              har ett jobb ska få betalt för att vara hemma.
            </seg>
            <seg n="8821c009">
              Jag menar att vi ska lägga våra resurser på att människor som
              inte har ett jobb ska rustas för att komma närmare arbetsmarknaden
              och ha ett jobb att gå till. Det är hela min grundinställning
              och kommer att vara det framöver.
            </seg>
          </u>
          <note type="speaker" n="257feeee">
            Anf. 119 ANNIKA LILLEMETS (MP):
          </note>
          <u who="annika_lillemets_0161f8" xml:id="i-7e388550795afa39-1" n="dcf3fc0e">
            <seg n="82d4da33">
              Herr talman! Även jag har tagit fasta på vad Moderaterna skriver
              i sitt idéprogram om att människan besitter en inre förmåga att
              utvecklas och bara genom frihet kan denna förmåga komma till sin
              rätt. En friårsledig är just fri. Hen har verklig makt över sitt
              liv under en begränsad tid, och kanske är det också därför friåret
              väcker så starka känslor. De som fick chanserna att ta en paus
              från arbetslivet, liksom de arbetslösa som fick friårsvikariat,
              var nöjda. Men friåret mötte och möter fortfarande också ett djupt
              känsloladdat och irrationellt motstånd.
            </seg>
            <seg n="e16bb1d9">
              Jag läste fler bra saker i Moderaternas idéprogram: När vi omprövar
              och förnyar oss efter att ha tagit till oss nya erfarenheter eller
              kunskaper är det en naturlig del av vår idétradition. Det är människors
              och samhällens förmåga att upptäcka nytt och ompröva gamla sanningar
              som gör att utvecklingen tar språng framåt. Jag hoppas att arbetsmarknadsministern
              instämmer i detta och att vi kan tillåta oss att lyfta blicken
              och vidga vyerna i vårt samtal här i dag, att tänka bortom arbetslinjen
              helt enkelt.
            </seg>
            <seg n="5d7e062c">
              Lönearbetet är bara en del av arbetet, och arbetet är bara en
              del av livet. Därtill leder den tekniska utvecklingen till att
              allt mindre mänskligt arbete behövs på många områden. Självklart
              är mycket av det avlönade arbete som utförs meningsfullt, nödvändigt
              och även utvecklande för den som utför det. Men det är en offentlig
              lögn att allt lönearbete alltid är utvecklande och bra för människor,
              eller för den delen att det är produktivt eller nyttigt. Somligt
              lönearbete är faktiskt onödigt eller rent av skadligt. Att avlöna
              människor för att hugga ned de sista urskogarna, bryta kalk i
              ovärderliga naturområden som Ojnareskogen på Gotland eller producera
              vapen är exempel på sådant som inte bara är etiskt oförsvarligt
              utan samhällsekonomiskt olönsamt på lite sikt, utom för dem som
              gör vinst på detta på kort sikt.
            </seg>
            <seg n="cf236548">
              Att arbete ska ha substans borde vara självklart. Men tyvärr
              har innehåll och värde i arbetet i allt högre grad kommit att
              få underordnad betydelse. Åtskilligt reguljärt lönearbete är i
              olika bemärkelser tomt. Jag hinner inte gå in på allt detta nu,
              men sociologen Roland Paulsen skildrar detta ingående i sin bok
              Arbetssamhället som jag varmt rekommenderar arbetsmarknadsministern
              och andra åhörare att läsa.
            </seg>
            <seg n="9ca15824">
              Tänk, så många bra idéer vi riskerar att gå miste om när systemet
              är så enkelriktat och så stenhårt inriktat på att låsa in och
              kontrollera människor i jobb eller i arbetsmarknadsåtgärder, oavsett
              om de går ut på något bra eller inte. Samtidigt är mycket av det
              allra viktigaste arbetet i samhället obetalt. Mycket av det som
              skulle göra livet och samhället bättre förblir ogjort.
            </seg>
            <seg n="e8b51b9a">
              Tänk, om fler fick chansen – och att de som inte har det så gott
              ställt från början inte behövde bekymra sig över sin försörjning
              – att få lite tid till att pröva en företagsidé, jobba ideellt
              eller kanske bara rätt och slätt tänka lite längre och djupare
              och därmed föra utvecklingen framåt på olika områden. Sådana luckor
              finns inte nu, och så är det egentligen helt i onödan.
            </seg>
            <seg n="846e1d7c">
              Det skulle kunna bli fler jobb om fler människor fick chansen
              att till exempel pröva företagsidéer. En hel del av dem skulle
              säkert leda till jobb även till andra människor.
            </seg>
            <seg n="cbe9b110">
              Så är inte friåret ett klockrent sätt att – utöver att ge ett
              riktigt jobb under en tid åt en arbetslös – ge den lediga just
              den frihet som Moderaterna talar om? Då kan han eller hon kan
              släppa fram den inre förmågan att utvecklas och komma till sin
              rätt. Det är ju det ni vill.
            </seg>
          </u>
          <note type="speaker" n="2497f861">
            Anf. 120 VALTER MUTT (MP):
          </note>
          <u who="valter_mutt_7861ee" xml:id="i-08bc9de86a1db921-1" n="77c8fa0c">
            <seg n="148a1696">
              Herr talman! Jag fortsätter att läsa ur Moderaternas idéprogram.
              Det står så här: I vardaglig mening är ofrihet ofta förknippat
              med liten egen makt, att ens livsvillkor dikteras av någon annan
              än en själv.
            </seg>
            <seg n="2507add8">
              Det är ju precis så här som massor av folk i fas 3 upplever sin
              situation. Jag är rätt förvånad över att en moderat arbetsmarknadsminister
              tycker att detta är större frihet än friårsidén där den enskilde
              individen själv får välja vad han eller hon ska syssla med. Men
              här är det staten och byråkratin som gäller.
            </seg>
            <seg n="51483432">
              Jag upprepar: Jag skulle inte alls vara förvånad om många av
              era väljare nu strömmar över till Miljöpartiet. Det här är bara
              inledningen till ett nytt och mer hoppingivande kapitel i Sveriges
              moderna politiska historia.
            </seg>
            <seg n="733d1634">
              Vi tycker att det här med frihet inte bara är ord i vinden. Vi
              vill förverkliga det, och det här med friår är naturligtvis bara
              en liten pusselbit.
            </seg>
            <seg n="1b4cc538">
              Vi tycker också att det är viktigt att inte bara varor och tjänster
              strömmar över gränserna i Europa utan också idéer. Läser du och
              dina medarbetare aldrig till exempel rapporterna från Konrad Adenauer
              Stiftung, Europas största politiska stiftelse som drivs av det
              tyska stora borgerliga partiet CDU? Här finns mycket av detta.
              Det finns en politisk strategi. Hur ska vi göra när kanske hälften
              av de nya jobben kommer att robotiseras inom en 20-årsperiod,
              enligt en ny forskningsrapport som Ekonomihögskolan vid Lunds
              universitet i samarbete med Cambridges universitet har tagit fram?
            </seg>
            <seg n="a31a7886">
              Ni har ingen politik alls för det lite längre perspektivet. Det
              kommer att komma en enorm robotvåg över oss som på många sätt
              är glädjande. Då behöver vi inte bara friår, utan då behöver vi
              förmodligen basinkomster och en massa andra saker. Men det är
              något slags fantasiinfarkt som har drabbat dagens moderater. Ni
              har blivit väldigt gamla moderater.
            </seg>
          </u>
          <note type="speaker" n="6fc46de1">
            Anf. 121 FREDRIK SCHULTE (M):
          </note>
          <u who="fredrik_schulte_c537d0" xml:id="i-e016b75be1819a23-1" n="bff94685">
            <seg n="543a4bbe">
              Herr talman! Om man ska lyssna på någon debatt i riksdagen under
              den här mandatperioden för att förstå vad den politiska konflikten
              inför det här valet kommer att handla om, ska man lyssna på den
              här debatten. Den förs i hjärtat av det som den politiska konflikten
              rör sig om.
            </seg>
            <seg n="ad854617">
              Det handlar om oss i Alliansen som vill fortsätta att utveckla
              Sverige och bygga det på arbete och om bidragsvänstern i sin absolut
              mest rena form personifierad av miljöpartisterna Walter Mutt och
              Annika Lillemets.
            </seg>
            <seg n="e436808c">
              Här står vänstersocialisterna med grön förklädnad och raljerar
              om arbete. De raljerar om att det är massa arbeten som inte behövs.
              De raljerar om hur vi dyrkar arbetet och arbetslinjen. De nästan
              drömmer om en värld utan arbete.
            </seg>
            <seg n="77afd4e3">
              Vi hade detta med friår under ett antal år i Sverige. 80 procent
              av dem som tog ett friår ägnade sig åt rekreation. Min lillebror
              har en gammal barndomskompis som gjorde detta. Kompisen satt i
              ett år och spelade tv-spel.
            </seg>
            <seg n="3d591a65">
              Det är många som provoceras av att man kan ta ett friår på skattebetalarnas
              bekostnad. Men det finns något som är mycket djupare och mer allvarligt
              med det här, och det är att de absolut flesta som använde sig
              av friåret var kvinnor.
            </seg>
            <seg n="305c5246">
              Och vet ni vad dessa kvinnor gjorde? Jo, de utförde hemmafruliknande
              uppgifter i hemmet. Det var inte något friår för att få tillfälle
              att tänka fritt och göra roliga saker, utan det var ett hemmafruår.
              De absolut vanligaste med friår – om olyckan är framme och Miljöpartiet
              får ett stort inflytande i den socialistiska regeringen som i
              sådana fall ska tillträda – kommer att innebära en massiv ökning
              av hemmafrusysslor på grund av friåret, precis som det var tidigare.
            </seg>
            <seg n="6c9af5b8">
              Många tror att vi har höga skatter i Sverige därför att vi har
              en så hög välfärd. Det är bara delvis sant. Den absolut främsta
              anledningen till att vi har så höga skatter i jämförelse med vår
              omvärld är att det här finns mycket bidrag. Det finns inget land
              som slussar ut så många människor i bidragsberoende som Sverige,
              och det här är ingenting som Alliansen har hittat på, utan det
              har varit en långvarig socialistisk agenda.
            </seg>
            <seg n="c75435ee">
              Vi har västvärldens minsta servicesektor därför att människor
              sparkas ut från arbetsmarknaden. Deras jobb behövs inte, och dessa
              jobb är inte tillräckligt fina. De är onödiga och meningslösa.
              Vi hörde här alldeles nyss hur de beskrevs från Miljöpartiet.
            </seg>
            <seg n="2a10c266">
              Nej, vi vill göra precis tvärtom. Vi vill ha en arbetsmarknad
              där fler kan komma in. Vi har lyckats väldigt bra under dessa
              åtta år – trots den värsta globala krisen – med nästan 300 000
              fler i arbete, och vi vill fortsätta på den linjen. Vi vill fortsätta
              att se till att människor som vill in på arbetsmarknaden – men
              som kanske inte har rätt utbildning för att få något av de jobb
              som finns tillgängliga – ska få chansen genom att nya jobb skapas.
              Det kommer i stor utsträckning att vara jobb inom servicesektorn,
              som Annika Lillemets och Walter Mutt tycker är fula jobb.
            </seg>
            <seg n="2d49e2ce">
              De pratar här om att det är så enkelt. Man byter bara ut en människa
              mot en annan. Men så funkar inte ekonomin längre. Det handlar
              inte om ett kugghjul i ett stort maskineri där man bara kan ta
              bort en kugge och sätta dit en annan. Vi har en av världens mest
              framstående kunskapsintensiva ekonomier. Vi måste hålla fast vid
              de jobb som vi har och inte tvinga bort några genom en sådan fullständigt
              vansinnig åtgärd som friåret.
            </seg>
          </u>
          <note type="speaker" n="16743432">
            Anf. 122 Arbetsmarknadsminister ELISABETH SVANTESSON (M):
          </note>
          <u who="elisabeth_svantesson_49b08a" xml:id="i-c04073929f1ddc0f-5" n="e1f083ae">
            <seg n="df69d077">
              Herr talman! Jag måste ge miljöpartisterna en eloge för att de
              så vackert beskriver något som jag i grunden tycker är så fel.
              De beskriver så vackert att min mamma som är garantipensionär
              ska vara med och finansiera – hon bor för övrigt i Örebro – att
              en universitetslektor kan ta ledigt under ett år från Örebro universitet.
              Människor som i dag har ett jobb ska på bekostnad av alla andra
              få vara lediga.
            </seg>
            <seg n="f379e850">
              Walter Mutt pratar om innovation. Sverige är ett av de mest innovativa
              länderna i världen. Det beror på många saker. Det finns en innovativ
              miljö, ofta ute på arbetsplatserna. Det finns möjlighet att växa
              och ta vara på goda idéer. Det är vi rätt så bra på i Sverige,
              men vi behöver bli bättre. Därför satsar vi väldigt mycket forskning
              och utveckling, och vi ska fortsätta att ha innovativa miljöer.
            </seg>
            <seg n="d9d401e7">
              Tänk, att man kan beskriva det så vackert att några är hemma
              på andras bekostnad. Det tror vi inte på. Frihet är att vara ledig,
              beskriver Annika Lillemets det som. Man ska inte låsa in människor
              i jobb. Det låter ju helt fascinerande.
            </seg>
            <seg n="5814648c">
              Alla jobb är inte fantastiska jobb. Alla jobb är inte utvecklande.
              Det är därför som vi måste fortsätta att förbättra arbetsmiljön
              i Sverige och till exempel se till att kvinnor trivs bättre i
              offentlig sektor. Det är ju ett väldigt tydligt fokus för mig
              som arbetsmarknadsminister.
            </seg>
            <seg n="c9fdc268">
              Miljöpartiet har som sin grundtes friår och arbetstidsförkortning.
              Det är en ekvation som aldrig kommer att gå ihop. Vi lever på
              en kontinent som har 7 procent av världens befolkning, samtidigt
              som vi har drygt hälften av världens sociala välfärdskostnader.
            </seg>
            <seg n="95f147f6">
              Är det så att vi alla ska jobba mindre och dessutom ha friår
              går ekvationen inte ihop. Hur ska till exempel ett företag som
              har fem anställda klara av att fyra personer jobbar åtta timmar
              mindre varje vecka men med samma lön? Och samtidigt kanske en
              tar friår. Arbetstidsförkortning och friår skulle ett litet företag
              inte klara av. Hur ska kommuner kunna lösa den otroligt svåra
              ekvationen att alla jobbar mindre och några tar friår? Den ekvationen
              går inte ihop.
            </seg>
            <seg n="ee31e11c">
              Jag har stor respekt för att ni säger som det är, att ni inte
              tycker om att man låser in människor i jobb. Men att få det att
              låta som en vacker berättelse om hur Sverige ska utvecklas när
              alla ska jobba mindre räcker inte. Då måste ni vara ärliga och
              säga att ni sänker välfärdsambitionerna i skola, vård och omsorg.
              Man kan inte göra som Gustaf Fridolin, ena dagen tala om mer pengar
              och resurser till skolan och nästa dag – i den enda interpellationsdebatt
              vi haft – tala om friår och gärna arbetstidsförkortning. Den ekvationen
              går inte ihop. Det är inte alltid vackert det jag nu säger, men
              det är sanningen, och den är viktig att diskutera.
            </seg>
            <seg n="a7c90061">
              Jobb är inte att bli inlåst. De flesta människor som går till
              jobbet i Sverige trivs på sitt jobb och ser det som något viktigt.
              Man får vara med och bidra, och man har en egen försörjning. Många
              vill komma vidare, och därför måste vi fortsätta att jobba med
              omställning och med rörlighet. Sverige är ett fantastiskt land
              att utbilda sig i och att omskola sig i, för att komma vidare.
            </seg>
            <seg n="fd4fb8fa">
              Mitt mål, herr talman, är först och främst att jobben ska fortsätta
              att bli fler. Allt färre ska försörja allt fler, och då måste
              fler ha ett jobb att gå till. Det betyder inte att alla som jobbar
              i dag ska jobba mer. Många känner att de jobbar till bristningsgränsen.
              Det är inte det jag menar, men fler måste komma in. Jag är inte
              så naiv att jag tror att man bara kan byta ut en människa, vem
              som helst, mot någon som varit långtidsarbetslös. Om det vore
              så skulle fler arbetsgivare ta chansen och anställa människor
              till en mycket låg kostnad, vilket vi redan har, men det fungerar
              inte så. Man kan inte bara byta ut människor, precis som Fredrik
              Schulte sade.
            </seg>
            <seg n="315073bb">
              I grunden handlar det, herr talman, om synen på jobb, om synen
              på människor och om synen på hur vi ska finansiera våra gemensamma
              välfärdsambitioner.
            </seg>
          </u>
          <note type="speaker" n="0aa25026">
            Anf. 123 ANNIKA LILLEMETS (MP):
          </note>
          <u who="annika_lillemets_0161f8" xml:id="i-7e388550795afa39-2" n="dcf3fc0e">
            <seg n="f14f4d80">
              Herr talman! Ur grön synvinkel är det en möjlighet, inte ett
              problem, att teknisk utveckling gör att tunga och farliga jobb
              försvinner och att det krävs mindre arbetsinsatser för att producera
              det vi behöver. Det är en möjlighet.
            </seg>
            <seg n="69f1e1bc">
              Det handlar om hur man fördelar resurserna. Det har tidigare
              under historiens gång varit möjligt, även i Sverige, att ta ut
              produktivitetsökningar i form av sänkt arbetstid. Fram till 1970-talet
              var det så. Det är alltså ingen naturlag som säger att det nu
              är omöjligt att göra det. Det är en anmärkningsvärd brist på politisk
              fantasi att tro att gemensam välfärd endast kan finansieras via
              skatt på arbete. Det finns många andra möjligheter som jag inte
              hinner gå in på här och nu.
            </seg>
            <seg n="251bef96">
              Är det då okej att vi alla betalar för att hålla folk i fas 3?
              Är det okej att betala arbetsgivare och låta människor utföra
              saker som kanske någon annan hade kunnat göra, eller i värsta
              fall rent av utföra meningslösa uppgifter som att måla om nymålade
              stolar och annat? Är det okej? Det är inte okej att människor
              får ledigt för att vila upp sig, för att pröva företagsidéer eller
              för att göra någonting annat som de vill göra.
            </seg>
            <seg n="4918abf3">
              Vi gröna tror på att människor kan ta ansvar, att de vill ta
              ansvar, när de får frihet och möjligheter. Det är synd att Moderaterna
              inte lever upp till det som de skriver i sitt idéprogram. Att
              ta ledigt från jobbet utan krav är nu förbehållet ett litet fåtal
              lyckligt lottade med förstående arbetsgivare och mycket god privatekonomi.
              Människor som inte har turen att kunna falla tillbaka på någon
              annan försörjning – kapital, arv, lotterivinst – saknar den möjligheten.
            </seg>
            <seg n="ea1339a4">
              Ett friårssystem skulle ge möjlighet för fler, eller i bästa
              fall för alla, att utvecklas – om vi unnar varandra det och inte
              misstror varandra. Mycket kreativitet kan släppas loss när människor
              får frihet och förtroende. En friårsreform löser naturligtvis
              inte alla problem på arbetsmarknadsområdet eller i samhället i
              övrigt, men nog skulle det vara ett steg framåt. Det skulle även
              kunna ge fler jobb.
            </seg>
          </u>
          <note type="speaker" n="95bda217">
            Anf. 124 FREDRIK SCHULTE (M):
          </note>
          <u who="fredrik_schulte_c537d0" xml:id="i-e016b75be1819a23-2" n="bff94685">
            <seg n="02f6fe11">
              Herr talman! Vi hörde Schumpeter nämnas tidigare i debatten.
              Han är ofta refererad till som den nyliberale ekonomen. Det är
              intressant att miljöpartister tar upp honom som ett positivt exempel.
              I hans anda har det sedan talats om vikten av innovation, vilket
              är mycket intressant.
            </seg>
            <seg n="64aa6d0d">
              Jag är väldigt intresserad av konceptet kreativitet och innovation.
              Vad säger forskningen om kreativitet och innovation? Är vi som
              mest kreativa när vi under sommaren lutar oss tillbaka, kollar
              kanske lite på fotbolls-VM, dricker en kopp kaffe, sover ut på
              morgonen, alltså när vi får koppla av? Nej, det är precis tvärtom.
              Allting pekar på att vi människor är som mest kreativa när vi
              är i en kreativ miljö, i en miljö med kreativa människor där det
              händer saker och där man är i arbete.
            </seg>
            <seg n="8c52132a">
              Det är en myt, ett påhitt, att en massa bra affärsidéer kommer
              att poppa upp om vi bara inför friåret. Inte kommer det att bli
              ett friår. Det blir ett hemmafruår, och det blev ett hemmafruår
              när vi tidigare hade den vansinniga reformen. Det kommer att medföra
              att människor, i huvudsak kvinnor, fastnar i utanförskap.
            </seg>
            <seg n="a6f7af35">
              Låt mig säga något kort om frihet. Enligt den definition som
              vi moderater tror på handlar frihet om att människor ska ha rätt
              att själva forma sina liv och inte tvingas av andra. Det handlar
              inte om att matas. Det handlar inte om att man ska få göra precis
              vad man vill på någon annans bekostnad. Då har ni miljöpartister
              fullständigt missuppfattat den 500 år långa debatten om konceptet
              individuell frihet som vi haft i Västeuropa.
            </seg>
            <seg n="7539f4df">
              Varför argumenterar ni för friår? Jo, för i grund och botten
              är ni emot arbete, är ni emot tillväxt, är ni emot välstånd. Ni
              vill helst att människor inte jobbar alls.
            </seg>
          </u>
          <note type="speaker" n="4077ada5">
            Anf. 125 Arbetsmarknadsminister ELISABETH SVANTESSON (M):
          </note>
          <u who="elisabeth_svantesson_49b08a" xml:id="i-c04073929f1ddc0f-6" n="e1f083ae">
            <seg n="95770b7c">
              Herr talman! Jag vill tacka för debatten. Det är tydligt att
              det finns en grundläggande skillnad i synen på jobb. Det råder
              något slags bild av att jag inte skulle se att arbetsmarknaden
              är dynamisk och att saker förändras. Det är någonting som jag
              är väldigt väl medveten om.
            </seg>
            <seg n="4ce377f5">
              Dagens arbetsmarknad ser verkligen inte ut som den gjorde för
              bara 10 år sedan, eller för 20 eller 30 år sedan, för att inte
              tala om för 100 år sedan. Den förändras hela tiden. Större automation
              innebär förändring. Den förändringen sker i en process när vi
              är ute i arbetskraften och delar våra idéer och tankar med varandra.
              Den sker inte först och främst när vissa är hemma och lediga på
              andras bekostnad. Självklart förändras arbetsmarknaden.
            </seg>
            <seg n="7fb9ea55">
              Den här debatten visar att det går en tydlig skiljelinje mellan
              oss beträffande hur jobb växer fram, men framför allt gäller det
              synen på arbetslinjen. Vi har en tydlig arbetslinje. Mot den står
              en tydlig siestalinje där Miljöpartiet vill att vi ska jobba mindre
              och tycker att friår är en bra idé. Det, och den politik som de
              övriga partier som Miljöpartiet gärna vill samarbeta med har,
              visar glasklart att med en sådan ekonomi blir jobben inte fler,
              särskilt inte när man dessutom lägger tunga skatter på företag.
            </seg>
            <seg n="e3486e0f">
              Ni i Miljöpartiet är ärliga och säger att det kan slå ut jobb.
              Det är inte Socialdemokraterna. De låtsas att tunga skatter inte
              påverkar jobben. Arbetstillfällena påverkas i stor utsträckning
              av er gemensamma politik.
            </seg>
            <seg n="4403a8c6">
              Höstens val kommer att handla om hur jobben blir till och att
              det faktiskt påverkar vilken politik man för. Det påverkar jobben
              i Sverige, och det är ingen slump att över 250 000 fler nu kan
              gå till ett jobb, att de är egenförsörjda, att många får vara
              med i en gemenskap. Alla trivs inte på jobbet. Jobb kan utvecklas
              och bli mycket bättre. Där delar jag er syn. Jobb är inte lösningen
              på allt, men att vara med och bidra till det gemensamma är viktigt.
              Där går skiljelinjen i svensk politik.
            </seg>
          </u>
          <note n="ee0e2db5">
            Överläggningen var härmed avslutad.
          </note>
          <note n="151e0e30">
            11 § Svar på interpellationerna 2013/14:489 och 490 om åtgärder
            mot den höga ungdomsarbetslösheten
          </note>
          <note type="speaker" n="94dd037c">
            Anf. 126 Arbetsmarknadsminister ELISABETH SVANTESSON (M):
          </note>
          <u who="elisabeth_svantesson_49b08a" xml:id="i-c04073929f1ddc0f-7" n="e1f083ae">
            <seg n="c2ff5f63">
              Herr talman! Jasenko Omanovic har frågat mig vilka åtgärder jag
              avser att vidta för att krisstödet från EU verkligen ska leda
              till fler jobb och möjligheter till studier och vidareutbildning
              för landets unga.
            </seg>
            <seg n="fa00e260">
              Marie Nordén har frågat mig vilka åtgärder jag avser att vidta
              för att krisstödet från EU ska användas till att pressa ned den
              höga ungdomsarbetslösheten i Jämtlands län, inte minst bland dem
              som har svårast att komma in på arbetsmarknaden.
            </seg>
            <seg n="cdc5555a">
              Jag besvarar interpellationerna i ett sammanhang.
            </seg>
            <seg n="844c1451">
              Ungdomsarbetslösheten har sedan 1990-talskrisen legat på höga
              nivåer och är en av de stora utmaningarna på arbetsmarknaden.
              Regeringen har därför genomfört en rad reformer för att motverka
              utanförskap och sänka trösklarna för ungdomar att komma in på
              arbetsmarknaden. Regeringen har gjort omfattande satsningar och
              förbättringar inom skolområdet. Detta är på sikt avgörande för
              ungas möjligheter till arbete.
            </seg>
            <seg n="dabbfe2b">
              För att jobben ska bli fler och komma fler till del krävs en
              politik som bidrar till att det skapas fler jobb inom alla branscher
              på arbetsmarknaden. Regeringen har sedan 2006 genomfört omfattande
              åtgärder för att fler ska få jobb och för att förbättra matchningen.
              I budgetpropositionen för 2014 föreslogs åtgärder för drygt 20
              miljarder kronor under 2014 för tillväxt och jobb för att motverka
              att arbetslösheten biter sig fast.
            </seg>
            <seg n="be74c705">
              Regeringens reformer har bidragit till att sysselsättningen ökat
              med över 250 000 personer sedan 2006.
            </seg>
            <seg n="abddbca5">
              Sverige har en ungdomsarbetslöshet som ligger nära EU-snittet.
              Arbetslösheten bland unga är en utmaning som Sverige delar med
              många andra länder i EU. Mot den här bakgrunden har vi inom EU
              fattat beslut om en rad initiativ för att öka sysselsättningen
              bland unga. Rådsrekommendationen om införande av ungdomsgarantier
              som vi beslutade om förra året är ett exempel. Regeringens politik
              för unga, inklusive vår ungdomsgaranti, ligger i linje med rekommendationerna
              vi beslutat om på europeisk nivå.
            </seg>
            <seg n="f2880c32">
              Liksom de flesta av EU:s medlemsstater får Sverige del av medlen
              från EU:s sysselsättningsinitiativ för unga. Sveriges tilldelning
              kommer att uppgå till ca 740 miljoner kronor. Därutöver ska Sverige
              medfinansiera initiativet med ca 370 miljoner kronor.
            </seg>
            <seg n="629bcd78">
              Regeringen har under våren beslutat om ett förslag till nationellt
              socialfondsprogram 2014–2020 där sysselsättningsinitiativet för
              unga utgör en del. Regeringens förslag är att medlen ska användas
              för att komplettera och utöka de befintliga arbetsmarknadspolitiska
              insatserna för arbetslösa ungdomar som står långt ifrån arbetsmarknaden
              samt till att vidareutveckla och stärka den nationella arbetsmarknadspolitiken
              och befintliga arbetsmarknadsprojekt med samma syfte. Programförslaget
              ska nu förhandlas mellan Sverige och kommissionen.
            </seg>
          </u>
          <note type="speaker" n="6880f544">
            Anf. 127 JASENKO OMANOVIC (S):
          </note>
          <u who="unknown" xml:id="i-3d8c146a808d38b4-0" n="e8e39764">
            <seg n="4efb14f6">
              Herr talman! Jag tackar ministern för svaret, som är väldigt
              intressant. Det är ett väldigt viktigt område vi debatterar: ungdomsarbetslöshet.
            </seg>
            <seg n="642942a9">
              Jag vill kommentera svaret från ministern lite närmare, herr
              talman. Det står att regeringen har gjort omfattande satsningar
              och förbättringar inom skolområdet. Men nu är det så att skolresultaten
              har sjunkit åtta år i rad. Sverige är det land som sjunker mest
              när det gäller skolresultaten i hela OECD-området. Att regeringen
              skulle ha gjort någonting åt detta stämmer inte riktigt med verkligheten.
            </seg>
            <seg n="4de46d3a">
              I svaret står det vidare: Regeringen har sedan 2006 genomfört
              åtgärder för att fler ska få jobb och förbättra matchningen. Det
              här är intressant. I princip misslyckas var femte rekrytering
              i Sverige på grund av matchningen. Vi har inte i landet den kompetens
              som företagare efterfrågar. Vi har Europas generösaste arbetskraftsinvandring,
              men ändå misslyckas företagen. Bland våra nästan 400 000 arbetslösa
              finns inte de som företagen efterfrågar.
            </seg>
            <seg n="f6b3d063">
              Eftersom vi nu debatterar ungdomsarbetslösheten kan man fråga
              sig vad som kan göra att de arbetslösa får bättre kompetens. Ja,
              bland annat arbetsmarknadsutbildning. I mitt hemlän Västernorrland
              var 3 870 unga personer arbetslösa förra veckan, herr talman.
              Hur många av dem fick då arbetsmarknadsutbildning? Hur många av
              dem fick en möjlighet att komma närmare jobb, att förkovra sig,
              att få ny kompetens? Av de 3 870 unga personer som stod utanför
              arbetsmarknaden var det hela 26 personer som fick möjlighet att
              ta ett steg närmare arbetsmarknaden. Det är en skam för Sverige.
            </seg>
            <seg n="ad783ade">
              Herr talman! Det är inte underligt att vi nu får stöd från EU
              för att klara av ungdomsarbetslösheten. Vi har en arbetsmarknadsminister
              som påstår att matchningen har förbättrats. Men ungdomar får inte
              ens möjlighet att komma ett steg närmare arbetsmarknaden. Dessutom
              påstår ministern att de flesta EU-medlemsstater får samma stöd
              som Sverige. I själva verket är det fråga om länder som Grekland,
              Spanien och Irland – de länder som har haft ekonomiska förutsättningar
              som gjort att de hamnat i den situationen. Vi har inte haft de
              förutsättningarna. Hos oss är det regeringens fel!
            </seg>
          </u>
          <note n="34671051">
            Anf. 128 MARIE NORDÉN (S):
          </note>
          <u who="unknown" xml:id="i-5425985960c34909-0" n="e8e39764">
            <seg n="92555225">
              Herr talman! Jag vill börja med att tacka ministern för svaret,
              även om det inte finns mycket att tacka för. Jag tycker att det
              är ett sorgligt tomt svar.
            </seg>
            <seg n="f3599e28">
              Det är uppenbart att ministern inte ser det allvarliga och akuta
              i den situation vi har på arbetsmarknaden vad gäller ungdomsarbetslösheten.
              Men EU-kommissionen gör det. De ser det som så allvarligt att
              den höga ungdomsarbetslösheten genererar bistånd. Det är ett antal
              regioner tillsammans med Jämtland – Värmland, Dalarna, Gävleborg,
              Västernorrland, Skåne och Blekinge – som nu har beviljats krisstöd
              på en dryg miljard inklusive medfinansieringen.
            </seg>
            <seg n="f1214995">
              Att vi kvalificerar oss till detta bistånd tillsammans med länder
              som Portugal, Irland, Grekland och Spanien, som Jasenko nämnde
              tidigare, är ett väldigt dåligt betyg för arbetsmarknadspolitiken.
              Det visar på att den har havererat. Det är någonting som har gått
              riktigt fel.
            </seg>
            <seg n="1bd3630d">
              Ungdomsarbetslösheten är högre i dag än när Reinfeldt tillträdde
              som statsminister. I dag är det 90 000 unga människor som står
              utan arbete. 1 200 unga människor står utan jobb i Jämtland. 90
              000 unga börjar sitt vuxna liv utan arbete. Dessa unga vill inget
              annat än att arbeta, utbilda sig och få den kompetens som gör
              det möjligt för dem att bli anställbara. Det innebär att man behöver
              läsa på gymnasiet och behöver kunna kombinera arbete med utbildning.
              Det behövs fler platser på universiteten, högskolorna, komvux
              och yrkesvux. Det finns många sätt att möta det här behovet, och
              det är det som kommissionen säger till regeringen att vi måste
              börja göra. Det är någonting som inte fungerar som det ska.
            </seg>
            <seg n="7682e5d8">
              De här unga människorna förtjänar snabba insatser. Det är inte
              rimligt att man förväntas vänta på en aktiv insats när man är
              arbetslös och att man ska behöva vänta på att Arbetsförmedlingen
              agerar. Det är inte acceptabelt att man inte direkt kan erbjudas
              en insats som innebär att man får kompetens, blir anställbar och
              får den kompetens som efterfrågas.
            </seg>
            <seg n="7001808b">
              Trots den höga arbetslösheten, trots att det totalt är runt 400
              000 arbetslösa människor i dag i Sverige, är det ändå brist på
              rätt kompetens. Näringslivet och den offentliga sektorn har ändå
              svårt att hitta rätt kompetens. Det borde få ministern och regeringen
              att känna att man borde agera mycket skyndsamt, inte vänta. Man
              borde ompröva sin politik och inse att skattesänkningar kanske
              inte är den rätta vägen. Det kanske finns andra åtgärder som fungerar
              bättre och som skulle ge de resultat som man hela tiden säger
              att man vill uppnå.
            </seg>
            <seg n="2c629508">
              Det är pinsamt, bedrövligt och sorgligt att Sverige har kvalificerat
              sig till att få bistånd av EU för att man har misslyckats så fatalt
              med arbetsmarknadspolitiken. Tycker inte ministern att man med
              tanke på detta och rekommendationerna från EU borde bekämpa ungdomsarbetslösheten
              aktivt och mycket mer skyndsamt än man säger att man vill göra
              i dag? Det kräver nya insatser, nya initiativ och nya idéer på
              alla nivåer. Vi borde samarbeta med alla parter som nu vill vara
              med och bidra. Varför vill ministern vänta? Varför skjuter ministern
              insatserna framför sig när behovet är så tydligt här och nu?
            </seg>
          </u>
          <note type="speaker" n="d5fc666d">
            Anf. 129 HILLEVI LARSSON (S):
          </note>
          <u who="hillevi_larsson_618770" xml:id="i-689b36726cfe0be1-2" n="7cf9ad9f">
            <seg n="c0dcd906">
              Herr talman! Det är såklart en väldigt allvarlig situation när
              Sverige får det här speciella stödet på grund av vår höga ungdomsarbetslöshet.
              Det om något visar att vi har ett problem.
            </seg>
            <seg n="accf0c61">
              Man kan se att antalet unga i fas 3 har ökat, men egentligen
              skulle de inte hamna där. Egentligen skulle ingen hänvisas till
              fas 3 efter riksdagens beslut. Även om man bortser från det är
              det väldigt illa att just unga hamnar där.
            </seg>
            <seg n="fdcbea3a">
              Fas 3 har kallats för ett alternativ till förtidspension. Det
              finns inte mycket kontakter mellan den arbetslöse i fas 3 och
              Arbetsförmedlingen, utan risken är att det blir slutstationen.
            </seg>
            <seg n="bf9344f8">
              Tyvärr är vägen till fas 3 en tråkig väg för unga. Det kan ha
              varit så att man har haft kontakt med en jobbcoach som ska lära
              en att söka jobb. När det misslyckas hamnar man i fas 3, som en
              slutstation.
            </seg>
            <seg n="b84cdfe5">
              Det har varit mycket kritik mot jobbcoacherna. Det har inte visat
              något resultat. De som har haft jobbcoach har till och med fått
              färre jobb än de som haft arbetsförmedlare på Arbetsförmedlingen.
            </seg>
            <seg n="ecd18f7a">
              Någonting måste göras, speciellt med tanke på det stöd vi har
              fått. Nu gäller det att använda pengarna på ett konstruktivt sätt.
              Det konstruktiva kan inte vara att fortsätta på den inslagna vägen,
              där unga ska vara gratis arbetskraft inom fas 3 och kanske ha
              den ena praktikplatsen efter den andra. De riskerar dessutom att
              tränga undan riktiga jobb. Om det blir väldigt fördelaktigt för
              arbetsgivaren att ha stödanställningar utan något som helst krav
              är risken att de fortsätter med det. Annars hade de kanske anställt
              så att det hade blivit ett riktigt jobb.
            </seg>
            <seg n="633f898e">
              Detta är ett systemfel som måste rättas till. Det krävs aktiva
              insatser. Ungdomar behöver riktiga jobb och utbildning för att
              få sådana jobb. Ett jätteproblem är att det inte finns tillräckligt
              många utbildningsplatser – söktrycket är enormt.
            </seg>
            <seg n="83c1a05b">
              Chansen att få jobb är stor om man får utbildning. Trots det
              har man minskat på högskolorna, och många utbildningar som skulle
              kunna öka chanserna att få jobb kan Arbetsförmedlingen inte hänvisa
              till. Inriktningen måste därför ändras. När det gäller skolan
              är detta väldigt viktigt. Annars är risken att det framöver blir
              ännu fler arbetslösa ungdomar än i dag. De kommer direkt från
              grundskolan eller gymnasiet utan godkända betyg och har mycket
              små chanser att få jobb.
            </seg>
            <seg n="745f78fb">
              Det största problemet är såklart grundskolan. Om man inte ens
              kan gå vidare till gymnasiet är chansen att få jobb väldigt liten.
              Det andra problemet är de som hoppar av gymnasiet eller inte får
              godkända betyg där. De har också dåliga chanser på arbetsmarknaden.
              Här krävs en omläggning av hela utbildningspolitiken.
            </seg>
            <seg n="ae228b7c">
              Det som har skett de senaste två mandatperioderna är att man
              har lagt mycket administration på lärarna, vilket tar tid från
              undervisningen. Det är där man borde lägga tiden, och man borde
              se till att det finns tillräckligt många lärare.
            </seg>
            <seg n="6bc2e696">
              Hela personalkollektivet måste förstärkas, även skolsköterskor,
              kuratorer och alla insatser som krävs – inte minst speciallärare
              som kan hjälpa barn med särskilda behov. I dag krävs på de flesta
              håll en diagnos för att få hjälp. Många har ingen diagnos och
              får det kanske aldrig. Skolpolitiken och jobbpolitiken hänger
              ihop.
            </seg>
          </u>
          <note type="speaker" n="170cb8f8">
            Anf. 130 JENNY PETERSSON (M):
          </note>
          <u who="jenny_petersson_60eb02" xml:id="i-36949d94249b8bd4-2" n="70c5adf5">
            <seg n="971ae538">
              Herr talman! Vad gör regeringen för att fler ska få ett jobb
              och för att jobben ska komma fler till del? Det låter som att
              regeringen inte gör ett dugg.
            </seg>
            <seg n="374bc3fd">
              Till skillnad från många andra länder i Europa har Sverige kunnat
              satsa på reformer i stället för att dra ned under den lågkonjunktur
              och den kris som Europa och övriga världen har befunnit sig i.
              Jag tycker att det är viktigt att framhålla att vi i Sverige har
              kunnat satsa på reformer för att öka sysselsättningen.
            </seg>
            <seg n="ff20102b">
              Resurser har tillförts för att bland annat bryta långtidsarbetslösheten
              genom att förbättra kvaliteten och aktivitetsnivån inom jobb-
              och utvecklingsgarantin och jobbgarantin för unga.
            </seg>
            <seg n="7186f279">
              Det har även införts ett nytt arbetssätt på Arbetsförmedlingen
              för att långsiktigt och strukturellt förbättra för arbetssökande
              så att de får rätt hjälp från dag ett, en handlingsplan och så
              vidare.
            </seg>
            <seg n="116fc319">
              Arbetsförmedlingen har även fått en ny uppgift under denna mandatperiod.
              Det gäller etableringsreformen för nyanlända invandrare som ska
              hindra att dessa hamnar i långtidsarbetslöshet och utanförskap.
            </seg>
            <seg n="75450aa2">
              Oppositionen och Socialdemokraterna har, inte i frågan men i
              tidigare inlägg i debatten, frågat: Vad har Alliansen och Moderaterna
              gjort under mandatperioden för att motverka arbetslösheten?
            </seg>
            <seg n="f0b605fd">
              Samarbete med parter har efterfrågats. Här ser vi ytterligare
              ett exempel från Alliansen och Moderaterna: YA-jobben. Där har
              parterna samarbetat, så som oppositionen och Socialdemokraterna
              efterfrågade. De genomförs nu och är verklighet.
            </seg>
            <seg n="9af8c7ef">
              Alliansen och Moderaterna tar som sagt arbetslösheten på stort
              allvar och har prioriterat satsningar på jobb och företagande.
              Det har nämnts i denna och tidigare debatter att 250 000 fler
              är i arbete i dag trots den lågkonjunktur jag nämnde i början
              av mitt inlägg. Detta är något som S tycks blunda för. De ser
              inte att lågkonjunkturen har drabbat Sverige, Europa och övriga
              världen.
            </seg>
            <seg n="0c4ae1b2">
              Sedan har jag fått höra det här med olika länder och att det
              ser så illa ut i Sverige. Men sysselsättningen har ökat här. Ja,
              men befolkningen har ökat, säger oppositionen och Socialdemokraterna.
              Jag vill i denna debatt påpeka att det är ett felaktigt påstående
              att sysselsättningen har ökat bara för att befolkningen har gjort
              det.
            </seg>
            <seg n="d3b6125a">
              Som jag sade innan: Kolla i Europa! Jag nämnde olika länder.
              I Nederländerna och Spanien har befolkningen ökat lika mycket
              som i Sverige – ungefär 400 000 i samtliga länder. I Sverige är
              det 250 000 fler jobb. I Nederländerna är det i dag 70 000 som
              har fått jobb. I Spanien, som har samma befolkningsökning som
              i Sverige, har det blivit 3 miljoner färre arbeten. I Sverige
              är det fler som har ett arbete att gå till i dag.
            </seg>
          </u>
          <note type="speaker" n="0fb623ef">
            Anf. 131 Arbetsmarknadsminister ELISABETH SVANTESSON (M):
          </note>
          <u who="elisabeth_svantesson_49b08a" xml:id="i-c04073929f1ddc0f-8" n="e1f083ae">
            <seg n="5fc1e025">
              Herr talman! Jag tackar Jasenko Omanovic och Marie Nordén för
              interpellationerna.
            </seg>
            <seg n="97601369">
              Det är inte första gången jag är här och diskuterar ungdomar
              och ungdomars arbetsmarknad. Det är en viktig debatt, och jag
              har diskuterat med många socialdemokrater under dessa tio månader.
              Jag har träffat unga, och fler jobb till unga är en av de absolut
              viktigaste frågor vi har och som jag ägnar mig åt. Det är i frågorna
              om jobben som konflikten i politiken finns, och det är där alternativen
              blir tydliga.
            </seg>
            <seg n="b8e65bbe">
              Låt mig ge en kort beskrivning av utvecklingen på arbetsmarknaden
              för unga. Över 50 000 fler unga jobbar i dag jämfört med 2006.
              Både antalet sysselsatta och sysselsättningsgraden har ökat. Andelen
              NEET:s, unga som varken arbetar eller studerar, har minskat, och
              Sverige hör till de länder som har allra lägst långtidsarbetslöshet
              bland unga i EU.
            </seg>
            <seg n="17583839">
              Vi vet att det kommer att gå bra för de allra flesta unga, men
              det betyder inte att vi är klara eller nöjda. Vårt mål är att
              alla unga som kan och vill arbeta ska ha ett arbete att gå till.
              Vi jobbar därför med en bred palett av insatser för att jobben
              för de unga ska bli fler. Det handlar om att sänka kostnaderna
              för att anställa de unga. Vi har infört tidiga insatser.
            </seg>
            <seg n="1299a66f">
              Marie Nordén pratade om att alla unga ska ha en tidig insats.
              Nej, de unga som behöver det ska ha en tidig insats. De allra
              flesta unga är arbetslösa en väldigt kort tid och ska inte in
              i en åtgärd från dag ett. Det finns dock inget aktivitetsförbud,
              vilket Socialdemokraterna gärna vill sprida.
            </seg>
            <seg n="511c36d4">
              Vi jobbar mycket med studiemotiverande insatser och kurser. Vi
              vet – och den bilden tror jag att vi delar – att utbildning är
              något av det viktigaste för en ung person som inte har något jobb
              att gå till. Om man inte har gjort klart sin gymnasieutbildning
              behöver man motiveras att göra det.
            </seg>
            <seg n="343cd67c">
              Vi har satsat på både lärlingar och YA-jobb. Den viktiga diskussionen
              där är att hitta en ny väg in för unga på arbetsmarknaden, och
              där har jag har lagt ned hundratals timmar i samtal med parterna.
              Alldeles nyligen presenterade Alliansen fler förslag för att också
              få fler unga företagare, vilket vi tror är mycket väsentligt.
            </seg>
            <seg n="10a02075">
              Vårt jobbmål är tydligt: Över fem miljoner människor ska ha ett
              arbete att gå till 2020. Det betyder att mer än 350 000 nya jobb
              ska skapas. Många av dem ska självklart vara för unga.
            </seg>
            <seg n="e1dd9260">
              Vi kommer att fortsätta att lägga fler pusselbitar i vårt gemensamma
              valmanifest ända fram till valet i september.
            </seg>
            <seg n="ac158c45">
              Beträffande Socialdemokraternas politik nämner Jasenko Omanovic
              arbetsmarknadsutbildning. Javisst, arbetsmarknadsutbildning kan
              vara alldeles lysande för vissa ungdomar. Men jag undrar om inte
              interpellanten instämmer i att det reguljära utbildningssystemet
              är grunden och är mycket viktigt för många unga. Det är därför
              som vi har fler högskole- och universitetsplatser. Det är därför
              vi har satsat på yrkeshögskola. Det är därför vi satsar på just
              de yrkesinriktade men också på de teoretiska utbildningarna på
              olika nivåer.
            </seg>
            <seg n="fe1fd7ae">
              Utbildning är A och O för många unga som inte har gjort klart
              utbildning och behöver det.
            </seg>
            <seg n="532c63ac">
              Arbetsmarknadsutbildning verkar på något sätt – jag hade en debatt
              tidigare också – vara mirakelmedicinen för Socialdemokraterna.
              Jag tror att det är jätteviktigt. Men vi måste också komma ihåg
              att arbetsgivare ofta kräver en annan typ av utbildning, ofta
              längre utbildningar. Det är ofta det som saknas i matchningsgapet.
            </seg>
            <seg n="252521ca">
              Jag tror också att det är viktigt att unga lär sig att investera
              i sin egen utbildning. Därför tror jag att det reguljära utbildningssystemet
              ska möta mycket av det som har nämnts tidigare.
            </seg>
            <seg n="edcf48bf">
              Kort om EU: Det är gemensamma medel som 20 länder nu tar del
              av. Det är självklart att vi, som är stora betalare i EU-samarbetet,
              också ska ta del av de pengarna. Precis som inhemska skatter finansierar
              mycket av det vi gör i vårt land, ska det EU betalar gemensamt
              också användas för de stora utmaningar som vi har. Att fler unga
              har ett jobb att gå till är en stor utmaning för många länder
              i Europa.
            </seg>
            <seg n="d6116892">
              Vi ska använda de medlen för att stärka de insatser som vi gör,
              och självklart ska Arbetsförmedlingen ha en viktig roll i detta.
            </seg>
          </u>
          <note type="speaker" n="0564ba3e">
            Anf. 132 JASENKO OMANOVIC (S):
          </note>
          <u who="unknown" xml:id="i-3d8c146a808d38b4-1" n="e8e39764">
            <seg n="249dea59">
              Herr talman! Nu blev det intressant. Plötsligt är den kris som
              har varit i världen skälet till att vi har arbetslöshet i Sverige.
              Plötsligt är det så att vi betalar så mycket till EU att vi måste
              få tillbaka något, och då blir det till unga.
            </seg>
            <seg n="974b52b6">
              Jag tror inte på den matematiken, herr talman. Vi har bland de
              högsta arbetslöshetssiffrorna i hela EU. Liksom Grekland, Spanien,
              Portugal och Irland har vi det i vissa geografiska områden i Sverige,
              och därför är vi berättigade till det här stödet.
            </seg>
            <seg n="048ca2ec">
              Självklart, herr talman, är arbetsmarknadsutbildning inget mirakel.
              Men nu talar jag här i talarstolen om 3 870 arbetslösa ungdomar
              i mitt hemlän. De har genomgått den reguljära utbildningen men
              har inte fått jobb. Nu finns det en chans för dem, och den heter
              arbetsmarknadsutbildning. Därför nämner jag den.
            </seg>
            <seg n="72992c0f">
              Det är självklart att vi ska ha bättre reguljär utbildning, och
              det är självklart att vi ska ha fler platser. Vi har i vår budget
              haft 10 000 platser mer på högskolor än vad Alliansen haft.
            </seg>
            <seg n="cb03584c">
              Nu låter det som om Alliansen satsar på högskoleplatser, satsar
              på komvux. Men det är Alliansen som har tagit bort platser där.
              Sedan insåg man att det inte fungerade att sälja ut billigare
              arbetskraft. I ett högproduktivt land som Sverige kan man inte
              säga: Okej, du får billigare arbetskraft, och därför ska du anställa.
            </seg>
            <seg n="c870f424">
              Var femte rekrytering misslyckas. Varför? Det beror på att arbetsgivare
              kräver kompetent arbetskraft, inte billig arbetskraft. I ett högproduktivt
              land som Sverige är det kompetensen som producerar. Människan
              som kommer ut till arbetsplatsen ska vara kompetent nog att kunna
              hänga med i de produktivitetskrav som finns på arbetsmarknaden.
            </seg>
            <seg n="f0df02a7">
              Det är inte så om man rear ut 25 procent, 50 procent eller 75
              procent, som man har gjort med ungdomarna. Resultatet i dag, åtta
              år efter det att man reade ut 25 procent, 50 procent eller 75
              procent, är att vi får stöd från Europeiska unionen för att kunna
              få ut ungdomar på arbetsmarknaden. Det är resultatet – ett totalt
              misslyckande.
            </seg>
            <seg n="2db5e019">
              Jag välkomnar det påstående som arbetsmarknadsministern kommer
              med, att det inte är alla ungdomar som vi ska investera i. Toppenbra!
              Då kan man ju ta tillbaka den misslyckade politik som man har
              fört, med sänkta socialavgifter för alla ungdomar, och rikta dem
              till de ungdomar som verkligen behöver det. Vi är överens om att
              man ska ta bort de ineffektiva åtgärderna och rikta åtgärderna
              till de ungdomar som behöver dem, för då kommer arbetslösheten
              bland ungdomar att minska, och då kommer fler att få chans att
              komma ut i vuxenlivet på riktigt och inte stödja sig på föräldrarna.
            </seg>
          </u>
          <note n="5c7b3a13">
            Anf. 133 MARIE NORDÉN (S):
          </note>
          <u who="unknown" xml:id="i-5425985960c34909-1" n="e8e39764">
            <seg n="a959832f">
              Herr talman! Det är tydligt att man från den borgerliga majoriteten
              inte tycker att detta är ett stort bekymmer. Man tycker inte att
              det är en kris – det som är orsaken till att man har fått pengar.
              Det handlar inte om vad ni har gjort, även om ni har gjort alldeles
              för lite under perioden och konsekvenserna av er politik är att
              vi har hög ungdomsarbetslöshet.
            </seg>
            <seg n="39b209bd">
              Hur ni än räknar har vi högre arbetslöshet i dag än vi hade 2006,
              när den borgerliga regeringen tillträdde. Den var 6 procent 2006
              och är 8 procent 2014. Det går inte att räkna på något annat sätt.
            </seg>
            <seg n="f16cd89f">
              Det som är bekymret nu, som jag ser det, är detta: Vi har fått
              dessa extra pengar, och de är till för att användas. Det är ett
              läge där vi snabbt behöver nå de arbetslösa ungdomarna, de 90
              000 unga människor som i dag väntar på någon typ av insats för
              att de ska kunna gå vidare och till slut komma in i arbete.
            </seg>
            <seg n="512c6de4">
              Den sociala fonden har fått de här pengarna. Det är 1 miljard
              totalt. Då tänker man att det snabbt ska hända något. Men vad
              gör då regeringen?
            </seg>
            <seg n="1cef40a3">
              Det här programmet kommer inte att få några utbetalningar år
              ett, alltså 2014. Man väljer att fördela 75 procent av resurserna
              på Arbetsförmedlingen och 25 procent till regionerna, trots att
              vi vet att de i regionerna väntar på att sätta i gång insatser
              – men de vet att inget kommer att hända i år.
            </seg>
            <seg n="711b4cb3">
              Från Arbetsförmedlingen vet jag att det har gått ett brev eller
              är på väg ett brev till ministern där de varnar ministern för
              att den här fördelningen av resurserna kommer att leda till en
              ohållbar situation för dem, eftersom de kommer att vara tvungna
              att bygga upp en organisation som kommer att vara kostsam och
              ta tid att bygga upp.
            </seg>
            <seg n="99897f60">
              Sedan väljer regeringen att vänta med att fördela ut pengarna.
              Man betalar ut lite grann 2015. Man betalar lite mer 2016, och
              sedan lägger man tyngden på de två sista åren.
            </seg>
            <seg n="e0d640c0">
              Vad varnar då Arbetsförmedlingen för? Jo, det är att de inte
              kommer att hinna använda pengarna. Då står vi där med ungefär
              750 miljoner som vi inte kommer att hinna använda, pengar som
              skulle ha gått till utbildning, arbetsmarknadsutbildning, arbetsmarknadsträning,
              kontakter med arbetsgivare, fackföreningsrörelsen, näringslivet,
              kommunen. Men de blir tvungna att vänta på resurserna, så att
              vi faktiskt riskerar att vara tvungna att betala tillbaka pengar.
            </seg>
            <seg n="c3c5bcee">
              Då undrar jag: Tycker inte ministern att det hade varit vettigt
              att fördela lite annorlunda så att regionerna kanske hade tagit
              ett större ansvar och så att vi inte belastar Arbetsförmedlingen
              med resurser som de inte kommer att ha tid att använda? Tycker
              inte ministern att det vore rimligt att se till att pengarna används,
              så att man inte riskerar att hamna i en situation där man betalar
              tillbaka pengarna?
            </seg>
            <seg n="16158a29">
              Jag har fått höra rykten – ministern får bekräfta dem eller inte.
              Man säger att man inte vill överskrida budgettaket. Det låter
              ju ansvarsfullt. Men i det här fallet är det precis tvärtom. Det
              är oansvarigt att inte se till att använda pengarna. Man har sänkt
              skatterna med 130 miljarder, och naturligtvis påverkar det budgettaket,
              så att det inte finns de resurser som vi behöver använda.
            </seg>
            <seg n="c2a20f07">
              De här unga människorna förtjänar inte att vänta på dessa insatser.
              De förtjänar insatser och utbildning så att de vet att de har
              möjlighet att gå vidare. De förtjänar framför allt en regering
              som ser deras behov, ser vad arbetslösheten gör med deras liv
              och förstår vad det innebär att gå och vänta på en insats och
              få en meningsfull start i arbetslivet. De förtjänar en regering
              som bryr sig, som faktiskt säger: Vi har de här pengarna; vi vill
              använda dem nu.
            </seg>
            <seg n="a2fb6b96">
              Jag undrar igen: Varför vill ministern vänta med insatserna?
            </seg>
          </u>
          <note type="speaker" n="5ed8897d">
            Anf. 134 HILLEVI LARSSON (S):
          </note>
          <u who="hillevi_larsson_618770" xml:id="i-689b36726cfe0be1-3" n="7cf9ad9f">
            <seg n="e573e192">
              Her talman! Det är tråkigt om problemet med pengar som brinner
              inne upprepas. Det är detta problem man redan har på Arbetsförmedlingen
              där 20 miljarder har skickats tillbaka till regeringen för att
              man inte har kunnat använda dem för att hjälpa alla arbetslösa.
              Det vore mycket tråkigt om detta misstag nu upprepas med EU-pengar.
              Det blir också pinsamt för Sverige inför EU.
            </seg>
            <seg n="dc85fe13">
              Det viktiga i detta sammanhang med arbetslösheten är sambandet
              mellan utbildnings- och arbetsmarknadspolitiken. Ministern ställer
              lite grann arbetsmarknadsutbildningar mot längre utbildningar.
              Jag tror att både arbetsmarknadsutbildningar och satsningar inte
              minst på högskolor och universitet med fler platser behövs, särskilt
              på bristyrkesutbildningar, men även en bred satsning på andra
              utbildningar behövs.
            </seg>
            <seg n="85bc024a">
              När det gäller skolpolitiken är jag rädd för vad framtiden bär
              med sig om denna utveckling fortsätter där vi i PISA-undersökning
              efter PISA-undersökning störtdyker på detta sätt. Det blir en
              katastrofal arbetsmarknad. Jag tänker inte bara på de ungdomar
              som riskerar att slås ut och som aldrig lyckas ta sig in på arbetsmarknaden,
              utan jag tänker på hela arbetsmarknaden. Hur ska man kunna rekrytera
              arbetskraft när det är så många som inte ens har klarat gymnasiet?
            </seg>
            <seg n="9068435d">
              Det stora problemet i dag, förutom massarbetslösheten, är att
              vart femte jobb inte tillsätts på grund av att man inte hittar
              rätt kompetens. Vi har stora industrier, till exempel hela life
              science-industrin, som är hotade i dag. Det är många jobb som
              riskerar att försvinna till andra länder om vi inte agerar.
            </seg>
            <seg n="e46b40cf">
              Jag hoppas därför att ministern har nära kontakter med utbildningsministern
              eftersom vi måste vända på skutan. Det är en hel ungdomsgeneration
              som annars riskerar att gå förlorad.
            </seg>
          </u>
          <note type="speaker" n="ba1956c0">
            Anf. 135 JENNY PETERSSON (M):
          </note>
          <u who="jenny_petersson_60eb02" xml:id="i-36949d94249b8bd4-3" n="70c5adf5">
            <seg n="5f61f164">
              Herr talman! Jag vill först säga, för att det ska stå i protokollet,
              att vi moderater och Alliansen är oroliga för ungdomsarbetslösheten
              och arbetslösheten i övrigt och att vi tar den på största allvar.
              Jag vill inte att det ska misstolkas som att vi inte skulle vara
              oroliga för den. Däremot har vi olika lösningar eller verktyg
              för att minska ungdomsarbetslösheten och övrig arbetslöshet. Vi
              i Alliansen har gjort det mer lönsamt att arbeta, och vi säger
              nej till höjda skatter för företagare och jobb.
            </seg>
            <seg n="099a98ab">
              Jasenko Omanovic säger att vi ska ha arbetskraft som är tillräckligt
              kompetent. Jag håller med om det. Det är just därför som vi ska
              satsa tidigt på barnen – i förskolan och upp till högre utbildning.
              Det är därför som vi till exempel har satsat 7 miljarder på svensk
              utbildning sedan Alliansen tog makten 2006.
            </seg>
            <seg n="ad075320">
              Jasenko Omanovic säger att vi har reat ut ungdomar och att det
              inte finns arbetskraft som är tillräckligt kompetent. Någonstans
              där ser man den stora skillnaden mellan er och vår politik. Jag
              värnar verkligen svensk arbetskraft. Men det måste också finnas
              någon som vill anställa – en företagare, en entreprenör, som vill
              ha den svenska arbetskraften. Det är här som den stora skiljelinjen
              går. Vi säger nej till höjda skatter på arbete och företagande.
              Det gör inte Socialdemokraterna. De vill höja arbetsgivaravgifterna
              för unga, de vill höja momsen för restauranger, där många unga
              får sitt första arbete, och de vill göra om RUT-avdraget som har
              öppnat en helt ny arbetsmarknad och gjort fler arbeten vita.
            </seg>
            <seg n="f7c5f843">
              Jag tackar för debatten och önskar en glad sommar.
            </seg>
          </u>
          <note type="speaker" n="7f214d2f">
            Anf. 136 Arbetsmarknadsminister ELISABETH SVANTESSON (M):
          </note>
          <u who="elisabeth_svantesson_49b08a" xml:id="i-c04073929f1ddc0f-9" n="e1f083ae">
            <seg n="1664e86b">
              Herr talman! Jag ska vara mycket kortfattad. Skiljelinjen i svensk
              politik går inte mellan om vi ska använda våra EU-medel eller
              inte. Det är en mycket intressant debatt, där man diskuterar hur
              de ska användas innan vi ens har kommit till skott. Jag tycker
              att dessa medel är viktiga. Men låt oss komma ihåg att det inte
              är de som skapar de nya jobben. Jobben skapas ute hos företag
              som vill växa och anställa. Därför måste vi fortsätta en politik
              som underlättar jobbskapande. Det är så våra unga kan komma i
              jobb.
            </seg>
            <seg n="8c501df4">
              De unga som fastnar i långtidsarbetslöshet – vi har Europas lägsta
              långtidsarbetslöshet – behöver stöd och hjälp för att komma vidare.
              Det är därför som vi riktar extra insatser. Först gör vi en generell
              nedsättning av arbetsgivaravgifterna för alla unga eftersom unga
              generellt sett har svårare att komma in på arbetsmarknaden. Men
              vi ger allra mest till dem som står utanför länge. Det gäller
              anställningskostnader med nystartsjobb och studiemotiverande insatser,
              som jag nämnde tidigare, och utbildningsinsatser.
            </seg>
            <seg n="f99c73d8">
              Arbetsmarknadsutbildning står inte i motsats till någonting annat.
              Jag bara lyfter fram att det inte är en mirakelkur för alla som
              i dag inte har ett jobb att gå till. Det viktigaste är att det
              finns breda insatser. Människor är olika, och unga är olika, och
              behöver olika stöd.
            </seg>
            <seg n="54aad481">
              Det är intressant att det i dag är första gången, tror jag, som
              en socialdemokrat nämner ordet kris under mina tio månader som
              arbetsmarknadsminister. I dag gör man det. Det är viktigt. Vi
              har nämligen haft en mycket tuff kris i Europa. Den krisen har
              Socialdemokraterna aldrig velat tala om i denna kammare. Den har
              varit tuff för väldigt många. Det har varit hårt för många som
              har upplevt denna kris, speciellt i många andra länder men också
              i Sverige. Många av de svenska ungdomarna som vill konkurrera
              om jobben tycker att det är tufft att göra just det eftersom det
              finns andra arbetssökande med mer erfarenhet. Eftersom vi har
              en relativt sammanpressad lönestruktur är det klart att arbetsgivare
              ofta hellre väljer en person med erfarenhet än den som är ung.
              Det är därför som vi sänker kostnaderna för att underlätta för
              fler unga att få ett jobb att gå till.
            </seg>
            <seg n="dc95745a">
              Striden står just mellan olika synsätt på jobbskapandet. Den
              står inte mellan åtgärder på Arbetsförmedlingen. Det är inte det
              som detta val handlar om, utan det handlar om hur jobben ska kunna
              blir fler. Jag menar att det viktigaste som vi kan göra för de
              unga är att fortsätta med en politik så att jobben blir fler och
              att underlätta för unga att bli anställda. Då är det inte rätt
              väg att gå att höja kostnaderna för att anställa alla unga. Varenda
              arbetsgivare jag möter som har unga anställda vittnar om någonting
              helt annat. Det är inte rätt väg att gå att höja momsen för restauranger
              där många unga, och utrikes födda också för den delen, får sitt
              första jobb. Vi måste underlätta jobbskapandet och såklart fortsätta
              att satsa på utbildningssystemet och fortsätta att satsa så att
              unga kan matchas och växa in i alla de nya jobb som finns på olika
              nivåer inom olika branscher i samhället.
            </seg>
            <seg n="c715a2d2">
              Att vi får ta del av stöd som 20 andra länder också tar del av
              tycker jag är viktigt. Självklart ska vi göra det och använda
              det på det bästa sätt vi kan för att fler unga ska ha ett jobb
              att gå till.
            </seg>
          </u>
          <note type="speaker" n="4461b072">
            Anf. 137 JASENKO OMANOVIC (S):
          </note>
          <u who="unknown" xml:id="i-3d8c146a808d38b4-2" n="e8e39764">
            <seg n="31bac0d0">
              Herr talman! Jag vill berätta att det finns skillnader mellan
              hur vi ser på Arbetsförmedlingens roll och vad vi ska använda
              Arbetsförmedlingen till. När ungdomar kommer till Arbetsförmedlingen
              ska de inte stå 90 dagar i karantän. Efter maximalt 90 dagar ska
              de få hjälp på vägen mot ett jobb eller få ett jobb. Det är stor
              skillnad.
            </seg>
            <seg n="22272593">
              Vi ser vad företagen frågar efter, och det är kompetens. Därför
              ska vi se till att alla har gymnasiekompetens innan de fyller
              25 år. Det är viktiga åtgärder för att man ska kunna skapa förutsättningar
              för företagare att kunna rekrytera och ha tillgång till arbetskraft.
              Utan tillgång till kompetent arbetskraft kan företagen inte växa.
              Det är solklart, herr talman. Detta kommer valet i september att
              handla om. Det är ett vägval där man generellt öser resurser över
              företagen eller hjälper företagen att få kompetent arbetskraft.
            </seg>
            <seg n="b6e93d98">
              Vi kommer att göra allt vi kan för att företagen ska få kompetent
              arbetskraft, och inte rea ut arbetskraften.
            </seg>
            <seg n="6260137b">
              Herr talman! Eftersom detta är min sista interpellationsdebatt
              denna mandatperiod ska jag avslutningsvis tacka ministern. Men
              jag vill särskilt tacka all personal här i kammaren som är mycket
              kompetent och trevlig. Jag önskar personalen och talmannen en
              trevlig sommar.
            </seg>
          </u>
          <note n="bc35e509">
            Anf. 138 MARIE NORDÉN (S):
          </note>
          <u who="unknown" xml:id="i-5425985960c34909-2" n="e8e39764">
            <seg n="b22ee8a1">
              Herr talman! Det är tråkigt att ministern inte ser det akuta
              i det läge vi har. Jag tycker att det är ett otroligt stort bekymmer
              att 90 000 unga människor är utan arbete. Det finns all anledning
              att inte vänta. Vi behöver agera nu och använda alla medel vi
              har tillgängliga för att människor i ung ålder ska komma ut i
              arbete.
            </seg>
            <seg n="59e3133d">
              Nu har vi tack vare EU, tillsammans med egen medfinansiering,
              fått drygt 1 miljard. Den miljarden ska användas nu, inte sedan,
              men ministern bestämmer att vi ska vänta med att se till att pengarna
              börjar arbeta för unga människors möjligheter att komma i arbete.
              Det är sant att det inte är EU-medlen som avgör om vi löser hela
              frågan, men det här är viktiga medel som måste användas. Jag förstår
              inte varför ministern gör den här fördelningen av de resurser
              vi nu har fått.
            </seg>
            <seg n="a54eef69">
              Ministern har fortfarande inte svarat på frågan varför vi pytsar
              ut pengarna sent i programperioden och på det sättet riskerar
              att inte hinna använda dem. Varför lägger man en tyngdpunkt på
              Arbetsförmedlingen när vi vet att Arbetsförmedlingen kommer att
              få svårt att använda pengarna? Varför gör man de här felaktiga
              prioriteringarna, som vi redan nu har blivit varnade för kommer
              att slå fel?
            </seg>
            <seg n="ced6d60a">
              Det finns skillnader i politiken. Det första beslut en socialdemokratisk
              regering kommer att fatta är att införa en 90-dagarsgaranti där
              varenda ung kille och tjej ska erbjudas riktiga insatser från
              dag ett. Ingen ska behöva börja sitt vuxna liv med att vara långtidsarbetslös.
              Det är uppenbart att det finns skillnader, och det har ju visat
              sig att Alliansens skattesänkningar inte har gett resultat. Det
              är fortfarande så att vi har en hög arbetslöshet, trots att ni
              tycker att ni har skött jobbet så himla bra. Det behövs alltså
              förändringar.
            </seg>
            <seg n="16fb3c8d">
              Jag vill använda det sista av min talartid till att tacka. Det
              här är mitt sista anförande någonsin i riksdagen, för den här
              gången i alla fall. Tack, och glad sommar!
            </seg>
            <seg n="7f6ab93f">
              (Applåder)
            </seg>
          </u>
          <note n="ee0e2db5">
            Överläggningen var härmed avslutad.
          </note>
          <note n="e20cfaf4">
            12 § Svar på interpellation 2013/14:501 om missbruk av visstidsanställning
          </note>
          <note type="speaker" n="5f2453f2">
            Anf. 139 Arbetsmarknadsminister ELISABETH SVANTESSON (M):
          </note>
          <u who="elisabeth_svantesson_49b08a" xml:id="i-c04073929f1ddc0f-10" n="e1f083ae">
            <seg n="ffe752d1">
              Herr talman! Eva-Lena Jansson har frågat mig om jag avser att
              vidta skyndsamma åtgärder för att ändra regelverket för visstidsanställningar
              med anledning av EU-kommissionens kompletterande motiverade yttrande.
            </seg>
            <seg n="1297ef5d">
              Sverige tog emot yttrandet den 22 april 2014. Regeringen har
              en god kommunikation med kommissionen. Jag kan konstatera att
              en del av den kritik som kommissionen tidigare framfört inte längre
              kvarstår. Det är naturligtvis positivt. I de delar där kommissionen
              fortfarande har synpunkter på det svenska systemet svarade Sverige
              kommissionen den 19 juni 2014.
            </seg>
            <seg n="588e5ef1">
              Regeringen anser att Sveriges regler lever upp till EU:s krav.
              Utgångspunkten i svaret på yttrandet är därför att anställningsskyddslagen
              erbjuder ett verkligt skydd mot missbruk av på varandra följande
              visstidsanställningar. Detta skydd svarar väl mot visstidsdirektivets
              krav.
            </seg>
            <seg n="b0e511d5">
              Samtidigt vill regeringen, inte minst mot bakgrund av den debatt
              som förs i frågan, skapa sig en bättre bild av hur det förhåller
              sig med förekomsten av längre perioder av på varandra följande
              tidsbegränsade anställningar hos en och samma arbetsgivare i Sverige.
              Regeringskansliet har därför genom Arbetsmarknadsdepartementet
              uppdragit åt SCB att förbereda genomförandet av en statistisk
              undersökning kring detta. Utan en bättre bild av läget är det
              inte lämpligt att överväga eventuella åtgärder.
            </seg>
          </u>
          <note type="speaker" n="55514d70">
            Anf. 140 EVA-LENA JANSSON (S):
          </note>
          <u who="eva-lena_jansson_c13ca9" xml:id="i-8f579367686f7d4d-0" n="9302b61e">
            <seg n="5a8b4472">
              Herr talman! Jag ska faktiskt börja med att inte bara tacka ministern
              för svaret utan också tacka kammarkansliet för deras behjälplighet.
              Det gäller även talmannen. När det handlar om interpellationer
              har det inte alltid varit så enkelt att få svar från ministrarna,
              och framför allt inte i tid. Vi ska dock inte uppehålla oss vid
              det, utan jag tackar kammarkansliets personal som har gjort sitt
              bästa för att åstadkomma en bra arbetssituation också för oss
              ledamöter.
            </seg>
            <seg n="ce46b007">
              Jag vill även få fört till protokollet ett tack till dem som
              skriver ned vad vi säger, trots att vi är lite sluddriga ibland.
              Tack, alltså, till stenograferna!
            </seg>
            <seg n="beb90a4c">
              När det gäller svaret från arbetsmarknadsministern har jag visserligen
              fått ett sådant, men jag kan inte säga att jag är nöjd. Vi har
              debatterat tidigare, jag och arbetsmarknadsministern, för det
              här är ett ganska långdraget ärende. Det har gått lång tid sedan
              TCO valde att vända sig till EU för att konstatera att vår lagstiftning
              inte är till fyllest. Det inleddes 2010, och sedan dess har TCO
              försökt få regeringen att diskutera frågan med arbetsmarknadens
              parter.
            </seg>
            <seg n="7feca6c9">
              Oavsett om arbetsmarknadsministern har hetat Sven-Otto Littorin,
              Hillevi Engström eller Elisabeth Svantesson har man vägrat. Vi
              kan fundera på varför man som arbetsmarknadsminister inte vill
              diskutera med parterna i den här frågan.
            </seg>
            <seg n="5c18bc4b">
              TCO har gjort en undersökning där 44 procent av de tidsbegränsade
              anställda svarade, vilket motsvarar ungefär 250 000 personer.
              Hotell- och Restaurangfacket konstaterar att 46 procent av deras
              medlemmar är tillsvidareanställda. Kommunal konstaterar att mer
              än 150 000 av deras medlemmar har visstidsanställning. Av dem
              finns 25 procent hos kommunala arbetsgivare, och 30 procent finns
              hos privata företag inom verksamheten.
            </seg>
            <seg n="92552b9c">
              Regeringen har svarat på EU-kommissionens motiverade yttrande,
              men regeringen väljer att inte vidta några åtgärder. Det är märkligt.
              Regeringens svar innehåller inte heller några nya argument, utan
              man vidhåller att svensk rätt uppfyller EU-rättens krav. Sedan
              pratar man om en massa andra saker, men man håller sig inte till
              den viktigaste frågan.
            </seg>
            <seg n="c17f0172">
              Det avgörande är nämligen om man klarar av att leva upp till
              kraven om ramavtalen för visstidsarbete, alltså om det är möjligt
              för en arbetsgivare med kontinuerligt behov av arbetskraft att
              ha samma person anställd i tidsbegränsade anställningar år ut
              och år in – och det är det i Sverige. Det är därför vi har den
              här debatten, och det är därför TCO har stämt regeringen.
            </seg>
            <seg n="4004b6af">
              Vi får alltså verkligen hoppas att det första den nya EU-kommissionen
              gör när den kommer på plats är att ta itu med det här, för det
              verkar inte som att regeringen tänker göra någonting. Man försöker
              i stället förhala frågan.
            </seg>
            <seg n="4fcae83d">
              Om man hade varit intresserad av att göra någonting hade man
              nämligen kunnat göra någonting redan 2010. Man hade kunnat titta
              på statistiken då. Såväl Sven-Otto Littorin och Hillevi Engström
              som nu Elisabeth Svantesson har haft all möjlighet i världen att
              göra det; det fanns en brevväxling mellan kommissionen och regeringen
              redan i december. Jag förstår dock att man hellre vill se någon
              annan klara av det här, så vi får väl hoppas att det blir en ny
              regering till hösten som kan fixa det.
            </seg>
            <seg n="85dc4c22">
              Min fråga är dock: Har inte arbetsmarknadsministern sett att
              det finns en massa visstidsanställda som utnyttjas på arbetsmarknaden
              i dag? Har hon helt missat den frågan, herr talman? Det vore märkligt,
              eftersom hela arbetsmarknaden ser det och eftersom vi nyligen
              har haft en konflikt på trafiksidan som just hänger ihop med att
              arbetsgivaren vill överutnyttja visstidsanställning i Sverige.
            </seg>
          </u>
          <note type="speaker" n="bd133366">
            Anf. 141 HILLEVI LARSSON (S):
          </note>
          <u who="hillevi_larsson_618770" xml:id="i-689b36726cfe0be1-4" n="7cf9ad9f">
            <seg n="2126c66b">
              Herr talman! Det är ett stort problem på arbetsmarknaden i dag
              att vi har inte bara hög arbetslöshet utan även otrygga anställningar.
              Man kan se att vem som helst riskerar att bli drabbad men att
              det är ännu högre risk för unga och för kvinnor, och har man utländsk
              bakgrund är det en riskfaktor. Är man då till exempel både ung
              och kvinna är det ofta ännu tuffare; där är det en högre andel
              som har visstidsanställningar.
            </seg>
            <seg n="da3c37fd">
              Det är klart att en tillfällig visstidsanställning kanske inte
              är så farlig. Det kan till och med vara en fot in på arbetsplatsen
              i vissa fall, till exempel om någon blir sjuk eller får barn och
              man går in på ett föräldraledighetsvikariat. Problemet är när
              visstiden aldrig tar slut utan bara fortsätter, alltså när arbetsgivaren
              utnyttjar systemet för att kunna varva olika typer av visstidsanställningar
              så att man aldrig blir fast anställd.
            </seg>
            <seg n="83226432">
              Det finns något som kallas allmän visstid, och där måste arbetsgivaren
              inte ens ange skälet till att man behöver ta in någon på visstidsanställning.
              Det här utnyttjas. Det går att varva mellan allmän visstid och
              vikariat fram och tillbaka i all oändlighet. Det ger ingen trygghet
              för den enskilde, och det kan vara svårt att få lån. Det kan vara
              svårt att planera sin ekonomi och planera sitt liv.
            </seg>
            <seg n="984253d3">
              Undersökningar visar också att de som har visstidsanställningar
              upplever mer stress, speciellt de med långvarig visstidsanställning.
              Man känner oro och stress och vet inte vad som kommer att hända
              framöver. Man vet inte om man kommer att ha något jobb över huvud
              taget.
            </seg>
            <seg n="a28cd5f7">
              TCO har undersökt hur många som är drabbade, och det är väldigt
              många. Det här är någonting som regeringen också har tittat på,
              men man har ändå inte kommit fram till något. Man har kommit fram
              till att det inte är ett stort problem, vilket är ofattbart. I
              vissa åldersgrupper har ju var och varannan visstidsanställning,
              till exempel bland unga kvinnor. Det är bara att se sig omkring
              för att se problemet och att man borde göra något åt det.
            </seg>
            <seg n="ded377a4">
              Om inte detta räcker borde man ta till sig kritiken från EU.
              Det har varit upprepad kritik under många år. Vi har haft den
              ena ministern efter den andra som inte har gjort någonting åt
              problemet. Nu säger regeringen att man har uppfyllt kommissionens
              krav. Ändå återkommer EU-kommissionen. Risken är att Sverige snart
              kommer att stå inför EU-domstolen för att ha brutit mot reglerna.
              Det är pinsamt för Sverige, men det innebär också att vi kan riskera
              att få betala böter. De pengarna borde kunna användas på ett bättre
              sätt för att förebygga det här. Därför kan man undra varför regeringen
              inte gör någonting.
            </seg>
            <seg n="6188d63b">
              Speciellt i de fall där visstidsanställning pågår i all oändlighet
              hos samma arbetsgivare kan man ifrågasätta: Om en person behövs
              år efter år, varför då inte anställa personen? Det känns lite
              som att arbetsgivarna utnyttjar systemet. Skälet för att inte
              göra något skulle i så fall vara att det är tillfälliga arbetstoppar
              eller att det är ett tillfälligt behov därför att någon är sjuk,
              föräldraledig eller borta av något annat skäl. Men när det sätts
              i system är man rädd att det inte är tillfälligt, utan är ett
              sätt att slippa anställa att ha människor på osäkra anställningar.
            </seg>
            <seg n="3f53e012">
              Det har också visat sig att många är rädda för att klaga på dålig
              arbetsmiljö eller missförhållanden när man har en visstidsanställning,
              för man är rädd för att få gå. Och det är väldigt svårt att få
              folk att bli skyddsombud när de är visstidsanställda.
            </seg>
            <seg n="690e9307">
              Även för arbetsmarknadens egen skull, för att det ska fungera,
              borde fler ha fast anställning.
            </seg>
          </u>
          <note type="speaker" n="dcec15a3">
            Anf. 142 Arbetsmarknadsminister ELISABETH SVANTESSON (M):
          </note>
          <u who="elisabeth_svantesson_49b08a" xml:id="i-c04073929f1ddc0f-11" n="e1f083ae">
            <seg n="64cc9836">
              Herr talman! Jag tackar Eva-Lena Jansson för interpellationen.
            </seg>
            <seg n="a690ac98">
              Visstidsanställningarna är, som också nämnts innan, ett viktigt
              komplement och en väg in på arbetsmarknaden för många, särskilt
              unga. Men oavsett anställningsform är det självklart att ingen
              ska utnyttjas på svensk arbetsmarknad utan omfattas av sjysta
              villkor. Det är vår utgångspunkt.
            </seg>
            <seg n="ac247e24">
              Vad den här diskussionen handlar om är dock lagstiftningen, om
              lagen ska ändras eller inte. Regeringen anser i grunden att de
              regler vi har lever upp till EU:s krav. Kommissionen har också
              släppt en del av sin kritik under den här processen, vilket är
              positivt. Det visar att vi har en konstruktiv dialog där kommissionen
              också tar intryck av våra argument.
            </seg>
            <seg n="56b4d558">
              För alla tidsbegränsade anställningar i LAS finns det antingen
              tidsgränser eller krav på att vissa objektiva förutsättningar
              ska vara uppfyllda. Den allmänna visstidsanställningen övergår
              till exempel till en tillsvidareanställning efter sammanlagt två
              års anställning inom en period på fem år. En säsongsanställning
              är kopplad till årstidernas växlingar. Utöver det har vi företrädesrätt
              och en skyldighet att överlägga med facket och den anställde när
              anställningen upphör. Sammantaget anser vi att det här regelverket
              ger det skydd mot missbruk som visstidsdirektivet kräver.
            </seg>
            <seg n="c8e8ca1d">
              Sverige har tagit kommissionens kritik på allvar och tidigare
              också gått med på att förtydliga lagen, även om vi i grunden tycker
              att den uppfyller visstidsdirektivet. Vi har lagt fram två olika
              förslag, men det har absolut inte funnits tillräckligt brett stöd
              för dem. Parterna verkar som sagt ha väldigt skilda uppfattningar
              om huruvida det nu föreligger ett missbruk av visstidsanställningar
              eller inte.
            </seg>
            <seg n="d82dee7c">
              När det då påstås saker i debatten tycker jag att det är viktigt
              att fakta reds ut. Jag vill helt enkelt veta hur saker och ting
              förhåller sig. Skulle ny information framkomma efter den kartläggning
              som vi vill att SCB går på djupet med och gör ska vi självklart
              på nytt titta på detta.
            </seg>
            <seg n="e7ed931d">
              Vi är beredda att ta ansvar för den svenska arbetsmarknaden genom
              att först se om något behöver åtgärdas innan vi vidtar åtgärder
              i lagstiftning som kan försvåra för unga och för andra med svårighet
              att finna en plats på arbetsmarknaden.
            </seg>
          </u>
          <note type="speaker" n="e43f3f54">
            Anf. 143 EVA-LENA JANSSON (S):
          </note>
          <u who="eva-lena_jansson_c13ca9" xml:id="i-8f579367686f7d4d-1" n="9302b61e">
            <seg n="8e8af84d">
              Herr talman! På Arbetsmarknadsdepartementet konstaterade de själva
              2012 att svensk rätt behövde ändras för att uppfylla EU-rättens
              krav, så man kan ju fundera på om inte Elisabeth Svantesson har
              någon dialog med dem på departementet.
            </seg>
            <seg n="47b37622">
              Det är inga nya argument som ministern kommer med; dem kom man
              med redan i december. Och EU-kommissionen har ju underkänt argumenten
              en gång tidigare.
            </seg>
            <seg n="5d0f062b">
              Det som händer är att man fortfarande kan göra den här typen
              av kombinationer så att man kan ha visstidsanställda år ut och
              år in. Människor får gå från säsongsanställning till timanställning
              till vikariatsanställning och däremellan visstidsanställning.
            </seg>
            <seg n="422bfe3c">
              Det vi socialdemokrater har sagt är att visstidsanställning är
              ett komplement. Men när det används systematiskt på det här sättet,
              när vi ser att det kan missutnyttjas, kan man fråga sig: Är problemet
              om det är 500, 5 000, 50 000 eller 500 000 som utnyttjas, eller
              är problemet att lagstiftningen är fel?
            </seg>
            <seg n="cbc7316a">
              Jag tycker att lagstiftningen är fel och att människor utnyttjas,
              och då borde man göra något åt det. Vad är det som gör att varken
              den nuvarande arbetsmarknadsministern eller de två tidigare sedan
              2006 vill tala med arbetsmarknadens parter om den här frågan?
              Vad är det som gör att man inte vänder sig till TCO och försöker
              lösa detta?
            </seg>
            <seg n="989d9679">
              Om man till exempel inför en övre tidsgräns på tre år under en
              femårsperiod, som TCO föreslagit, kommer man ju till rätta med
              problemet. Det hotar inte jobben och förhindrar inte legitim användning
              av tidsbegränsad anställning. Däremot får man bukt med missbruket.
              Varför är ministern så rädd för det?
            </seg>
            <seg n="149d83dc">
              Det som händer med människor som har otrygga anställningar är
              att man sänker sina krav på arbetsmiljön. Man törs inte säga ifrån
              och är rädd att ifrågasätta om man har rätt lön. Det är också
              en genusfråga.
            </seg>
            <seg n="299f44b0">
              Visstidare har allt oftare deltid, och framför allt är en majoritet
              av dem som har visstidsanställningar kvinnor, så det är både en
              jämställdhets- och en jämlikhetsfråga. Men framför allt handlar
              det om makten på arbetsmarknaden, och när makten blir så ojämn
              att den överlämnas enbart till arbetsgivaren får vi ett problem
              på arbetsmarknaden. Vi får en sjuk arbetsmarknad där arbetsgivaren
              har all makt i världen och den enskilde får sitta med mobilen
              i hand och vänta på att kanske få ett sms för att kunna få en
              anställning. Man vet att man aldrig kan bestämma när man ska ha
              semester och när man ska vara ledig, för man får hela tiden räkna
              med att man kanske måste jobba nästa vecka.
            </seg>
            <seg n="9c29ba1c">
              Människor vill ha ett arbete men en trygg anställning. Har man
              jobbat i flera år på en arbetsplats och har ett jobb som är ett
              ordinarie arbete där ska man inte ha visstidsanställning. Jag
              förstår inte varför ni vill låta arbetsgivarna utnyttja den här
              möjligheten.
            </seg>
            <seg n="be329533">
              Jag tycker att regeringen och arbetsmarknadsministern är svaret
              skyldiga: Vad är det som gör att ni vill ge den här makten till
              arbetsgivarna och tillåta att de fortsätter att utnyttja människor
              på svensk arbetsmarknad på det här sättet? På vems uppdrag gör
              ni det? Ni har ju hållit emot så länge och pratar inte med arbetsmarknadens
              parter. Varför vill ni inte göra det? Det borde regeringen kunna
              svara på, herr talman.
            </seg>
          </u>
          <note type="speaker" n="6d57c0bb">
            Anf. 144 HILLEVI LARSSON (S):
          </note>
          <u who="hillevi_larsson_618770" xml:id="i-689b36726cfe0be1-5" n="7cf9ad9f">
            <seg n="238bcf12">
              Herr talman! Problemet uppstod egentligen på allvar 2007, för
              det var då regeringen ändrade reglerna för visstidsanställningar.
              Det underlättade för arbetsgivarna.
            </seg>
            <seg n="8e02ca0d">
              Problemet är inte bara allmän visstid och att man inte motiverar
              varför man behöver visstidsanställda, utan problemet är staplandet
              av olika typer av visstidsanställningar som gör att de kan pågå
              i all oändlighet.
            </seg>
            <seg n="223e80ca">
              TCO gjorde en beräkning som visade att 65 000 personer i Sverige
              hade haft visstidsanställning hos samma arbetsgivare i fem år
              eller längre. Även om man misstror siffran handlar det inte bara
              om hur många det är – det är svårt att komma ifrån att det uppenbarligen
              är rätt många – utan också om möjligheten att utnyttja det här.
            </seg>
            <seg n="9d4b5ef3">
              Grundfrågan är om det enligt regelverket är möjligt att stapla
              visstidsanställningar på varandra i all oändlighet, och det är
              uppenbarligen möjligt. Det är också det som har satts i system
              och det som EU-kommissionen har reagerat mot. Enligt EU:s regelverk
              ska man inte kunna utnyttja möjligheten till visstidsanställning
              hur länge som helst. Det handlar om den enskildes trygghet på
              arbetsmarknaden.
            </seg>
            <seg n="7e493337">
              Om vi tittar i backspegeln ser vi att problemet uppstod när regeringen
              ändrade reglerna 2007. Då borde det vara rimligt att göra en förändring.
              Det har gått lång tid sedan 2007. EU-kommissionen har kritiserat
              Sverige i många år, och nu börjar den tappa tålamodet. Risken
              är att vi kommer att ställas inför EU-domstolen i denna fråga.
            </seg>
            <seg n="697bbf4f">
              Om regeringen ser problemet, som jag hoppas att man inte sopar
              under mattan, varför gör man ingenting? Det är bara att ändra
              regelverket. Då slipper vi dessutom att ställas inför EU-domstolen.
            </seg>
          </u>
          <note type="speaker" n="eee5f915">
            Anf. 145 Arbetsmarknadsminister ELISABETH SVANTESSON (M):
          </note>
          <u who="elisabeth_svantesson_49b08a" xml:id="i-c04073929f1ddc0f-12" n="e1f083ae">
            <seg n="27f4a907">
              Herr talman! Sedan 2006 har fler än en kvarts miljon människor
              fått ett jobb att gå till. Jag har sagt många gånger i talarstolen
              och vill även avsluta denna debatt med att säga att det inte är
              en slump, utan det handlar om en målmedveten politik med reformer
              som leder till fler jobb. Vårt mål är att ytterligare 350 000
              ska få ett jobb att gå till med allt vad det innebär av gemenskap,
              egen försörjning och trygghet.
            </seg>
            <seg n="da0d051d">
              Fast jobb ska vara grunden på svensk arbetsmarknad och är också
              det. Om det tror jag att Eva-Lena Jansson och jag är helt överens.
              Det naturliga är ett fast jobb, och så ser det också ut i de allra
              flesta fall.
            </seg>
            <seg n="1428ba7d">
              Av alla anställda på svensk arbetsmarknad hade förra året ungefär
              80 procent en tillsvidareanställning, det vill säga en fast anställning,
              och det har legat på samma nivå under de senaste 25 åren. Andelen
              tidsbegränsade anställningar har också varit ungefär densamma
              som under Socialdemokraternas tid. Det varierar dock mellan olika
              branscher.
            </seg>
            <seg n="e854e5c9">
              En siffra som jag tycker är viktig att lyfta fram i sammanhanget
              kommer från Eurostat. Den visar att Sverige är ett av de länder
              i Europa som har allra störst flöde från tillfälliga anställningar
              till fasta jobb.
            </seg>
            <seg n="e238b833">
              Enligt kvartalsstatistiken är det ungefär 100 000 personer i
              Sverige som går från arbetslöshet till arbete varje kvartal. Av
              dem går ungefär 20 000 till fast anställning medan lejonparten,
              hela 80 000, får en visstidsanställning. Dessutom går varje kvartal
              70 000 personer från en visstidsanställning till fast jobb.
            </seg>
            <seg n="a6e23ce4">
              Detta är viktigt, för det bekräftar att visstidsanställningar
              är en viktig bro in på arbetsmarknaden och ofta leder till fast
              jobb.
            </seg>
            <seg n="5769c1c1">
              Fast jobb är grunden, och visstidsanställningar är ett viktigt
              komplement som inte ska missbrukas.
            </seg>
            <seg n="368f46c9">
              Den stora frågan är om lagstiftningen ska ändras. Jag menar,
              och har sagt många gånger i kammaren, att vi behöver ta reda på
              mer om hur det förhåller sig.
            </seg>
            <seg n="80863b31">
              Jag tycker att det är oroande att vissa förbund avtalar bort
              det som gäller i dag. Inom Unionen har det tecknats avtal som
              ger möjlighet att stapla visstidsanställningar i upp till tio
              år. Unionen är, som ni vet, en del av TCO. Detta kan vara problematiskt,
              för parterna har en viktig makt över arbetsmarknadens avtal.
            </seg>
          </u>
          <note type="speaker" n="48ab6111">
            Anf. 146 EVA-LENA JANSSON (S):
          </note>
          <u who="eva-lena_jansson_c13ca9" xml:id="i-8f579367686f7d4d-2" n="9302b61e">
            <seg n="53e2e933">
              Herr talman! Under åtta år har jag haft ganska många interpellationsdebatter,
              och det är märkligt att det är så svårt att få svar från ministrarna.
              De har längre tid än jag i talarstolen, så de borde väl åtminstone
              någon gång kunna svara på frågorna.
            </seg>
            <seg n="836726dc">
              Ser inte arbetsmarknadsministern att människor utnyttjas? Varför
              vill inte arbetsmarknadsministern samtala med parterna?
            </seg>
            <seg n="c73886e2">
              Nu börjar arbetsmarknadsministern kommentera avtal. Jag tog ett
              avtal som exempel där man hade en lång konflikt för att komma
              till rätta med att arbetsgivarna skulle kunna utnyttja lagstiftningen
              och ha en stor del av den ordinarie personalen som visstidsanställda.
            </seg>
            <seg n="3120f5e8">
              Det som Unionen har gjort är att teckna ett avtal. När man tecknar
              ett avtal får man något för det. Men man får mindre om man tecknar
              ett avtal, om lagen är dispositiv, om lagen är dålig. Därför är
              det viktigt att lagen är bra.
            </seg>
            <seg n="02fc51a4">
              Det EU-kommissionen konstaterar är att svensk lagstiftning bryter
              mot EU-rätten. Det måste Elisabeth Svantesson förhålla sig till
              oavsett om SCB har tagit fram statistik eller inte. Att Sverige
              bryter mot EU-rätten borde bekymra ministern.
            </seg>
            <seg n="532c9244">
              Men det bekymrar inte ministern. Hon har bara varit minister
              i tio månader, och denna fråga har dragits i långbänk.
            </seg>
            <seg n="4870761e">
              Jag möter människor som har otrygga anställningar och inte törs
              ta debatten på arbetsplatsen. De är oroade eftersom de inte vet
              om de får fortsätta jobba, för arbetsgivaren har rätt att utnyttja
              det. Att ha en vikariatsanställning eller en visstidsanställning
              en kort tid är okej, men det ska inte vara visstid på livstid,
              som det nu riskerar att bli.
            </seg>
          </u>
          <note type="speaker" n="59ca9cda">
            Anf. 147 Arbetsmarknadsminister ELISABETH SVANTESSON (M):
          </note>
          <u who="elisabeth_svantesson_49b08a" xml:id="i-c04073929f1ddc0f-13" n="e1f083ae">
            <seg n="f6cb58d8">
              Herr talman! Tack för debatten, Eva-Lena Jansson! Jag har varit
              arbetsmarknadsminister i tio månader och kan konstatera att det
              är sällan Socialdemokraterna tycker att vi svarar på frågan. Men
              det handlar nog mer om att vi ger svar som ni inte är så nöjda
              med. Vi har ju vissa skiljelinjer i svensk politik, och det är
              bra.
            </seg>
            <seg n="e9d192ec">
              Min utgångspunkt är och kommer även framöver att vara att jobben
              ska bli fler och komma fler till del. Vi ska ha sjysta villkor
              på svensk arbetsmarknad. Just i detta fall ser regeringen att
              Sverige lever upp till visstidsdirektivet, och därför har vi en
              konstruktiv dialog med kommissionen.
            </seg>
            <seg n="53d3bb00">
              Jag vill tacka för denna interpellationsdebatt och även tacka
              Riksdagsförvaltningen för detta riksmöte. Jag önskar er alla en
              trevlig sommar.
            </seg>
          </u>
          <note n="ee0e2db5">
            Överläggningen var härmed avslutad.
          </note>
          <note n="86c7c3e8">
            13 § Bordläggning och beslut om förlängd motionstid
          </note>
          <note n="b286107d">
            Följande dokument anmäldes och bordlades:
          </note>
          <note n="2bc75a05">
            Kammaren biföll talmannens förslag att motionstiden för ovanstående
            propositioner och skrivelse skulle förlängas till och med tisdagen
            den 14 oktober .
          </note>
          <note n="6e96c577">
            14 § Anmälan om frågor för skriftliga svar
          </note>
          <note n="c3fa234c">
            Följande frågor för skriftliga svar hade framställts:
          </note>
          <note n="bb43718c">
            den 25 juni
          </note>
          <note n="f2729f8d">
            Yilmaz Kerimo
          </note>
          <note n="1956dc82">
            Markus Wiechel
          </note>
          <note n="e6fd4aad">
            Richard Jomshof
          </note>
          <note n="e6fd4aad">
            Richard Jomshof
          </note>
          <note n="e6fd4aad">
            Richard Jomshof
          </note>
          <note n="41702012">
            Gunilla Svantorp
          </note>
          <note n="62f98f1b">
            15 § Anmälan om skriftliga svar på frågor
          </note>
          <note n="5957c6cd">
            Skriftliga svar på följande frågor hade kommit in:
          </note>
          <note n="bb43718c">
            den 25 juni
          </note>
          <note n="417df99c">
            Christina Höj Larsen
          </note>
          <note n="849d69b9">
            Krister Örnfjäder
          </note>
          <note n="54b0f5a1">
            Anna Wallén
          </note>
          <note n="54b0f5a1">
            Anna Wallén
          </note>
          <note n="d4b73c8d">
            16 § Kammaren åtskildes kl. 18.56.
          </note>
          <note n="9ea79ae7">
            Förhandlingarna leddes
          </note>
          <note n="282c534c">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
