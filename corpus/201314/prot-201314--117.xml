<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2013</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2013</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201314--117</head>
          <docDate when="2013-06-02">2013-06-02</docDate>
        </div>
      </front>
      <body>
        <div>
          <note n="3541ea1d">
            ﻿
          </note>
          <note n="4f95a5f1">
            Riksdagens protokoll
          </note>
          <note n="bbb87567">
            2013/14:117
          </note>
          <note type="date" n="08451aac">
            Måndagen den 2 juni
          </note>
          <note n="0032b89b">
            Kl. 09:00 - 12:24
          </note>
          <note n="5ff4f795">
            1 § Justering av protokoll
          </note>
          <note n="14dc953b">
            Protokollet för den 26 maj justerades.
          </note>
          <note n="ab7070bc">
            2 § Meddelanden om ändringar i kammarens sammanträdesplan
          </note>
          <note n="b0e4a9d8">
            Förste vice talmannen meddelade
          </note>
          <note n="7521f3e3">
            att onsdagen den 11 juni skulle interpellationssvar lämnas efter
            debatt och beslut, dock tidigast kl. 16.30,
          </note>
          <note n="bbbe1712">
            att måndagen den 16 juni skulle interpellationssvar lämnas efter
            debattens slut, dock tidigast kl. 17.30 samt
          </note>
          <note n="10b87921">
            att onsdagen den 25 juni skulle interpellationssvar lämnas efter
            debattens slut, dock tidigast kl. 14.00. Avbrott för votering
            skulle göras kl. 16.00.
          </note>
          <note n="54c2f8c1">
            3 § Anmälan om uppteckningar vid EU-nämndens sammanträden
          </note>
          <note n="d7707a78">
            Förste vice talmannen anmälde att uppteckningar från EU-nämndens
            sammanträde fredagen den 16 maj hade kommit in.
          </note>
          <note n="5abdf51f">
            4 § Anmälan om fördröjda svar på interpellationer
          </note>
          <note n="a0c6067a">
            Följande skrivelser hade kommit in:
          </note>
          <note n="b0c2c35c">
            Interpellation 2013/14:479
          </note>
          <note n="95836483">
            Interpellation 2013/14:479 Arbetslösheten i Skåne
          </note>
          <note n="a7d060e0">
            Statsrådet Elisabeth Svantesson besvarar interpellationen den
            26 juni 2014.
          </note>
          <note n="345acab7">
            Skälet till dröjsmålet är sedan tidigare inbokade engagemang
            och resor som inte kan ändras.
          </note>
          <note n="c888f1ab">
            Monica Rodrigo
          </note>
          <note n="97919844">
            Interpellation 2013/14:483
          </note>
          <note n="5ce8f5ff">
            Interpellation 2013/14:483 Friår som arbetsmarknadsåtgärd
          </note>
          <note n="376eb832">
            av Annika Lillemets (MP)
          </note>
          <note n="a7d060e0">
            Statsrådet Elisabeth Svantesson besvarar interpellationen den
            26 juni 2014.
          </note>
          <note n="345acab7">
            Skälet till dröjsmålet är sedan tidigare inbokade engagemang
            och resor som inte kan ändras.
          </note>
          <note n="c888f1ab">
            Monica Rodrigo
          </note>
          <note n="819de8c6">
            Interpellation 2013/14:489
          </note>
          <note n="f2bc3f38">
            Interpellation 2013/14:489 Åtgärder mot den höga ungdomsarbetslösheten
          </note>
          <note n="a7d060e0">
            Statsrådet Elisabeth Svantesson besvarar interpellationen den
            26 juni 2014.
          </note>
          <note n="345acab7">
            Skälet till dröjsmålet är sedan tidigare inbokade engagemang
            och resor som inte kan ändras.
          </note>
          <note n="c888f1ab">
            Monica Rodrigo
          </note>
          <note n="9781bfae">
            Interpellation 2013/14:495
          </note>
          <note n="6ff961e4">
            Interpellation 2013/14:495 Socialtjänstens arbete med utsatta
            barn
          </note>
          <note n="1b96d715">
            Interpellationen kommer att besvaras fredagen den 13 juni 2014.
          </note>
          <note n="0e76a4fe">
            Skälet till dröjsmålet är redan inbokade engagemang.
          </note>
          <note n="17a15153">
            Kjell Rempler
          </note>
          <note n="65d7e776">
            5 § Anmälan om faktapromemoria
          </note>
          <note n="5fa85a40">
            Förste vice talmannen anmälde att följande faktapromemoria om
            förslag från Europeiska kommissionen hade kommit in och överlämnats
            till utskott:
          </note>
          <note n="4006f04a">
            KOM(2014) 244
          </note>
          <note n="ef85ee6e">
            6 § Svar på interpellation 2013/14:459 om Högskolan Väst
          </note>
          <note type="speaker" n="ada856d7">
            Anf. 1 Utbildningsminister JAN BJÖRKLUND (FP):
          </note>
          <u who="unknown" xml:id="i-dcece232c5b7aadd-0" n="8a71bf3c">
            <seg n="f889fc2b">
              Fru talman! Tina Ehn har frågat mig vilka åtgärder jag avser
              att vidta för att Högskolan Väst ska kunna utvecklas och bibehålla
              sina utbildningsplatser. Tina Ehn har också frågat mig hur jag
              och regeringen ser på förutsättningarna för att högre utbildning
              ska finnas även utanför våra större städer.
            </seg>
            <seg n="e118c492">
              Antalet utbildningsplatser på universitet och högskolor ligger
              på en historiskt sett mycket hög nivå, och regeringen har presenterat
              sin avsikt att ytterligare bygga ut antalet platser på bland annat
              lärar- och förskollärarutbildning samt vissa hälso- och sjukvårdsutbildningar.
              År 2018 skulle detta innebära att antalet utbyggda högskoleplatser
              samt fortbildningsplatser för förskollärare uppgår till ytterligare
              ca 10 000 platser.
            </seg>
            <seg n="8d8f43dd">
              Högskolan Väst i likhet med landet som helhet har haft fler högskoleplatser
              än någonsin under den pågående lågkonjunkturen. Högskolan Väst
              tillhör dessutom de högskolor och universitet som växt snabbast
              i antal studenter sedan regeringsskiftet 2006. Mellan 2006 och
              2013 ökade antalet helårsstudenter vid Högskolan Väst med 25 procent,
              från omkring 4 000 helårsstudenter år 2006 till ca 5 000 helårsstudenter
              år 2013. Ökningen beror till stor del på tidsbegränsade satsningar
              med anledning av lågkonjunkturen, som till exempel det så kallade
              Trollhättepaketet.
            </seg>
            <seg n="40876db0">
              Den utbyggnad av antalet platser som regeringen presenterat är
              även avsedd att från 2015 omfatta Högskolan Väst och beräknas
              för Högskolan Västs del innebära medel motsvarande omkring 150
              nya platser 2018. Därtill har även Högskolan Väst fått förstärkta
              medel med anledning av regeringens satsning på ökad kvalitet.
              Sammantaget innebär detta att Högskolan Väst, enligt sina egna
              prognoser, även framöver kommer ha fler helårsstudenter än 2006.
            </seg>
            <seg n="a5a9255b">
              Regeringens slutsats är att nuvarande nivå och inriktning när
              det gäller högre utbildning är väl avvägd. Den slutsatsen gäller
              såväl för landet som helhet som för Högskolan Västs verksamhet.
            </seg>
            <seg n="91a169be">
              När det gäller Tina Ehns andra fråga är regeringens uppfattning
              att förstklassig utbildning kan bedrivas vid såväl större som
              mindre lärosäten. Utbildning bör enligt regeringens mening finnas
              på många platser i landet för att på så sätt underlätta för många
              att studera och för att bidra till kompetensförsörjningen i olika
              regioner. Flera lärosäten har också utbildning på olika campusorter
              i varierande omfattning och erbjuder också utbildning på distans
              som ger tillgänglighet till högre utbildning oavsett var den studerande
              bor.
            </seg>
          </u>
          <note type="speaker" n="7d0983ee">
            Anf. 2 TINA EHN (MP):
          </note>
          <u who="tina_ehn_94fa72" xml:id="i-7fd4a746fa98a9ce-0" n="d7972221">
            <seg n="39317290">
              Fru talman! Jag får tacka så mycket för svaret. Det är bra att
              regeringen har en plan för fler högskoleplatser fram till 2018.
            </seg>
            <seg n="edd2e99a">
              Problemet är att man runt om i landet påtalar att bristerna råder
              redan nu, och det har man ju påtalat en tid. Många kommuner i
              Sverige har en negativ befolkningsutveckling. Det sker en påtaglig
              förändring när det gäller service, skolor och myndigheter som
              försvinner från många olika orter. Det blir därför mycket mer
              problematiskt för människor att leva och utvecklas. Den starka
              urbaniseringen som redan pågår ökar ju på det problematiska som
              händer.
            </seg>
            <seg n="0107677e">
              En del av detta gäller utbildningssystemen. Själv kommer jag
              från Västra Götalands län och jag bor dessutom i norra delen av
              länet, så jag inser att Högskolan Väst är en oerhört viktig och
              betydelsefull utbildningsort. Högskolan har profilerade forskningsområden
              inom produktionsteknik, och man har någonting som heter arbetsintegrerat
              lärande. Där tar man vara på sådana idéer som ett arbetsplatsförlagt
              lärande ger.
            </seg>
            <seg n="eddbbf14">
              Akademiska kunskaper och arbetslivet har integrerats ihop. Jag
              har förstått att det är ganska unikt och någonting som har utvecklat
              pedagogiska metoder. Det är ett systematiskt arbete som kräver
              långsiktighet och planering. Det handlar om utbildningar för lärare,
              sjuksköterskor och socialpedagoger – för att nämna några yrkesgrupper.
              Man har också olika fristående kurser och kandidatprogram och
              så vidare.
            </seg>
            <seg n="7bf0bf55">
              Rekryteringen till den dominerande delen av programmen på den
              regionala högskolan – jag har lärt mig att man bara ska säga högskolor,
              inte regionala högskolor, eftersom högskolor är högskolor oavsett
              var de är belägna – sker i huvudsak från regionen. Det har väldigt
              stor betydelse att det finns en högskola på orten. I stor utsträckning
              rekryteras också studenter från hem där föräldrar saknar eftergymnasial
              utbildning. Det är en viktig faktor att beakta när resurser till
              utbildningar fördelas.
            </seg>
            <seg n="88795c9a">
              Jag har läst en del om hur det ser ut på högskolorna runt om
              i landet, och vad jag har förstått är söktrycket oerhört stort.
              Det skulle förmodligen gå att utbilda otroligt många fler. Man
              kan inte ens ta in dem som söker sig dit. Regeringen borde ha
              en högre ambition för att stärka utbildningen på våra högskolor
              runt om i landet.
            </seg>
            <seg n="0be58a1a">
              Även om man har en plan framöver har den kommit väldigt sent.
              Det har ju skett neddragningar. Man kan räkna på olika sätt, men
              det är uppenbart att man har dragit ned i olika delar av landet.
              Man har slagit i taket, och man har inte möjligheter att utbilda
              fler. Det finns olika metoder att räkna ut vilka utbildningsplatser
              som det är möjligt att inrätta. Men sammantaget verkar det vara
              ett skriande behov runt om i landet.
            </seg>
          </u>
          <note type="speaker" n="b461d2ad">
            Anf. 3 Utbildningsminister JAN BJÖRKLUND (FP):
          </note>
          <u who="unknown" xml:id="i-dcece232c5b7aadd-1" n="8a71bf3c">
            <seg n="b95ce97b">
              Fru talman! Jag delar Tina Ehns uppfattning om Högskolan Västs
              betydelse för kompetensförsörjningen i norra Älvsborg, ja, inte
              bara där utan i nordvästra delen av Västergötland, Trestadsregionen
              och den delen av Västsverige. Så är det.
            </seg>
            <seg n="71a8f4d3">
              Det är både för regional kompetensförsörjning och naturligtvis
              för att ungdomar som bor där och kommer därifrån ska ha större
              möjligheter att vidareutbilda sig. Där har Högskolan Väst stor
              betydelse, på samma sätt som alla andra högskolor på de orter
              där de är verksamma.
            </seg>
            <seg n="562a0219">
              Högskolan Väst har dessutom på grund av Trollhättans näringslivs
              inriktning haft och ska ha en ganska profilerad inriktning mot
              industriteknik och industriproduktion med både Saab och Volvo
              Flygmotor, liksom en lång rad andra industriföretag i Trollhättan
              och i regionen. Det bildade en gång i tiden bakgrund för etableringen
              och behovsbedömningen av Högskolan Väst och ligger i hög grad
              fast.
            </seg>
            <seg n="7ba5078b">
              Det är en viktig industriregion i Sverige, och utöver de andra
              skälen, såsom kompetensförsörjning av lärare och sjuksköterskor
              som ju finns överallt i Sverige, är den tunga industrin i Trollhätteregionen
              en viktig faktor för Högskolan Västs utbildningsutbud och profilering.
              Jag delar helt den uppfattningen.
            </seg>
            <seg n="134ef516">
              Därför har Högskolan Väst byggts ut kraftigt under min tid som
              utbildningsminister. När jag gick in i Utbildningsdepartementet
              2006 fanns det 4 000 heltidsplatser vid Högskolan Väst. Nu finns
              det 5 000. Tina Ehn pekar på en befolkningsminskning i den delen
              av Sverige. Jag kan inte de siffrorna utantill, men antalet högskoleplatser
              ökar, vilket jag tror i sammanhanget är viktigt och positivt.
              De borde öka ännu mer, säger Tina Ehn. Allt handlar om avvägningar.
              Det fanns 390 000 studenter 2006. Nu är antalet uppe i 415 000.
              Det är alltså väsentligt fler studenter i dag än det var 2006.
            </seg>
            <seg n="2904554b">
              Med dem som nu fyller 19 år och går ur gymnasieskolan når vi
              en utbildningsnivå under kommande år som vi aldrig haft förr.
              Vi är bland de främsta i världen. Det finns så många platser att
              över 60 procent av varje årskull kommer att kunna gå på universitet
              och högskolor. Något annat land har satt upp ett högre mål, men
              de når inte dit. När vi sätter upp ett sådant mål når vi dit.
              Vi ligger bland de absolut främsta, kanske främst, i världen.
            </seg>
            <seg n="67afd07b">
              Tina Ehn säger att det är för lågt. Ja, jag vet inte. Alla kan
              inte bli akademiker. Det behövs även andra jobb i ett samhälle.
              Jag vill snarare se en framväxt av lärlingssystem, yrkeshögskolesystem,
              yrkesutbildningar, yrkesvuxenutbildning och så vidare. Högskolan
              Väst är en bra högskola. Den har en stark förankring i sin region,
              den fyller stora och viktiga behov för kompetensförsörjningen
              i regionen och den har byggts ut mycket kraftigt under senare
              år. De vill ha fler platser, säger Tina Ehn. Ja, men vi har 500
              myndigheter i Sverige och alla myndigheter vill ha mer resurser,
              jag lovar. Det är inget unikt för Högskolan Väst, det vill alla
              ha, men regering och riksdag måste på något sätt göra en avvägning.
            </seg>
            <seg n="ebab7d93">
              Det som nu måste expandera i Sverige är yrkesutbildningarna och
              lärlingsutbildningarna. Vi ligger högst i världen när det gäller
              utbildningsmål på akademisk nivå.
            </seg>
          </u>
          <note type="speaker" n="67005ee7">
            Anf. 4 TINA EHN (MP):
          </note>
          <u who="tina_ehn_94fa72" xml:id="i-7fd4a746fa98a9ce-1" n="d7972221">
            <seg n="2e371128">
              Fru talman! Jag uppfattar det som att man genom åren aviserat
              att det har varit neddragningar på Högskolan Väst. Jag vet att
              i och med det minskade antalet industrijobb i det hårt drabbade
              område som uppstod runt Trollhättan gick regeringen in och vidtog
              åtgärder i form av satsningar. Det kallades för satsningar. Egentligen
              kan man väl säga att det mer var ett återupprättande av de resurser
              som de tidigare hade haft.
            </seg>
            <seg n="a686d541">
              Jag tror att alla vill att det ska finnas gott om platser, och
              det är viktigt att vi diskuterar vilka system vi har för att se
              till att de finns. När jag försöker titta på statistisk analys
              för att se hur man beräknar platser till högskolan blir jag lite
              stressad eftersom det är svårt att utläsa. Universitetskanslersämbetet
              skriver att beräkningarna från den årliga genomsnittsersättningen
              per helårsstudent visar att den teoretiska utbildningskapaciteten
              2013 ligger i stort sett på samma nivå som 2003. Det återkommer
              i många dokument, att det totalt inte har blivit fler utbildningsmöjligheter
              i Sverige under nästan tio år. Det kanske inte är helt korrekt,
              men på något sätt pekar det på det som också sägs från Högskolan
              i Gävle och Högskolan Kristianstad.
            </seg>
            <seg n="89bf6521">
              Om jag håller mig till Högskolan Väst och området däromkring
              kan jag säga att jag besökt Högskolan Väst och upplevt att de
              varit bekymrade över att de inte har kunnat skapa de utbildningsplatser
              som de har behov av och som det finns ett stort söktryck till.
              Jag vet att vi alla vill väl när det gäller framtidens generation
              och att så många som möjligt ska utbilda sig. Därför funderar
              jag på vad som egentligen är fel. Varför säger de att anslagen
              minskar? Är det fel i beräkningarna eller har regeringen faktiskt
              minskat anslaget så som framkommer i de argument jag hör, som
              jag läser om i pressmeddelanden som skickats ut och så vidare?
            </seg>
          </u>
          <note type="speaker" n="b2ecf5dd">
            Anf. 5 Utbildningsminister JAN BJÖRKLUND (FP):
          </note>
          <u who="unknown" xml:id="i-dcece232c5b7aadd-2" n="8a71bf3c">
            <seg n="c5a4055c">
              Fru talman! Var någonstans det är fel i Tina Ehns beräkningar
              vet inte jag, men jag vet att det var 4 000 helårsstudenter i
              Trollhättan 2006, och nu är det 5 000. Det är 1 000 fler. Vi kanske
              åtminstone kan vara överens om det. Det kan alltså inte kallas
              för en neddragning under de senaste åtta regeringsåren, om det
              är det som Tina Ehn försöker säga. Det är 25 procents ökning.
              Högskolan Väst är därmed ett av de lärosäten som procentuellt
              ökat mest i Sverige.
            </seg>
            <seg n="7c950824">
              Jag är helt medveten om att varenda rektor vill ha ännu mer pengar.
              Jag möter dem ofta. Alla vill ha ännu fler platser och ännu mer
              pengar. Det vill alla myndigheter, men riksdagens uppgift är att
              försöka väga av det mot även andra behov. Vi har expanderat mycket
              kraftigt vad gäller antalet studenter.
            </seg>
            <seg n="8998906c">
              Tina Ehn säger att det dragits ned på sistone. Det är korrekt
              att vi på några punkter gjorde en tillfällig satsning under några
              år när lågkonjunkturen var som allra djupast, vilket riksdagen
              röstade igenom. Själva innebörden i en tillfällig satsning är
              ju att den upphör så småningom. Annars är den inte tillfällig.
              Den upphörde också, och då uppfattar alla det som att det dras
              ned. Det är säkert det som Tina Ehn refererar till, att den tillfälliga
              satsningen upphörde. Det var en extra satsning utöver allt annat
              på grund av att man såg framför sig att vi skulle få 12 procents
              arbetslöshet under finanskrisen. I finanskrisens början gjordes
              den bedömningen. Det blev aldrig så. Vi nådde inte högre än till
              ungefär 8 procents arbetslöshet. Vi byggde ut, men den tillfälliga
              satsningen upphörde. Trots det är det en 25-procentig utbyggnad
              av Högskolan Västs kapacitet sedan 2006. Det kan inte kallas för
              en neddragning hur man än räknar.
            </seg>
            <seg n="2a28c8b7">
              Om vi då tittar framåt och inte bara bakåt vill jag föra till
              två parametrar som vi måste väga in. Högskolan är ingen Amsåtgärd.
              Det går inte att snabbt bygga ut högskolan och tro att det fungerar.
              Det måste finnas professorer och disputerade lärare, och dem går
              det inte att bara ösa in från den ena dagen till den andra. Det
              måste vara en långsiktig utbyggnad så att man kan bygga upp med
              kompetent personal – lärare och professorer – vid lärosätena.
            </seg>
            <seg n="dc68f6bd">
              Därför vill jag varna för att nu gå in för en långsiktig större
              utbyggnad. Med mycket stor sannolikhet kommer ansökningarna till
              högskolan att minska under kommande år. Det beror på två faktorer.
              Den ena är att vi går från lågkonjunktur och finanskris över i
              ett normalläge och så småningom in i högkonjunktur. Vi vet att
              söktrycket då sjunker kraftigt. Det är det ena.
            </seg>
            <seg n="f58086d2">
              Det andra är att ungdomskullarna minskar kraftigt i storlek.
              Det har gymnasieskolan redan känt av. Mängder med gymnasier läggs
              ned. Fristående gymnasieskolor går i konkurs, för det finns inte
              tillräckligt med elever. Ungdomskullarna som föddes i slutet av
              90-talet var mycket mindre än de som föddes i början av 90-talet.
              Det har nu drabbat gymnasiet, och inom några år kommer den effekten
              att synas mycket tydligt i högskolans värld.
            </seg>
            <seg n="fa303082">
              Vi har två faktorer som samtidigt kommer att slå till. Det ena
              är att vi går från lågkonjunktur till högkonjunktur, och då minskar
              söktrycket. Det andra är att ungdomskullarna minskar kraftigt.
              Man kan naturligtvis bygga ut högskoleplatserna under fem år framåt,
              men effekten blir att många av platserna kommer att stå tomma,
              och alla kommer att fråga sig varför vi gjorde så, varför vi inte
              använde resurserna bättre, så att säga.
            </seg>
            <seg n="07852f8d">
              Bakåt i tiden har vi alltså byggt ut från 4 000 till 5 000 platser,
              men varken demografi eller konjunkturläge talar för någon stor
              utbyggnad av högskoleplatser i Sverige under kommande år. Vi bygger
              ut lärarutbildningar och ingenjörsutbildningar och gör en del
              riktade insatser, men om vi gör en stor generell utbyggnad kommer
              platserna att stå tomma ganska snart.
            </seg>
          </u>
          <note type="speaker" n="8d680791">
            Anf. 6 TINA EHN (MP):
          </note>
          <u who="tina_ehn_94fa72" xml:id="i-7fd4a746fa98a9ce-2" n="d7972221">
            <seg n="953bb024">
              Fru talman! Jag har inte gjort några egna uträkningar, utan jag
              hänvisar till det som jag har lyckats ta fram. Det är nog bra
              att jag inte gör några egna uträkningar.
            </seg>
            <seg n="d96e5a85">
              Utbildningsministern säger att 25 procents utbyggnad av kapaciteten
              har skett på Högskolan Väst, och det kanske är så totalt. Det
              beror väl också på hur man räknar, kan jag tänka mig. Jag skulle
              ändå vilja komma med en varning. Man säger att det är högkonjunktur
              och att ungdomskullarna sjunker kraftigt, och det kan vara så.
              Men samtidigt har vi ett otroligt föränderligt samhälle. Samtidigt
              som vi behöver ha stabilitet behöver vi ha flexibilitet i utbildningssystemet.
              Högskolan Väst har visat hur spännande man kan göra det med arbetsintegrerat
              lärande och så vidare. Det är en del i det hela.
            </seg>
            <seg n="a8347994">
              Det är någonting som inte stämmer när vi står med så olika uppgifter.
              Jag skulle ändå vilja hänvisa till det som jag läst i Universitetskanslersämbetets
              statistiska analys, där man faktiskt påpekar att resurserna till
              studierna minskar hela tiden. År 2013 var antalet statligt finansierade
              helårsstudenter 293 700, vilket är 6 500 färre än året innan.
              Det finns också statistik som visar att det i stort sett inte
              har skett någon ökning totalt sett på tio år. Det är inga siffror
              som är partiska, tror jag. De finns med i en analys.
            </seg>
            <seg n="f63e8852">
              Det är otroligt viktigt att vi har de här högskolorna runt om
              i landet, inte minst i Västsverige där jag ser att det försvinner
              mycket annat från olika orter.
            </seg>
          </u>
          <note type="speaker" n="23bfdb96">
            Anf. 7 Utbildningsminister JAN BJÖRKLUND (FP):
          </note>
          <u who="unknown" xml:id="i-dcece232c5b7aadd-3" n="8a71bf3c">
            <seg n="a2cf7316">
              Fru talman! Jag vill göra klart att jag har exakt samma uppfattning
              som Tina Ehn om betydelsen av Högskolan Väst och andra högskolor.
              Det är därför vi har byggt ut Högskolan Väst från 4 000 helårsstudenter
              till 5 000. Helårsstudent är det begrepp som används. Det kan
              egentligen vara betydligt fler individer, för många pluggar halvtid
              och deltid, men man räknar om det till heltidsstuderande. Då har
              det ökat från 4 000 till 5 000 på Högskolan Väst under min tid
              som minister. Det är ovedersägligt; det har byggts ut.
            </seg>
            <seg n="3ed356e6">
              Genom att utomeuropeiska studenter nu betalar avgifter har det
              försvunnit 10 000 studenter som svenska staten betalade för tidigare.
              Det förklarar en stor del av den minskning på 6 000 som Tina Ehn
              beskrev. Det Tina Ehn sade är alltså helt korrekt, men det är
              fråga om ett antal reformer som inte påverkar Trollhätteungdomarnas
              möjligheter att studera. Det är indiska och kinesiska studenter
              som får betala avgift via stipendier i stället; tidigare betalade
              svenska staten. Det är en förklaring. Att den extra utbyggnad
              som gjordes under de djupaste krisåren försvunnit påverkar också
              detta.
            </seg>
            <seg n="8b66e67d">
              Det är i dag väsentligt fler studenter på svenska universitet
              och högskolor än det var 2006, och det gäller även Högskolan Väst.
              Då säger Tina Ehn att ännu fler måste vara högskoleutbildade i
              framtiden. Ja, det är sant, och det är därför vi gör de här utbyggnaderna.
              Men jag vill understryka att det har skett en stor ökning. Göran
              Persson och de rödgröna satte en gång upp målet att 50 procent
              skulle gå på universitet. Ni nådde aldrig det målet. Nu är vi
              snart uppe i över 60 procent av varje ungdomskull. Det är i själva
              verket fler som kan gå än det finns behöriga. Vi är bland de länder
              i världen som har absolut högst siffror.
            </seg>
            <seg n="bc34ea63">
              Det som jag tycker att vi inte har prioriterat i Sverige är yrkesutbildningar,
              lärlingsutbildningar, yrkeshögskola och yrkesvux. Det är där man
              behöver bygga ut framöver, snarare än att få upp antalet akademiskt
              utbildade mot 100 procent, vilket jag inte tror är ett realistiskt
              eller önskvärt mål.
            </seg>
          </u>
          <note n="3f19667c">
            Överläggningen var härmed avslutad.
          </note>
          <note n="76542c06">
            7 § Svar på interpellation 2013/14:391 om Rymdbolaget och svensk
            utrikespolitik
          </note>
          <note type="speaker" n="595d3236">
            Anf. 8 Utrikesminister CARL BILDT (M):
          </note>
          <u who="unknown" xml:id="i-dcece232c5b7aadd-4" n="8a71bf3c">
            <seg n="e4f21cc0">
              Fru talman! Peter Rådberg har frågat mig om det finns problem
              för den svenska utrikespolitiska trovärdigheten när det statligt
              ägda Rymdbolaget, Swedish Space Corporation, säljer tjänster till
              länder, organisationer och företag som utför utomrättsliga avrättningar
              och bygger upp satellitsystem som systematiskt kan användas för
              att kränka de mänskliga rättigheterna.
            </seg>
            <seg n="18224b82">
              Svaret på interpellantens fråga om det finns problem för trovärdigheten
              för den svenska utrikespolitiken är nej.
            </seg>
            <seg n="a5071e11">
              Självfallet ska Rymdbolaget bedriva sin verksamhet i enlighet
              med existerande svenska och europeiska lagar och regelverk. Det
              gäller bland annat produkter med så kallad dubbel användning.
            </seg>
            <seg n="0061847c">
              Regeringen slår i statens ägarpolicy och riktlinjer för företag
              med statligt ägande fast att svenska företag ska efterleva de
              internationella riktlinjer som finns. Särskilt viktigt är detta
              för bolag som har verksamhet eller upphandling i länder som brister
              i efterlevnad av grundläggande internationella ramverk.
            </seg>
            <seg n="bef3abac">
              Till Rymdbolagets verksamhet hör att vara en av världens största
              kommersiella leverantörer av tjänster när det gäller satellitkommunikation
              och kontroll av satelliter.
            </seg>
            <seg n="d9c8e6fd">
              Rymdbolaget har kunder för dessa tjänster i ett tjugotal länder.
              Satellittjänster är av starkt ökad betydelse i en lång rad avseenden,
              och allt fler länder investerar i dag i rymdsystem för kommunikation,
              tv-sändningar, jordobservationer, forskning, meteorologi och en
              lång rad andra verksamheter.
            </seg>
          </u>
          <note type="speaker" n="b5e955e0">
            Anf. 9 PETER RÅDBERG (MP):
          </note>
          <u who="peter_radberg_0b0188" xml:id="i-bb8ae79181bab3e6-0" n="27344466">
            <seg n="c2b100ff">
              Fru talman! Jag får tacka utrikesminister Carl Bildt för svaret.
              Jag tycker dock att det är problematiskt att utrikesministern
              inte ser några problem med Rymdbolagets verksamhet. Det tänjer
              på trovärdigheten för den förda svenska utrikespolitiken.
            </seg>
            <seg n="1dcf8dab">
              Rymdbolagets verksamhet anses enligt svenskt regelverk vara mestadels
              civil. Rymdbolaget ser sig självt som rymdens Telia. Som utrikesministern
              säger har man många internationella kunder inom en rad olika områden.
            </seg>
            <seg n="c5c1da18">
              Utrikesministern valde dock att bortse från att bolaget faktiskt
              även har kunder av militär karaktär. Än mer problematiskt är att
              svensk teknik och infrastruktur möjliggör USA:s drönarkrigföring,
              som i praktiken innebär utomrättsliga avrättningar. Avsaknaden
              av ett tydligt fördömande måste tolkas som ett tyst medgivande
              från regeringen, och det anser jag inte är acceptabelt.
            </seg>
            <seg n="8efdb801">
              Carl Bildt återgav i sitt interpellationssvar helt korrekt en
              del av den svenska statens ägarpolicy. Han sade att regeringen
              slagit fast att svenska företag ska efterleva de internationella
              riktlinjer som finns och citerade: Särskilt viktigt är detta för
              bolag som har verksamhet eller upphandling i länder som brister
              i efterlevnad av grundläggande internationella ramverk. Men Carl
              Bildt glömde den mening som står precis ovanför i samma stycke:
              En viktig del i arbetet med hållbarhetsfrågor är att bolagen stödjer
              och följer de universella riktlinjer som finns kring miljöhänsyn,
              arbetsvillkor, mänskliga rättigheter, och bekämpning av korruption.
              Lite längre upp på samma sida, Carl Bildt, står följande: Statligt
              ägda bolag ska ha en genomtänkt och förankrad policy och strategi
              för att hantera miljöhänsyn och socialt ansvarstagande såsom etik,
              arbetsvillkor, mänskliga rättigheter, bekämpning av korruption
              samt jämställdhet och mångfald.
            </seg>
            <seg n="850c5870">
              Finansmarknadsministerns statssekreterare har sagt i TV4 att
              Rymdbolaget lever upp till statens ägarpolicy och att hänsyn ska
              tas till mänskliga rättigheter. Det sker dock verksamhet i Förenade
              Arabemiraten, ett land där det inte kan råda något tvivel – inte
              ens för Carl Bildt, tror jag – om att demokratin och de mänskliga
              rättigheterna är satta på undantag. Kommunikationsdirektören på
              Rymdbolaget har sagt att om deras projekt är fel måste det komma
              signaler från politiskt håll. Tyvärr har utrikesministern än så
              länge varit tyst i den frågan. Några politiska signaler är det
              tyvärr inte fråga om.
            </seg>
            <seg n="e846d2c3">
              Menar utrikesministern verkligen allvar när han säger att det
              inte innebär några problem för svensk utrikespolitik när ett statligt
              bolag utbildar militär personal i satellitkontroll i diktaturer
              och möjliggör drönarkrigföring? Miljöpartiet har vid ett flertal
              tillfällen kritiserat regeringen för att den inte för en samstämmig
              politik. Är detta ytterligare ett exempel på detta, utrikesministern?
            </seg>
          </u>
          <note type="speaker" n="9a0ee79c">
            Anf. 10 Utrikesminister CARL BILDT (M):
          </note>
          <u who="unknown" xml:id="i-dcece232c5b7aadd-5" n="8a71bf3c">
            <seg n="d5cabf11">
              Fru talman! Fördelen med att vara i opposition är att man kan
              säga i stort sett vad som helst utan att ha någon saklig grund
              för det hela. En stor del av de påståenden som Peter Rådberg kommer
              med finns det egentligen inga belägg för över huvud taget. Däremot
              är det riktigt att Rymdbolaget är mycket framgångsrikt när det
              gäller satellitkontroll och satellitkommunikation.
            </seg>
            <seg n="80043c85">
              Det är också mycket riktigt att satelliter spelar en tilltagande
              och viktig roll på nästan alla samhällsområden. Det gäller inte
              minst miljö- och klimatfrågorna. Hela den diskussion som vi i
              dag har hade inte varit möjlig utan de jord-, meteorologi-, väder-
              och klimatobservationssatelliter som Rymdbolaget är engagerat
              i att hjälpa till så att de ska fungera.
            </seg>
            <seg n="313e8f87">
              Jag tittade specifikt på de uppgifter som finns om satelliter
              för Förenade Arabemiraten. Det ena är ett stort europeiskt satellitsystem
              tillverkat i Europa, drivet av Europa och i allt väsentligt uppskjutet
              i Europa, men en är uppskjuten i Ryssland. Det är för satellitbaserat
              internet i 28 länder, bland annat i Afrika. Det har mycket stor
              betydelse för ekonomisk och social utveckling. Det andra är ett
              kommunikationssystem av den arten som vi behöver för direktsänd
              tv i dessa länder.
            </seg>
            <seg n="2ed443de">
              Sedan ligger det i sakens natur att vi inte kan kontrollera,
              vare sig Rymdbolaget eller någon annan, innehållet i varje tv-program
              eller innehållet i varje enskild internetkommunikation. Sådant
              brukar Miljöpartiet ha en rätt skeptisk inställning till. Men
              att det rör sig om civila bra program där det också finns regeringstillämpningar
              på det sätt vi har i en del av de europeiska systemen är alldeles
              tydligt.
            </seg>
            <seg n="f909289a">
              Uppgifter om att vi skulle ha hjälpt till i något slags drönarkrigföring
              vet jag inte var Peter Rådberg har ifrån. Någon grund för detta
              finns icke vare sig i offentliga uppgifter eller i något annat
              sammanhang.
            </seg>
            <seg n="e8db7165">
              Till slut är det viktigt att man följer de regler som finns.
              Det finns ingen anledning att anta att detta inte har varit fallet.
              Det finns anledning att anta att den verksamhet som Rymdbolaget
              bidrar till är väldigt betydelsefull för saker och ting som både
              Peter Rådberg och jag tycker är mycket viktiga. Det gäller miljöövervakning,
              klimatövervakning och jordobservationer av olika slag.
            </seg>
            <seg n="345f65de">
              Det ska gärna sägas att satelliterna ger en kapacitet som är
              viktig. Peter Rådberg kan gå in på Google och titta på satellitbilder
              med ryska stridsvagnar runt Ukraina med en detaljupplösning som
              var synnerligen hemligstämplad bara för tio eller femton år sedan.
              Det är klart att det ger tillämpningar på ett mycket vitt område.
              Vi får en öppnare, mer transparent, värld med möjligheter att
              klara avgörande klimatutmaningar. Det är bra att Rymdbolaget spelar
              en viktig roll i detta sammanhang.
            </seg>
          </u>
          <note type="speaker" n="8530b50d">
            Anf. 11 PETER RÅDBERG (MP):
          </note>
          <u who="peter_radberg_0b0188" xml:id="i-bb8ae79181bab3e6-1" n="27344466">
            <seg n="c234d856">
              Fru talman! Tack för svaret! Jag kritiserar inte Rymdbolagets
              civila verksamhet, Carl Bildt. Jag kritiserar dess militära verksamhet
              och vad det eventuellt kan få för följer. Det är vad hela debatten
              handlar om.
            </seg>
            <seg n="ee089ebb">
              Utrikesministern har tydligen inte några synpunkter på att Rymdbolaget
              har kunder av militär karaktär där svensk teknik och infrastruktur
              möjliggör USA:s drönarkrigföring, som i praktiken innebär utomrättsliga
              avrättningar. Det var detta som TV4 tog upp. Carl Bildt nämner
              inte ens det vid namn.
            </seg>
            <seg n="7ec7ea2f">
              Jag kan återigen konstatera att det är regeringens politik. Jag
              beklagar detta. När TV4 avslöjade Rymdbolagets verksamhet tog
              det upp att Sverige bistår och möjliggör USA:s drönarkrigföring
              i länder som närmast kan beskrivas som, om man säger det på engelska,
              failed states.
            </seg>
            <seg n="6559196f">
              Utrikesministern beskrev i en interpellationsdebatt med min kollega
              Valter Mutt förra året att det inte råder något rättslöst vakuum
              i användandet av beväpnade drönare. Jag kan citera vad utrikesministern
              sade: Utgångspunkten är att en misstänkt person ska gripas och
              ställas inför rätta i enlighet med de rättsäkerhetsgarantier som
              gäller enligt de mänskliga rättigheterna. Utrikesministern fortsatte
              med att säga: Angrepp som sker utan tillåtelse från den stat där
              angreppet äger rum kan utgöra en otillåten våldsanvändning och
              därmed strida mot FN-stadgan.
            </seg>
            <seg n="44ec8b18">
              Det finns åtskilliga exempel på detta, Carl Bildt, i Pakistan
              eller Afghanistan där USA använt sig av attackdrönare. Tusentals
              människor har dödats. En del har säkert varit de som USA har efterspanat.
              Men man får anta att åtskilliga fler har varit helt oskyldiga.
              Att döma av de protester som både Pakistan och Afghanistan har
              framfört verkar inte USA haft tillåtelse att utföra just dessa
              attacker.
            </seg>
            <seg n="feb1e95b">
              Ett konkret exempel, Carl Bildt, på den brutala verkligheten
              avslöjade Expressen i gårdagens tidning. Den 7 september 2013
              dödades 15 civila personer, varav tre kvinnor och fyra barn, av
              en amerikansk drönare på en väg någonstans i Afghanistan. En liten
              flicka vid namn Aisha, fyra år, överlevde med otroligt svåra skador
              utan arm och med ögonen bortsprängda.
            </seg>
            <seg n="0406dfb4">
              Detta skulle kunna ha varit ett exempel på en tragisk händelse
              där svensk teknik har möjliggjort detta. Jag säger inte att det
              är det, men det skulle kunna vara ett exempel. En före detta drönarsoldat
              som tidigare tryckt på bombknappen berättade för The Guardian
              för ett tag sedan att de bilder de använder inte ens visar om
              människor håller i en spade eller i ett gevär. De kan faktiskt
              inte se det.
            </seg>
            <seg n="6769ee55">
              Både FN och Amnesty har krävt en oberoende utredning av drönarincidenterna
              överlag. Det är i ljuset av detta man ska bedöma Rymdbolagets
              verksamhet. Rymdbolaget bistår med teknik och infrastruktur till
              USA:s drönarkrigföring. Jag hoppas ändå att Carl Bildt kan vara
              så ärlig att han kan säga att det är en del av detta.
            </seg>
            <seg n="91e6ecdf">
              Utrikesministern har sagt att den amerikanska drönarkrigföringen
              kan utgöra en otillåten våldsanvändning och därmed strida mot
              FN-stadgan. Detta har Carl Bildt sagt. Om nu Sverige genom Rymdbolaget
              är delaktigt i en verksamhet som utrikesministern själv menar
              kan strida mot FN-stadgan, anser inte utrikesministern att Sverige
              har ett ansvar som FN-medlem att utreda om dessa attacker är lagliga
              och även se över ansvarsfrågan?
            </seg>
            <seg n="4436df0d">
              Det är problematiskt att utrikesministern inte ser några problem
              för trovärdigheten i den förda utrikespolitiken. Hade detta varit
              Ryssland, Carl Bildt, är jag helt övertygad om att du inte varit
              speciellt tyst. Nu råkar det vara ett annat land. Det är detta
              som vi i Miljöpartiet menar är ett problem. Regeringens utrikespolitik
              är varken konsekvent eller samstämmig.
            </seg>
          </u>
          <note type="speaker" n="8df53024">
            Anf. 12 Utrikesminister CARL BILDT (M):
          </note>
          <u who="unknown" xml:id="i-dcece232c5b7aadd-6" n="8a71bf3c">
            <seg n="5d2944d5">
              Fru talman! Problemet är snarare det att Peter Rådberg slänger
              sig med påståenden för vilka han inte har någon grund och inte
              heller anför något sakligt. Han säger: om det vore och skulle
              kunna vara. Det är mycket om och skulle kunna vara. Det gäller
              för den delen också Miljöpartiets politik i största allmänhet.
              Det är inte på den grunden man kan föra en diskussion.
            </seg>
            <seg n="db4adf8f">
              I interpellationen tar Peter Rådberg upp konkreta fall med de
              två satelliterna för Förenade Arabemiraten. Jag har redogjort
              för vad det är för satelliter. Det är bra satellitprogram. I den
              mån Sverige har bidragit till detta, vilket är högst marginellt,
              är det en god insats. Det är framtaget av europeiska industrier,
              där Sverige på annat sätt är delaktigt i framtagandet av detta
              satellitsystem. Vi tycker att det är bra med utökad kommunikation,
              tv och internet också i Afrika, och satellitsystemen handlar om
              detta.
            </seg>
            <seg n="6d6154d8">
              Sedan kommer en lång rad påståenden om att vi skulle möjliggöra
              USA:s drönarkrig. Jag har icke sett något enda påstående som tyder
              på detta. Den kunskap vi i övrigt har om hur dessa operationer
              går till tyder inte på det. USA har dedikerade speciella satellitsystem
              med en helt annan säkerhetsnivå, helt andra kontrollsystem och
              helt andra markstationer för att bedriva denna verksamhet.
            </seg>
            <seg n="5157f0c0">
              När det gäller de påståenden som finns i övrigt får nog Peter
              Rådberg finns sig i att jag tycker att han är slarvig med fakta
              och med sanningen. Han får nog återkomma när han har gjort lite
              bättre research i den här frågan. Att kasta ur sig allmänna påståenden
              är mycket enkelt, men man bör nog kunna belägga dem.
            </seg>
            <seg n="c1a3a5e7">
              Det han har anfört i interpellationen om Förenade Arabemiraten
              har jag klarlagt. Det finns ingen anledning att ha någon kritik
              på denna punkt. I övrigt är det synnerligen ogrundade, mycket
              svepande och mycket allmänna påståenden. Det är inte riktigt på
              den kvalitetsnivå som Peter Rådberg normalt brukar finnas.
            </seg>
          </u>
          <note type="speaker" n="6cfffd6b">
            Anf. 13 PETER RÅDBERG (MP):
          </note>
          <u who="peter_radberg_0b0188" xml:id="i-bb8ae79181bab3e6-2" n="27344466">
            <seg n="26f040c1">
              Fru talman! Jag citerar precis vad du själv har sagt, Carl Bildt.
              Utrikesministern har tidigare sagt att amerikansk drönarkrigföring
              kan utgöra en otillåten våldsanvändning och därmed strida mot
              FN-stadgan. Carl Bildt har sagt detta.
            </seg>
            <seg n="ae482c92">
              Vad jag säger är att vi ska göra en undersökning av det, Carl
              Bildt. Är det så att Rymdbolaget på något sätt har ett finger
              med i spelet, eller är det inte så? Jag kan inte med tvärsäkerhet
              säga detta. Vad jag skulle önska från utrikesministern är att
              han på något sätt kan säga att det finns ett problem här och att
              vi bör undersöka detta.
            </seg>
            <seg n="29d67c6a">
              I det exempel som Expressen tog upp i går och som jag redogjorde
              för nu från den 7 september 2013 har FN och Amnesty begärt en
              utredning. Vi har ett statligt bolag där policyn är väldigt tydlig,
              som jag läste upp i mitt första anförande, och där tycker jag
              att det brister en hel del. Då vore det klädsamt om utrikesministern
              och regeringen sade: Vi får titta på detta. Vi ska undersöka om
              det har begåtts något brott eller inte, och så återkommer vi i
              ärendet. Carl Bildt vänder på det och säger: Vi har inte gjort
              något fel. Han menar att jag står här och försöker hitta på någonting.
            </seg>
            <seg n="b3f504fb">
              Jag säger det som TV4 och den undersökning som finns säger, och
              jag gör det utifrån fakta i det som Carl Bildt själv har sagt
              och påstått. Det är en utgångspunkt jag har, och jag kan inte
              bli mer tydlig än så. Jag tycker att det är ganska korrekt.
            </seg>
            <seg n="c687807d">
              Min fråga är återigen: Kan inte regeringen och Carl Bildt göra
              en undersökning utifrån de frågeställningar som jag har?
            </seg>
          </u>
          <note type="speaker" n="62baa198">
            Anf. 14 Utrikesminister CARL BILDT (M):
          </note>
          <u who="unknown" xml:id="i-dcece232c5b7aadd-7" n="8a71bf3c">
            <seg n="9ecb5298">
              Fru talman! Nu backar Peter Rådberg med mycket betydande hastighet.
              Han säger: Jag vet inte. Jag gör inga påståenden. Jag vill bara
              ha detta undersökt. Jag har ingen aning.
            </seg>
            <seg n="c7b4682a">
              Men det du sade, Peter Rådberg, var att Sverige möjliggör USA:s
              drönarkrig. Det sade du tidigare. Nu säger du att du inte vet.
              Du är inte säker. Du undrar om man inte kan undersöka detta, och
              du har sett på TV4.
            </seg>
            <seg n="8ddab879">
              Med all respekt, Peter Rådberg – respektabel talesman för Miljöpartiet
              – det krävs lite större underlag än att bara ha sett på TV4 när
              man ställer sig med rätt grova anklagelser i riksdagens talarstol
              och sedan backar ned från det så tydligt som du nu gör. Jag klargjorde
              vad som gällde Förenade Arabemiraten. Du hade ingen invändning
              mot detta. Sedan sade jag att jag inte ser någon grund i de anklagelser
              som framförs i övrigt. Då backar du och säger att du i grunden
              håller med, att du inte vet och att du vill att det ska undersökas
              på ett eller annat sätt. Det är inte så imponerande som prestation.
            </seg>
          </u>
          <note n="3f19667c">
            Överläggningen var härmed avslutad.
          </note>
          <note n="18698fcf">
            8 § Svar på interpellation 2013/14:461 om markåtkomst för cykelleder
          </note>
          <note type="speaker" n="2d00edb8">
            Anf. 15 Justitieminister BEATRICE ASK (M):
          </note>
          <u who="unknown" xml:id="i-dcece232c5b7aadd-8" n="8a71bf3c">
            <seg n="5bd5ccfe">
              Fru talman! Monica Green har frågat vad jag avser att göra för
              att regelverket ska möjliggöra markåtkomst för cykelleder.
            </seg>
            <seg n="86bf1fab">
              Regeringen ser positivt på utbyggnaden av cykelleder. I den nationella
              transportplanen gör regeringen satsningar som motsvarar anläggning
              av närmare 40 mil ny cykelväg längs det nationella vägnätet. Staten
              är via transportplanen medfinansiär till bland annat Kattegattleden,
              som är ett samarbetsprojekt mellan berörda kommuner, landsting
              och staten. Totalt satsar staten drygt 4,8 miljarder kronor på
              åtgärder för ökad och säker cykling under perioden 2014–2025.
            </seg>
            <seg n="98b9d28b">
              När det gäller frågan om markåtkomst för cykelleder vill jag
              betona att avtalslösningar med berörda markägare alltid är det
              alternativ som först måste komma i fråga. På så sätt skapas förutsättningar
              för en bred acceptans för infrastrukturprojekt. Enbart undantagsvis
              bör tvångsvisa lösningar övervägas, till exempel om avtal inte
              kan komma till stånd och alternativa sträckningar inte är möjliga.
              Det finns redan enligt gällande lagstiftning också en möjlighet
              att – i sista hand – tillgripa expropriation för att förverkliga
              en cykelled av allmänt intresse.
            </seg>
            <seg n="2ad5465c">
              I en rapport från Lantmäteriet år 2002 lämnades förslag till
              utökade möjligheter att ta andras fastigheter i anspråk med tvång
              för att inrätta bland annat cykelleder. Förslaget har varit föremål
              för flera remissomgångar. Det har då invänts att förslaget på
              ett oproportionerligt sätt skulle inskränka äganderätten för berörda
              markägare.
            </seg>
            <seg n="4c5e3704">
              Det finns skäl att beakta denna remisskritik. Över lag är jag
              också tveksam till att införa ytterligare möjligheter till expropriativa
              ingrepp utan att det finns mycket starka skäl för det. Med detta
              sagt vill jag dock framhålla att beredningen av Lantmäteriets
              rapport, som även innehåller andra förslag, fortsätter i Regeringskansliet.
              I det arbetet beaktas de åsikter som bland andra Cykelutredningen
              har fört fram i sitt betänkande.
            </seg>
          </u>
          <note n="025963c1">
            Förste vice talmannen konstaterade att interpellanten inte var
            närvarande i kammaren och förklarade överläggningen avslutad.
          </note>
          <note n="c1bcb5aa">
            9 § Svar på interpellation 2013/14:487 om olaglig jakt på graffitimålare
          </note>
          <note type="speaker" n="0f196c77">
            Anf. 16 Justitieminister BEATRICE ASK (M):
          </note>
          <u who="unknown" xml:id="i-dcece232c5b7aadd-9" n="8a71bf3c">
            <seg n="e602c578">
              Fru talman! Rossana Dinamarca har frågat mig vad jag gör för
              att försäkra mig om att bevakningsföretag inte bedriver olaglig
              jakt på graffitimålare. Interpellanten frågar också vad jag avser
              att göra för att ge upprättelse till personer som har behandlats
              rättsvidrigt av myndigheter och för att försäkra mig om att detta
              inte upprepas.
            </seg>
            <seg n="193f8231">
              Skadegörelse i form av klotter utgör ett stort samhällsproblem.
              Kostnaderna för skadegörelse är stora för såväl det allmänna som
              för näringsliv och privatpersoner. Därför är det angeläget att
              förebygga och bekämpa sådan brottslighet. Jag vill dock betona
              vikten av att det måste göras i rättssäkra former och att det
              är allvarligt om inte regelverket följs.
            </seg>
            <seg n="4fa44710">
              Verksamheten i bevakningsbranschen regleras av lagen om bevakningsföretag.
              Endast företag som har auktoriserats får bedriva bevakningsverksamhet.
              Auktorisation får beviljas om det kan antas att bevakningsverksamheten
              bedrivs på ett sakkunnigt och omdömesgillt sätt och inte har en
              från allmän synpunkt olämplig inriktning.
            </seg>
            <seg n="7b9a3ce5">
              Väktare som bedriver spaning och utredning i fråga om brott som
              hör under allmänt åtal utgör enligt Rikspolisstyrelsens föreskrifter
              exempel på vad som gör att en verksamhet kan anses olämplig. Det
              är länsstyrelsen som utövar tillsyn över auktoriserade bevakningsföretag
              och som kan återkalla en auktorisation om företaget brister i
              sin verksamhet.
            </seg>
            <seg n="b56b121e">
              Vad gäller frågan om upprättande av register vill jag framhålla
              att det bland annat i personuppgiftslagen finns bestämmelser som
              syftar till att skydda den enskildes personliga integritet. Personuppgiftslagen
              gäller både för myndigheter och enskilda. Den är tillämplig vid
              databehandling av personuppgifter och i vissa fall vid manuell
              behandling av sådana uppgifter. Datainspektionen har ett tillsynsansvar
              enligt lagen.
            </seg>
            <seg n="0e248bbf">
              Jag förutsätter att berörda myndigheter i sitt arbete följer
              gällande regelverk. Personer som anser sig ha blivit felaktigt
              behandlade av en myndighet har möjlighet att vända sig till Justitieombudsmannen,
              JO, eller Justitiekanslern, JK.
            </seg>
            <seg n="2c20686a">
              Mot denna bakgrund har jag inte för avsikt att vidta några åtgärder
              på området.
            </seg>
          </u>
          <note type="speaker" n="17f1cb16">
            Anf. 17 ROSSANA DINAMARCA (V):
          </note>
          <u who="rossana_dinamarca_e992cf" xml:id="i-3abd7f20c01f61d9-0" n="98d219be">
            <seg n="c981101e">
              Fru talman! Interpellationen handlar om att civilklädda och gömda
              väktare ägnar sig åt spaningsverksamhet genom att följa efter,
              fotografera och filma människor långt utanför väktarnas bevakningsområden.
              Det handlar om metoder som strider mot reglerna för bevakningsföretag
              och mot personuppgiftslagen, och det handlar om att politiker
              och myndigheter har låtit detta ske.
            </seg>
            <seg n="41c03ff3">
              Därför vill jag börja med att säga att det är anmärkningsvärt
              att justitieministern i sitt svar tar utgångspunkt i frågan om
              skadegörelse. Detta är en fråga om rättssäkerhet och inte en fråga
              om klotter. Det är lätt att tolka det som att ministern vill ursäkta
              de olagliga metoderna i den mån de förekommer.
            </seg>
            <seg n="f52b317b">
              Det är också anmärkningsvärt att justitieministern inte ens tycks
              uppröras över att det statliga dåvarande Banverket har erkänt
              att de i strid med reglerna har anlitat civilklädda väktare som
              bedriver spaning på presumtiva klottrare på all allmän plats i
              Helsingforss län. När justitieministern förutsätter att berörda
              myndigheter följer regelverket är det märkligt i relation till
              att interpellationen ställs mot bakgrund av att de nämnda myndigheterna
              inte följer gällande regelverk. Hur kan justitieministern då förutsätta
              att de följer det regelverk som de bevisligen inte följer, vilket
              framkommer i den bok som jag hänvisar till i interpellationen?
            </seg>
            <seg n="baded9bb">
              Det är uppenbart att de lagrum ministern hänvisar till inte är
              tillräckliga eftersom dessa metoder har kunnat användas i snart
              två decennier – detta trots en tidigare muthärva och registerdom
              som rullades upp under 2002 och 2003 mot dåvarande Falck Security
              och trots en omfattande mediegranskning av CSG åren 2011–2012.
            </seg>
            <seg n="61379df3">
              Det är inte svårt att få tillstånd att bedriva bevakningsverksamhet,
              då det räcker att de ansvariga personerna har en viss utbildning
              och är ostraffade. Det räcker alltså att ljuga i sin ansökan och
              påstå att verksamheten ska bedrivas på ett korrekt sätt, och så
              är företaget i gång. Om justitieministern hade frågat länsstyrelsen
              om de ansåg att de hade tillräckliga resurser för tillsyn skulle
              de antagligen ha svarat nekande. Det är det svar som har framkommit
              i den kontakt som har funnits med länsstyrelsen.
            </seg>
            <seg n="73404c7f">
              Det räcker att ett fuskande företag byter personer i ledande
              befattning för att verksamheten ska kunna fortsätta. Och det är
              i princip upp till mediers granskning att uppdaga oegentligheter.
            </seg>
            <seg n="104a9fa8">
              Datainspektionen har likaledes små resurser med sina föranmälda
              inspektioner. Företaget kan helt enkelt neka till att register
              finns. Om justitieministern hade kontaktat rättsenheten på Länsstyrelsen
              i Helsingforss län eller Rikspolisstyrelsen hade hon också fått
              veta att möjligheten att återkalla ett bevakningsföretags auktorisation
              är praktiskt taget obefintlig i dag.
            </seg>
            <seg n="3aaf8b5b">
              Sammanfattningsvis svarar justitieministern mycket likt det granskade
              företaget. De hävdar också att det finns lagar som förbjuder den
              uppdagade verksamheten. Eftersom de aldrig skulle få för sig att
              bryta mot lagen kan den verksamheten inte heller existera på riktigt.
              Men en sådan solklar lögn ska inte räcka för att komma undan ansvaret
              i en rättsstat. Det är ett mycket naivt förhållningssätt att tro
              att nuvarande lagstiftning skulle vara tillräcklig när verksamheten
              så uppenbart bara fortsätter, trots tidigare granskningar och
              domar.
            </seg>
          </u>
          <note type="speaker" n="bce5d44f">
            Anf. 18 Justitieminister BEATRICE ASK (M):
          </note>
          <u who="unknown" xml:id="i-dcece232c5b7aadd-10" n="8a71bf3c">
            <seg n="7328c9e7">
              Fru talman! Jag blir lite upprörd över att man inte får nämna
              den problematik det handlar om, nämligen att skadegörelsen är
              rätt omfattande. Det är naturligtvis inte poängen i interpellationen
              eftersom interpellanten uppenbarligen inte tycker att det är något
              större problem.
            </seg>
            <seg n="e1e966d5">
              Låt oss dock fokusera på detta, som är allvarligt, eftersom det
              finns anmälningar och ifrågasättande av hur företaget CSG har
              skött verksamheten. Jag tar också i min beredning kontakt med
              vederbörliga myndigheter och sätter mig in frågan.
            </seg>
            <seg n="a94c1565">
              Med anledning av den artikelserie som Svenska Dagbladet publicerade
              2011 höll länsstyrelsen ett första möte med företrädare för CSG
              för att så att säga förhöra dem om saken. I mars 2012 gjordes
              en inspektion i företagets lokaler i Solna eftersom synpunkter
              som inte kom in upprepades. Ett antal förelägganden kom också
              i juni. De rörde framför allt brister i avtal mellan olika kunder
              och otillräcklig utbildning hos vissa butikskontrollanter; likväl
              gjorde man detta. I september 2012 rapporterade CSG vilka åtgärder
              de hade vidtagit. Man inledde alltså ett ganska noggrant granskningsarbete.
              Och varje myndighet vill naturligtvis ha mer resurser.
            </seg>
            <seg n="20327041">
              När det gäller anmälningar har det kommit in ett trettiotal anmälningar
              som rör den typen av frågeställningar som bokförfattaren och interpellanten
              tar upp. Länsstyrelsen säger att man i ett fåtal fall har kunnat
              påvisa förhållanden som stöder omständigheterna, men man har behandlat
              långt ifrån alla anmälningar. Två anmälningar handlar just om
              att väktare har arbetat civilklätt och inte enligt reglerna. Där
              pågår tillsynsärendet, om jag är rätt informerad.
            </seg>
            <seg n="53bfeab6">
              Datainspektionen har också tittat på hur man använder personuppgifter.
              Det är ju en annan sak som dyker upp i interpellationen och i
              boken. Datainspektionen har gjort en granskning i en omgång i
              alla fall. Då fann man att som helhet kunde man inte se att verksamheten
              var kränkande, enligt personuppgiftslagen i varje fall.
            </seg>
            <seg n="b40b8aca">
              När det gäller internetfilmen som också nämns i boken är det
              oklart vem som har publicerat den, och sammanfattningsvis kan
              man säga att Datainspektionen uttalade att de utgår från att företaget
              ser över rutinerna i flera avseenden. Och det är väl bra att man
              gör så.
            </seg>
            <seg n="ba9c5026">
              Min poäng med detta är att ansvariga tillsynsmyndigheter har
              reagerat – med rätta – på de missförhållanden som har beskrivits
              i artiklar och i boken. Det är självklart att så måste ske. Man
              har också gått igenom ärende efter ärende. Men det krävs också
              i en rättsstat att man kan bevisa och att man kan påtala att detta
              bryter mot föreskrifter och regler. Det har inte skett i många
              ärenden, vad jag förstår. Detta är inte heller färdighanterat.
            </seg>
            <seg n="488ea74c">
              Myndigheterna gör dock sitt arbete, och jag tycker att det är
              bra. Sedan har jag respekt för om det kan finnas tjänstemän som
              tycker att man borde ha ännu mer resurser och så vidare. Men man
              har inte sett mellan fingrarna när det gäller de beskrivningar
              av missförhållanden som de här journalisterna har plockat fram.
            </seg>
          </u>
          <note type="speaker" n="30f3300e">
            Anf. 19 ROSSANA DINAMARCA (V):
          </note>
          <u who="rossana_dinamarca_e992cf" xml:id="i-3abd7f20c01f61d9-1" n="98d219be">
            <seg n="90a744bd">
              Fru talman! Jag vill ändå återigen säga att det här inte är en
              fråga om klotter är bra eller dåligt. Jag håller fullständigt
              med justitieministern om att skadegörelse inte är något positivt;
              det ska naturligtvis motverkas.
            </seg>
            <seg n="3abd3057">
              Det kan dock inte vara så att målet helgar alla medel. När vi
              ser på vad en väktares arbetsuppgift faktiskt är – det kanske
              justitieministern ändå är bekant med – handlar det om egendomsskydd,
              ett förstärkt egendomsskydd, utöver det som polisen kan ge. Man
              får bara gripa personer på samma premisser som vem som helst,
              så kallat envarsgripande. De som arbetar med stationär bevakning
              släcker lampor, stänger fönster och kontrollerar att dörrar är
              låsta.
            </seg>
            <seg n="67e4bda1">
              För att illustrera att det har förekommit lite annat vill jag
              läsa ur en av CSG:s egna platsannonser för väktare som publicerades
              2010. Det är en annons för ett jobb som verkar vara något utöver
              det vanliga, skulle man väl kunna säga. Det är tydligt att kunden
              är främst SL och att det handlar om väktare. Det står att uppdraget
              i huvudsak består i att motverka skadegörelse för kundens räkning.
              Sökanden ska ha militär erfarenhet och kunna arbeta under extrema
              förhållanden. Tycker justitieministern att den platsannonsen rimmar
              väl med de arbetsuppgifter som en väktare har?
            </seg>
            <seg n="6461b678">
              Vi kan vara överens om att det är ett problem med skadegörelse.
              Men om omfattningen av problemet är så stort, är det då inte rimligare
              att polisen ägnar sig åt spaningsverksamheten? Det är faktiskt
              de som har möjlighet att göra det och inte väktare.
            </seg>
            <seg n="d2e1aef3">
              I boken framkommer också många olika fall som visar på hur väktare
              förföljer människor som man tror klottrar. Till exempel nämns
              eventet Art of the Streets som arrangerades av Riksteatern tillsammans
              med Graffitifrämjandet, där man följde efter besökare. Då var
              man civilklädd och följde efter dem i flera timmar. Det framkommer
              också exempel på att man sitter och lurar. I stället för att se
              till att förebygga brott följer man hur hela brottet verkställs,
              och därefter följer man efter och ser var personerna bor och vilka
              de umgås med. Det här är ytterst allvarligt, Beatrice Ask.
            </seg>
            <seg n="6a155c7a">
              Det framkommer också väldigt tydligt i de mediegranskningar som
              har förekommit att detta finns men att ingenting görs. Då menar
              jag att justitieministern inte bara kan luta sig tillbaka och
              säga att hon förutsätter att allting går bra till, när det inte
              gör det. Därför vill jag återigen ställa frågan: Hur tänker justitieministern
              försäkra sig om att det här upphör nu, att det inte fortsätter?
              I boken, som justitieministern ändå verkar ha läst, framkommer
              det att det har funnits uppgifter om detta så sent i höstas förra
              året.
            </seg>
          </u>
          <note type="speaker" n="5b11d364">
            Anf. 20 Justitieminister BEATRICE ASK (M):
          </note>
          <u who="unknown" xml:id="i-dcece232c5b7aadd-11" n="8a71bf3c">
            <seg n="f6eb8de7">
              Fru talman! Jag hoppar över annonsen vad gäller tjänst vid bevakningsföretag.
              Vi kanske ska fokusera på det som interpellationen handlar om.
              Det är naturligtvis ingen ny uppgift för mig vad väktare har för
              ansvarsområde och hur regelverket ser ut – jag är rätt insatt
              i den saken. Skillnaden mellan interpellanten och mig tycks dock
              vara att interpellanten utgår från att allt som skrivs i en bok
              är korrekt medan vad myndigheter och rättsväsen möjligen kan kräva
              som bevisning inte är lika korrekt.
            </seg>
            <seg n="31bacb0f">
              Jag har läst vad som har framkommit i boken. Jag konstaterar
              också, efter kontakt med myndigheterna, att man har agerat och
              försöker utröna vad som är frågan i de anmälningar som har inkommit.
              Det är så man arbetar i ett rättssamhälle. Man kan inte ställa
              sig till doms över någonting baserat bara på uppgifter i en bok.
              Det måste också bevisas; det måste utredas.
            </seg>
            <seg n="0d62d386">
              Myndigheterna har agerat under resans gång; vi har ju fått in
              anmälningarna under en period. Jag tycker att det är korrekt.
              Vi har regler, och vi har tillsynsmyndigheter som har befogenheter.
              Jag konstaterar att de tar sitt ansvar även om de inte i alla
              delar är överens med vad författarna till den här boken möjligen
              har lyft fram. Man får fortsätta arbeta med det.
            </seg>
            <seg n="ca06e93f">
              Det finns också ett och annat exempel där man kan fundera över
              om det stämmer.
            </seg>
            <seg n="bd46ece0">
              Det uppges i något sammanhang att man för Datainspektionen har
              visat upp bilder som ska finnas i något fotoregister. Vad vi har
              kunnat få fram fanns det vid den tidpunkten inte något pågående
              ärende som rör CSG hos Datainspektionen. Men tiden får väl utvisa
              hur det är med det.
            </seg>
            <seg n="b3112bcd">
              Hur agerar justitieministern? Jo, jag försöker försäkra mig om
              att de anmälningar som kommer in om missförhållanden när det gäller
              bevakningsföretag och andra hanteras enligt de regler som är fastställda
              av riksdag och myndigheter. Det är på det sättet vi arbetar. Skulle
              det visa sig att det inte finns regler som kan ta itu med brister
              får man återkomma och ta fram förslag till förändringar och förbättringar.
            </seg>
            <seg n="7d735da2">
              Jag tror att det är oerhört viktigt i ett rättssamhälle att man
              inte bara utgår från att det som skrivs i en artikel eller i en
              bok är sanningen. Vi måste också på ett metodiskt sätt utreda
              saken i alla dess delar.
            </seg>
            <seg n="dcf09926">
              Sedan är det naturligtvis viktigt att bevakningsföretag följer
              de regler som finns. Jag nämnde också i mitt förra inlägg att
              länsstyrelsen hade påtalat brister i avtal med kunder och så vidare
              hos de här företagen. Det är viktigt att det blir rätt. Jag tycker
              att det är bra att man har gett den typen av direktiv, rekommendationer
              och krav som företagen ska följa upp.
            </seg>
            <seg n="3e53beb0">
              Granskningen av bevakningsföretagen är väldigt viktig, inte bara
              vad gäller den typ av problematik som interpellanten lyfter upp
              utan också i andra sammanhang där de agerar. Väktare är ju inte
              poliser. Det är alldeles uppenbart att det är polisen som har
              ansvar för att gripa och så vidare. Väktare har rätt till envarsgripanden,
              som sades tidigare av interpellanten, och de får bara ingripa
              mot personer som de tar på bar gärning när dessa begår ett brott
              som kan straffas med fängelse. Annars får de inte ingripa.
            </seg>
            <seg n="be7a9465">
              Väktare som utför bevakning ska dessutom enligt reglerna bära
              uniform som länsstyrelsen har godkänt, och på uniformen ska det
              stå väktare så att man kan se det. Det ska också finnas angivet
              vilket företag det handlar om.
            </seg>
            <seg n="20c157f9">
              Vi har alltså ganska bra regler. De ska följas upp, de gäller
              och det finns skäl till att de finns.
            </seg>
          </u>
          <note type="speaker" n="250a37d7">
            Anf. 21 ROSSANA DINAMARCA (V):
          </note>
          <u who="rossana_dinamarca_e992cf" xml:id="i-3abd7f20c01f61d9-2" n="98d219be">
            <seg n="edb3ae4b">
              Fru talman! Vad det gäller det sista är det just det – det finns
              tydliga regler, men de följs inte.
            </seg>
            <seg n="67ac2301">
              Det är klart att en bok kanske inte kommer med hela sanningen,
              men det här är en ganska tydlig granskning av olika polisanmälningar
              som har gjorts. Man har intervjuat personer – myndighetspersoner
              – som har medgett att de har varit medvetna om vilka metoder som
              har använts. Det framkommer också, som justitieministern säger,
              att länsstyrelsen har haft invändningar mot verksamheten, men
              likväl har den fortsatt. Det har inte bara varit något som har
              uppdagats och sedan avslutats utan något som har fortsatt fram
              till så sent som i höstas.
            </seg>
            <seg n="db0bb68a">
              Därför tycker jag fortfarande att det är anmärkningsvärt att
              justitieministern inte säger sig vilja göra någonting. Det är
              oerhört allvarligt när man inte kan lita på rättssäkerheten i
              en stat. Det är tydligt i det här fallet, tycker jag, att det
              är som att det får fortgå eftersom man anser att klotterproblemen,
              dem kan man göra lite som man vill med.
            </seg>
            <seg n="063b2e24">
              När det gäller Datainspektionen har man haft problem med att
              hitta registren eftersom man har varit tvungen att föranmäla besök.
              Då har registren kanske inte funnits tillgängliga att titta på.
              Men många har vittnat om att de har blivit fotograferade, och
              det har även framkommit i polisanmälningar.
            </seg>
            <seg n="66b17e7d">
              Det finns också en rad berättelser om att man bara låter brottet
              begås. Man sitter och spanar och tittar på när det sker. Det har
              framkommit att det har hänt även när det har varit fråga om lagliga
              målningar. Graffitimålare har stått och gjort en målning och blivit
              filmade och fotade av civilklädda väktare.
            </seg>
          </u>
          <note type="speaker" n="3086b06f">
            Anf. 22 Justitieminister BEATRICE ASK (M):
          </note>
          <u who="unknown" xml:id="i-dcece232c5b7aadd-12" n="8a71bf3c">
            <seg n="959b5f19">
              Fru talman! Interpellanten säger att det är anmärkningsvärt att
              ministern inte vill göra någonting. Låt mig säga så här: Jag gör
              någonting hela tiden. Det är mitt ansvar att säkerställa att tillsynsmyndigheter
              och andra ser till att regler följs. Det är också det som sker
              kontinuerligt.
            </seg>
            <seg n="78ac3f7a">
              Vad jag däremot säger i mitt svar är att jag inte har för avsikt
              att vidta några nya åtgärder med anledning av interpellationen.
              Det är ju viss skillnad.
            </seg>
            <seg n="8fd65956">
              Jag har försökt beskriva att man har följt upp de anmälningar
              som har kommit in och att de prövas på ett sakligt sätt. Det är
              viktigt. Nu säger Rossana Dinamarca att myndighetspersoner angett
              att de vet att saker inte har skötts enligt reglerna. Jag blir
              ju väldigt bekymrad om vi har myndighetspersoner som i så fall
              inte har sett till att en anmälan har gått vidare eller påtalat
              den typen av missförhållanden. Det är naturligtvis väldigt viktigt.
              Anonyma källor som man inte vet vilka de är kan man inte göra
              så mycket åt. Det är vars och ens rätt att berätta någonting.
              Men det är oerhört viktigt att de som arbetar på tillsynsmyndigheter
              och på annat håll faktiskt anmäler till rätt instans om saker
              inte sköts enligt reglerna.
            </seg>
            <seg n="a4797e2b">
              Jag vill också säga att Datainspektionen har ingripit i ärenden
              tidigare. Som ett exempel fick Falck Security 2003 en polisanmälan
              på sig på grund av att Datainspektionen agerade eftersom företaget
              hade registrerat just klottrare. Datainspektionen konstaterade
              också 2006 att Svensk Bevakningstjänst hade brutit mot personuppgiftslagen
              genom att enskilda väktare hade fotograferat personer. Man agerar
              alltså.
            </seg>
            <seg n="a1d3b9ae">
              Jag konstaterar: Vi har regler, de ska följas och de myndigheter
              som är satta att följa upp ansvaret ska se till att så sker. Min
              uppgift – och jag kommer att se till att den fungerar – är att
              säkerställa att myndigheterna tar det ansvaret. Om de inte skulle
              göra det på ett sakligt och rättssäkert sätt, då skulle jag vidta
              åtgärder.
            </seg>
          </u>
          <note n="3f19667c">
            Överläggningen var härmed avslutad.
          </note>
          <note n="f9ae3a55">
            10 § Svar på interpellation 2013/14:400 om tryckerimomsen
          </note>
          <note type="speaker" n="2fbfe2ed">
            Anf. 23 Finansminister ANDERS BORG (M):
          </note>
          <u who="unknown" xml:id="i-dcece232c5b7aadd-13" n="8a71bf3c">
            <seg n="a0f99759">
              Fru talman! Mats Pertoft har frågat mig på vilket sätt jag avser
              att agera för att snarast säkerställa att svenska företag inte
              tvingas gå i konkurs eller förlorar respekten för det svenska
              momssystemet med anledning av Skatteverkets agerande i samband
              med tryckerimomsen.
            </seg>
            <seg n="b3a7a324">
              Det är viktigt att komma ihåg att det är Skatteverkets och domstolarnas
              uppgift att tillämpa skattelagstiftningen och tolka praxis. Skatteverket
              har i sitt ställningstagande redogjort för sin uppfattning när
              det gäller moms vid framställningen av tryckta produkter. Ställningstagandet
              innebär att vissa tillhandahållanden av tryckerier som tidigare
              betraktats som tjänster i stället ska ses som varuleveranser med
              följd att den lägre skattesatsen 6 procent är tillämplig. Tryckerierna
              har då vänt sig till Skatteverket för att få tillbaka den moms
              som de har betalat in för mycket. I samband med att momsen har
              återbetalats har verket justerat avdragen för moms som gjorts
              av kunderna till tryckerierna.
            </seg>
            <seg n="8ecc925d">
              Det pågår fortfarande processer i domstolarna om verkets beslut
              att justera avdragen. Högsta förvaltningsdomstolen har dock i
              vissa fall bedömt att Skatteverket kan justera avdragen för moms
              som tryckeriernas kunder har gjort. Kunderna måste därför i dessa
              fall minska de gjorda avdragen för ingående moms. Om tryckeriet
              ska betala tillbaka det belopp kunden betalat för mycket i moms
              är en fråga mellan tryckeriet och kunden.
            </seg>
            <seg n="d6926286">
              Regeringen föreslog redan 2007 att det ska krävas att ett företag
              utfärdar kreditfaktura till sin kund för att Skatteverket ska
              betala tillbaka moms. Ändringen infördes 2008. Jag avser inte
              att vidta några åtgärder med anledning av den uppkomna situationen.
            </seg>
          </u>
          <note type="speaker" n="e65a000f">
            Anf. 24 MATS PERTOFT (MP):
          </note>
          <u who="mats_pertoft_529a6f" xml:id="i-9b9603ec8486f7f7-0" n="470b53cc">
            <seg n="c4f422dc">
              Fru talman! Tack för svaret, finansministern!
            </seg>
            <seg n="1b35170b">
              Jag kan börja med att säga att jag inte anser att någon formellt
              har gjort direkt fel i denna fråga. Alla, både Skatteverket och
              andra parter, har hanterat den enligt regelboken. Problemet är
              att de som kommer i kläm är tryckerikunder och svenska förlag.
            </seg>
            <seg n="aa94644f">
              I Sverige har vi ett system där företagen i betalningskedjan
              hanterar momsen åt staten för att sedan betala in den till Skatteverket
              i slutändan.
            </seg>
            <seg n="9a689e81">
              Det som nu har hänt är att tryckerierna har fått tillbaka momsinbetalningar
              från Skatteverket eftersom man, som finansministern också påpekade,
              har sänkt momsen. De förlag som har dragit av momsbetalningar
              i sin momsdeklaration blir då tvingade att betala mer moms till
              Skatteverket. Det är tryckerierna som har fått tillbaka pengar,
              men dessa pengar borde egentligen ha hamnat hos deras kunder.
              Jag menar att Skatteverket borde ha ett ansvar för dessa betalningar.
            </seg>
            <seg n="da6014be">
              Nu säger Skatteverket att tryckerierna ska betala vidare pengarna
              till sina kunder, men riktigt så fungerar inte det svenska skattesystemet.
              Det fungerar inte så att olika parter skickar pengar mellan varandra,
              utan det är Skatteverket som har högsta ansvar för detta. Det
              är väldigt viktigt att staten tar ansvar för denna hantering.
              Vad som nu är på gång är ju att många förlag – bokförlag, tidskriftsförlag
              och andra tryckerikunder, framför allt företag – drabbas av väldigt
              höga kostnader som de inte kan hantera. De har inte dessa pengar,
              och det är inte de som har gjort fel.
            </seg>
            <seg n="c25876af">
              Trots att de har gjort allt rätt enligt gällande regler tvingas
              de till konkursens brant. Detta hotar jobb. Det hotar företag,
              som kanske måste gå i konkurs och säga upp sina medarbetare för
              att de har gjort rätt. De har gjort rätt rent formellt. De har
              gjort allt enligt regelboken, men under resans gång har reglerna
              ändrats.
            </seg>
            <seg n="d8fe787b">
              Det är inte företagen som ska bära ansvaret när regelboken har
              ändrats. Det borde vara staten som tar det ansvaret när regelverket
              ändras under resans gång. Detta hotar arbetsplatser och företag,
              som hamnar i knipa.
            </seg>
            <seg n="95a02b75">
              Jag får dagligen mejl från olika förlag som säger: Nu, den 12
              juni, får vi betalningsföreläggande, och då måste vi betala in
              dessa pengar till Skatteverket, men vi har inte dessa pengar.
              Vi tvingas gå i konkurs om inte något händer. Detta menar jag
              att det är regeringens ansvar att hantera.
            </seg>
          </u>
          <note type="speaker" n="df58eff3">
            Anf. 25 Finansminister ANDERS BORG (M):
          </note>
          <u who="unknown" xml:id="i-dcece232c5b7aadd-14" n="8a71bf3c">
            <seg n="ca26b139">
              Fru talman! Vi har fått en situation där ett antal företag upplever
              att de har fått bekymmer. Det är naturligtvis beklagansvärt, men
              det innebär inte att det är en naturlig frågeställning för vare
              sig regering eller riksdag. Det är rätt viktigt att vi reder ut
              vad det är vi talar om.
            </seg>
            <seg n="bcbea605">
              Vi har haft en normal, domstolsbaserad process enligt de grundlagar
              och det fördrag vi har för regeringen. EU-domstolen har gjort
              en prövning och kommit fram till ett domslut som innebär att man
              har fått ompröva hur lagstiftningen ska tolkas. Detta har Skatteverket
              gjort. Det har prövats i domstol och lett fram till den situation
              vi är i nu.
            </seg>
            <seg n="0170a635">
              Man har gjort avdrag för 25 procent hos slutkunden när avdraget
              borde ha varit 6 procent. Man har alltså gjort ett för stort avdrag,
              och därför har det uppstått en skattefordran här. I dag kan denna
              situation inte längre uppkomma, för vi har kreditfakturan som
              innebär att den som får ut pengar från Skatteverket också måste
              redovisa hur förloppen ser ut. Då skulle den här situationen aldrig
              ha kunnat uppkomma. Men det är i grund och botten ingenting som
              har varit oklart i de olika leden, och det finns inte heller något
              skäl att tro att rättsläget kommer att ändras genom de prövningar
              som görs. Man har gjort för stora avdrag på sin momskreditering,
              och nu får man återbetala det.
            </seg>
            <seg n="b62a8267">
              Då kan man ställa sig frågan hur man ska tänka kring detta. Vi
              är i riksdagen nu, och här talar vi om vilka riksdags- och regeringsbeslut
              som bör fattas. Det är inte tänkbart att vi inför en lagstiftning
              om att staten generellt ska ta ansvar för att korrigera för skatteintäkter
              när det sker domstolsutslag. Det är inte tänkbart. Då skulle vi
              hamna i en helt omöjlig sits. Domstolsprocessen har sin ordning,
              och sedan får det bli rättstillämpning.
            </seg>
            <seg n="a2313baf">
              Man kan inte heller tänka sig att Skatteverket skulle frångå
              gällande rättspraxis eller gällande regler för att man uppfattar
              detta som ett särskilt besvärligt fall. Så kan inte en myndighet
              fungera. Då måste man försöka hitta någon generell regeländring
              som skulle vara möjlig här. Vi kan inte ha regeländringen att
              om ett bolag riskerar att gå i konkurs ska vi ändra tillämpningen
              av skattelagstiftningen. Då hamnar vi i en situation som inte
              fungerar.
            </seg>
            <seg n="da5f5929">
              Vi är i en beklagansvärd situation som är betungande för företagen,
              men om man inte kan hitta ett generellt förslag till regeländring
              här som man också är beredd att stå för i andra fall som är likadana
              är det inte möjligt att åtgärda. Man kan inte säga att staten
              alltid ska bära de ekonomiska konsekvenserna av domstolsutslag
              i skatterätt. Det går helt enkelt inte. Det är inte en rimlig
              princip. Vi har aldrig haft den, och vi kommer heller aldrig att
              få den i svensk lagstiftning.
            </seg>
            <seg n="93ef5e06">
              Detta må vara beklagansvärt, men det finns ingen rättsosäkerhet
              här. Det är ingen som har gjort fel i processen. Alla olika institutioner
              har uppfyllt sin plikt i enlighet med svensk grundlag och EU-författningen.
              Då hamnar vi tyvärr i den här sitsen.
            </seg>
          </u>
          <note type="speaker" n="54567abd">
            Anf. 26 MATS PERTOFT (MP):
          </note>
          <u who="mats_pertoft_529a6f" xml:id="i-6fcc4fb9bfd14863-0" n="470b53cc" next="i-cdbdd2546569be2d-0">
            <seg n="46040f2f">
              Fru talman! Jag är helt överens med finansministern om att alla
              har gjort rätt. Man har följt regelboken från början till slut.
              Alla parter har gjort rätt. Men under resans gång har hela regelboken
              ändrats.
            </seg>
            <seg n="3a232602">
              Detta är svårt. Hur hanterar man en process där alla gör rätt
              men något ändras i färdplanen under vägens gång och företag riskerar
              att gå i konkurs, liv slås i spillror och människor förlorar jobben?
              Vem bär ansvaret? Är det Skatteverket, som ju har gjort rätt?
              Är det företagarna, som också har gjort rätt? Vem är det?
            </seg>
            <seg n="3a731a68">
              Detta kallas vanligtvis moment 22. Jag har för mig att det var
              en amerikansk film på 1960-talet som handlade om att alla gjorde
              rätt, och därmed gjorde ingen någonting, och sedan blev det bara
              kaos.
            </seg>
            <seg n="f84c0ecc">
              Regeringen, anser jag, har ett övergripande ansvar för att hitta
              vägar att lösa denna situation. Jag kan inte säga vilken väg det
              är. Jag sitter inte i regeringen. Jag är inte minister. Men Anders
              Borg har ett ansvar för att hitta lösningar här.
            </seg>
            <seg n="4ae9f6d3">
              Finansministern säger att detta är beklagansvärt men inte möjligt
              att ordna. Vi kan vara överens om att det är beklagansvärt. Men
              ska vi bara stillatigande sitta och titta på medan jobb går till
              spillo på grund av att formalia inte kan hantera verkligheten?
            </seg>
            <seg n="f2f69334">
              Det handlar om förlag och tryckerikunder som helt korrekt har
              dragit av 25 procents moms i sin momsdeklaration. Dessa 25 procent
              har sedan ändrats till 6 procent. 19 procentenheter av deras momskostnader
              ska betalas tillbaka till Skatteverket. De har dragit av för mycket.
              De 19 procenten har dock Skatteverket, helt enligt regelboken,
              betalat ut till tryckerierna. Pengarna finns alltså på fel plats.
            </seg>
            <seg n="ee675c97">
              Nu är det formellt korrekt av Skatteverket att betala dessa 19
              procent tillbaka till tryckerierna, men problemet kvarstår: De
              som ska betala dessa pengar till Skatteverket – momshanteringen
              ska egentligen inte kosta företag någonting, för de utför en tjänst
              åt svenska staten i momshanteringsskedet – ska nu betala en summa
              som är så stor att de hotas av konkurs, vilket hotar svenska arbetsplatser.
            </seg>
            <seg n="80582c81">
              Det här är inte en ansvarsfull hantering. Det är en katastrofal
              hantering. Regelboken krockar med verkligheten. Alla har gjort
              rätt på detta sätt. Ändå tvingas vi se att jobb hotas och företag
              slås i spillror. Då menar jag att regeringen har ett ansvar att
              lösa denna situation.
            </seg>
          </u>
          <note n="0340fcfb">
            Anf. 27 GUNNAR ANDRÉN (FP):
          </note>
          <u who="mats_pertoft_529a6f" xml:id="i-cdbdd2546569be2d-0" n="470b53cc" prev="i-6fcc4fb9bfd14863-0">
            <seg n="a15f1d15">
              Fru talman! Efter Mats Pertofts två inlägg avvaktar jag med spänning
              hans förslag på vad man ska göra. Hitintills har vi inte hört
              någonting annat än att det är bekymmersamt, precis som statsrådet
              säger. Jag håller med om det.
            </seg>
            <seg n="c9b70c72">
              Denna dom handlar inte om ändrade regler utan om tillämpningen.
              Den har ställt till med mycket bryderi hos många momsinbetalare
              genom Skatteverkets krav. Det handlar kanske om över 1 000 miljoner
              kronor. Vi som är inblandade i det här ser verkningar av detta
              på många olika sätt.
            </seg>
            <seg n="1d605cb4">
              Jag skulle vilja ta upp två andra trådar i sammanhanget som mer
              handlar om det strukturella.
            </seg>
            <seg n="fd0c5a5c">
              Det ena är den långa tid som har gått. Utan att det egentligen
              har varit fråga om skatteplanering har många aktörer betalat enligt
              bestämmelser som de trodde gällde och som nu upphävs. Det handlar
              om i storleksordningen 10–15 år. Som statsrådet säger ändrade
              regeringen 2007–2008 på en del andra förutsättningar när det gäller
              kreditfakturor till kunder. Många har alltså handlat i god tro
              i den här frågan. De drabbas nu, precis som Mats Pertoft säger,
              av ganska stora kostnader som de inte har förutsett.
            </seg>
            <seg n="63ff3647">
              Det är det ena. Att det har varit så här under lång tid är ett
              bekymmer. Det har lagrats mycket pengar. Man kan fråga om det
              ska finnas preskriptionstider i sådana här sammanhang. Det är
              det ena jag skulle vilja fråga om.
            </seg>
            <seg n="6472a6e3">
              Fru talman! Det andra är ännu mer grundläggande. Det handlar
              om att vi har ett system som efter 1991, då vi hade en enda momssats,
              har perforerats. Vi har väldigt många olika momssatser nu. Det
              är undantag på undantag. Här handlar det också om ett undantag.
            </seg>
            <seg n="0fea801c">
              Detta gör att man alltid måste fundera på hur själva momssystemet
              ska vara utformat. Ministären Persson tillsatte en gång i tiden
              – det tyckte jag var klokt – en utredning, och betänkandet kom
              ungefär 2005. Utredningen gjordes av överdirektören Lennart Hamberg.
              Han diskuterade hur hög momsen skulle vara i genomsnitt om man
              tog bort alla de undantag som fanns och hade införts av olika
              regeringar – vi hade infört det för mat och en massa olika saker.
              Då var den inte längre 25 procent. Om alla skulle betala lika
              mycket för mat, blöjor, bensin och vad det nu kan vara skulle
              den effektiva momssatsen vara 21,9 procent.
            </seg>
            <seg n="a6cde84d">
              Det säger någonting om att vi genom en massa undantag i momsreglerna
              har skapat egna problem. Det är det som har grundlagt detta. De
              olika momssatserna och frågan om vad som ska vara tillhandahållande
              av tjänst eller varuleverans gör att vi har fått den här, som
              statsrådet säger, mycket beklagansvärda situationen.
            </seg>
          </u>
          <note type="speaker" n="71d98b56">
            Anf. 28 Finansminister ANDERS BORG (M):
          </note>
          <u who="unknown" xml:id="i-dcece232c5b7aadd-15" n="8a71bf3c">
            <seg n="cd48a701">
              Fru talman! Vi förefaller alla vara överens om att det i grund
              och botten finns en beklagansvärd situation här. Men vi arbetar
              i en rättsstat, och rättsstatens grundpelare är att vi har domstolar
              som tillämpar lagar och att den lagtillämpningen inte sker i riksdagens
              kammare och inte av statsråd eller av regeringen. Och vi har generellt
              sett väldigt få undantag där man kan frångå de rättsprocesser
              som gäller.
            </seg>
            <seg n="135a92b0">
              Jag kan inte heller se att det finns något sådant förslag som
              Mats Pertoft eller någon annan har tagit upp. Man kan inte ha
              en lagstiftning som innebär att regeringen, om det är behjärtansvärt
              eller hotar att leda till konkurs, ska frångå skattelagstiftningen.
              Jag får nog bara påpeka att de allra flesta konkurser i Sverige
              är föranledda av att man inte har fullgjort sina förpliktelser
              mot Skatteverket. Det är alltid beklagansvärt, men ska vi få in
              våra skatteintäkter och klara våra välfärdsåtaganden är det nog
              den ordning man ska ha.
            </seg>
            <seg n="a56013f5">
              Jag tror inte att vi kan ha en ordning där regeringen, på veckobasis,
              på torsdagarna ska pröva alla fall där man anser att det är nödvändigt
              att rädda ett företag från konkurs. I varje enskilt fall kommer
              det att vara behjärtansvärt och beklagansvärt. Och i många fall
              beror detta inte på att företagen har gjort fel.
            </seg>
            <seg n="3ff64aff">
              Jag tror inte heller att man kan införa regler där vi får ett
              statligt ansvar för retroaktivitet i domstolsprövningar. Det går
              helt enkelt inte att överblicka vad det skulle få för konsekvenser.
              Skulle man ens överväga det skulle man behöva göra en väldigt
              grundlig genomgång av detta. Och jag har följaktligen svårt att
              se att det skulle påverka de fall som är på väg att avgöras.
            </seg>
            <seg n="675930af">
              Jag kan inte heller se att det i grunden finns någon rättsoklarhet
              här, utan jag tror att vi har en rätt klar bild av hur de här
              civilrättsliga processerna faller ut. Den här momskedjan håller
              ihop. Nu har man gjort för stora avdrag, och då har man en skyldighet
              att betala det.
            </seg>
            <seg n="cc9a8e24">
              Det är naturligtvis beklagansvärt att detta har gällt under en
              lång tid, men vi kan inte heller frångå det faktum att det är
              så här vi vill att ett rättssamhälle ska fungera. Det finns en
              EU-domstol som prövar de enskilda ländernas beslut, och det finns
              domstolar i Sverige som gör det. Det är den konstitutionella ordning
              vi har.
            </seg>
            <seg n="035b0a6c">
              Jag kan inte se att Mats Pertoft ens ger en antydan om vad som
              är vägen framåt.
            </seg>
            <seg n="4cdb6482">
              Att vi från regeringens sida skulle ha en allmän överprövning
              i samband med konkurser tror jag helt enkelt skulle vara otänkbart.
              Att vi skulle ha en ordning där staten varje gång vi får förändringar
              i domstolar i förhållande till rättspraxis skulle ta på sig det
              ekonomiska ansvaret tror jag också är helt orimligt. Jag har också
              svårt att se att det är möjligt att vi skulle ha en generell tidsgräns
              bakåt i fråga om när staten alltid tar på sig ansvaret.
            </seg>
            <seg n="7a84a596">
              I alla de tre fallen skulle vi vara tvungna att göra väldigt
              grundliga utredningar och helt enkelt överväga vad vi ska landa
              i. Och då tror jag att de allra flesta av de här fallen redan
              kommer att vara avgjorda rent civilrättsligt.
            </seg>
            <seg n="8d0396e4">
              Det må vara så att Mats Pertoft har en önskan om att regeringen
              skulle kunna åtgärda allt som är beklagansvärt. Det är en ambition
              man naturligtvis kan dela när det är beklagansvärda fall. Men
              då måste nog även Mats Pertoft hjälpa till med att peka ut någon
              typ av riktning och något som skulle ha möjlighet att ha effekt
              i de här fallen.
            </seg>
          </u>
          <note type="speaker" n="b499fc32">
            Anf. 29 MATS PERTOFT (MP):
          </note>
          <u who="mats_pertoft_529a6f" xml:id="i-9b9603ec8486f7f7-1" n="470b53cc">
            <seg n="66430dc2">
              Fru talman! Jag håller med finansministern om allting han sade
              i föregående inlägg, förutom att jag menar att regeringen måste
              ta ett ansvar.
            </seg>
            <seg n="d053045e">
              Vi befinner oss nästan i en Kafkasituation. Alla som har läst
              Processen av Franz Kafka vet ungefär vad jag menar. Alla gör rätt.
              Ändå blir den enskilda lilla människan drabbad, och ingen tar
              ansvar för detta. Alla gör rätt. Alla har gjort rätt hela vägen:
              Skatteverket och företagen. Ändå drabbas den enskilda människan,
              och ändå försvinner jobb i Sverige. När alla gör rätt och det
              ändå blir fel menar jag att det är regeringens ansvar.
            </seg>
            <seg n="b8ad8276">
              Jag pratar inte om ändringar i lag. Jag pratar inte om konstanta
              ändringar eller någonting sådant. För jag menar att systemet egentligen
              fungerar. Men någon måste ta ansvar för detta, och då menar jag
              att det är regeringen och finansministern som har det yttersta
              ansvaret.
            </seg>
            <seg n="07dddd18">
              Jag kan tänka fritt. Jag har inget ansvar för vad Skatteverket
              gör. Men en möjlighet vore om Skatteverket skulle bevilja alla
              företag, förlag eller andra kunder, som är drabbade av detta anstånd
              med momsinbetalningar tills processen är avslutad. Jag kan inte
              bestämma – och det kan inte finansministern heller – vad Skatteverket
              ska göra. Men jag menar att när ingen kan utkrävas ansvar för
              detta är det regeringen och finansministern som måste ta detta
              ansvar. Annars hamnar vi i en situation där människor tappar tilltron
              till samhället, staten, regeringen och de processer som finns.
              Det är farligt när det finns ett skattesystem där företagen på
              ett kostnadsneutralt sätt redovisar skatteintäkterna till staten
              och gör vårt samhälle en tjänst, som de inte ens får betalt för.
            </seg>
          </u>
          <note type="speaker" n="c0a27262">
            Anf. 30 Finansminister ANDERS BORG (M):
          </note>
          <u who="unknown" xml:id="i-dcece232c5b7aadd-16" n="8a71bf3c">
            <seg n="7c14ff5a">
              Fru talman! Debatten har landat i att det är alldeles tydligt
              att det råder en beklagansvärd situation. Det är också lika tydligt
              av debatten att det inte finns någon lösning på situationen.
            </seg>
            <seg n="684835de">
              Det Mats Pertoft antyder skulle vara lösningen med en generell
              regel – det vill säga att regeringen ålägger Skatteverket att
              i vissa fall frångå rättsregler på grund av att något är beklagansvärt,
              att det är fråga om en särskilt viktig verksamhet eller att jobb
              hotas – tror jag Mats Pertoft själv inser inte kan tillämpas.
              Regeringens och riksdagens uppgift är att stifta generella lagar
              som kan tillämpas på alla de fall som uppkommer. En tänkbar utväg
              skulle alltså finnas i någon regel som jag inte ser en möjlighet
              att använda.
            </seg>
            <seg n="870d0d3d">
              Detta är beklagansvärt, men vi ska inte skapa en bild av att
              det finns en väg att hantera frågan. Det är inte heller tänkbart
              att Skatteverket gör egna rättstillämpningar vid sidan av domstolsväsendet
              bara därför att det har förekommit en mediedebatt om frågorna.
              Mats Pertoft inser nog att det inte är en rimlig ordning.
            </seg>
          </u>
          <note n="3f19667c">
            Överläggningen var härmed avslutad.
          </note>
          <note n="c3b29bd4">
            11 § Svar på interpellation 2013/14:462 om tonnageskatt eller
            utflaggning
          </note>
          <note type="speaker" n="245599bb">
            Anf. 31 Finansminister ANDERS BORG (M):
          </note>
          <u who="unknown" xml:id="i-dcece232c5b7aadd-17" n="8a71bf3c">
            <seg n="c7c96137">
              Fru talman! Lars Johansson har frågat mig om när en tonnageskatt
              för svensk sjöfart ska införas.
            </seg>
            <seg n="39fc05b3">
              Regeringens målsättning är att Sverige ska ha en konkurrenskraftig
              sjöfartsnäring. Frågan om införande av en tonnageskatt i Sverige
              har tidigare utretts av Tonnageskatteutredningen. Vid beredningen
              av utredningens förslag har det framkommit att både utredningens
              analys och de förslag som har lagts fram med grund i analysen
              är bristfälliga. Beslutsunderlaget och utredningens förslag bedöms
              därför inte kunna ligga till grund för lagstiftning. Det är därför
              nödvändigt att frågan om tonnageskatt utreds igen.
            </seg>
            <seg n="e48610ed">
              Regeringen har därför den 24 januari 2013 beslutat om direktiv
              till en utredning med uppdrag att analysera möjligheterna att
              införa ett system med tonnageskatt i Sverige. Frågan ska denna
              gång utredas ur ett bredare perspektiv. Utredningen ska även se
              över de befintliga stöden för sjöfartsnäringen.
            </seg>
            <seg n="2283ac16">
              En utgångspunkt för utredningens uppdrag är dock att sjöfartsstöden
              i grunden ska vara oförändrade. Utredningen ska redovisa sitt
              uppdrag den 15 november 2014.
            </seg>
          </u>
          <note type="speaker" n="ecef0ff7">
            Anf. 32 LARS JOHANSSON (S):
          </note>
          <u who="lars_johansson_de76bc" xml:id="i-076db3da6d5a0afa-0" n="ca3eb390">
            <seg n="f81df3bb">
              Fru talman! Anledningen till att jag återigen väcker en interpellation
              om tonnageskatten är att jag har debatterat frågan om tonnageskatt
              under de senaste åtta åren vid ett antal tillfällen med finansministern.
              Socialdemokraterna och jag har bestämt hävdat att det är oerhört
              viktigt att tonnageskatt införs i Sverige så att fler svenska
              fartyg inflaggas i landet. Sedan det blev en borgerlig regering
              har utvecklingen gått i rakt motsatt riktning. Ungefär halva handelsflottan
              har flaggats ut, och 5 000 jobb har gått förlorade sedan 2009.
              Regeringen har hela tiden hävdat att branschen har tillräckligt
              med stöd och att det därför inte krävs några ytterligare åtgärder.
            </seg>
            <seg n="bf83158f">
              Rederinäringen har sett sig om i Europa och noterat att alla
              andra EU-länder med sjöfart har tonnageskatt. Därmed har rederinäringen
              flaggat ut till andra länder i Europa, inte minst till våra grannländer.
            </seg>
            <seg n="23f0badc">
              Konsekvenserna av den förda politiken har nu blivit ännu värre,
              nämligen att det maritima klustret har fått sig en allvarlig knäck
              – inte minst i Göteborgsområdet. Damen Shipyards Group, ett holländskt
              bolag som bedriver reparationsvarv på många ställen i Europa,
              har beslutat sig för att lägga ned Götaverken Cityvarvet. Skälet
              till det är att den svenska sjöfartsmarknaden är för dålig. Det
              är oerhört allvarligt.
            </seg>
            <seg n="31593e0e">
              Det handlar om en stor arbetsplats. Det är ett varv med två reparationsdockor
              och fyra kajer. I höstas var 140 personer anställda. Därutöver
              fanns många i servicenäringen som var beroende av Cityvarvet.
              I höstas varslades 53 personer. Beslut att lägga ned varvet fattades
              i slutet av april. Det rör sig om 70 anställda, och därutöver
              berörs ett par hundra arbetstillfällen bland underleverantörer.
              Det är en stor arbetsplats med stor betydelse för sysselsättningen
              i Göteborg.
            </seg>
            <seg n="5f9514b3">
              Nedläggningen innebär också att Nordens största hamn i fortsättningen
              inte har ett reparationsvarv. Vad får det för konsekvenser för
              en fortsatt utflaggning till andra nordiska länder som har reparationsvarv?
              Rederierna vill gärna ha ett varv där de kan reparera sina fartyg
              vid anlöp. När de inte kan göra så längre är frågan vad det får
              för konsekvenser. Ingen kan svara på den frågan i dag. Det enda
              jag vet efter att ha besökt Götaverken Cityvarvet är att det pågår
              diskussioner och att det finns intressenter som vill ta över reparationsvarvet.
            </seg>
            <seg n="c3befd48">
              Det är bland annat därför det är oerhört viktigt med ett kraftfullt
              uttalande från regeringen om att nu äntligen införa tonnageskatt
              i Sverige. Den utredning som finansministern hänvisar till är
              en enmansutredning där vi inte har någon som helst insyn i framskridandet
              av arbetet. Men om den politiska viljan finns från finansministerns
              och den borgerliga regeringens sida går det att göra ett kraftfullt
              uttalande om att införa tonnageskatt i Sverige snarast möjligt
              och att utredningen enbart är en teknisk skatteutredning som har
              till uppgift att ta itu med de skattetekniska frågorna.
            </seg>
            <seg n="64d9e3cc">
              Min fråga kvarstår till finansministern. Är finansministern beredd
              att göra ett kraftfullt uttalande om att införa tonnageskatt i
              Sverige?
            </seg>
          </u>
          <note type="speaker" n="956e8890">
            Anf. 33 JESSICA ROSENCRANTZ (M):
          </note>
          <u who="jessica_rosencrantz_3b5891" xml:id="i-71a708dcb0b3ec8a-0" n="2f63a061" next="i-5c2ffc58616ee255-0">
            <seg n="77a23e43">
              Fru talman! Jag vill börja med att problematisera debatten något.
              Det låter på Lars Johansson som att alliansregeringen inte tar
              utflaggningen på allvar. Situationen är naturligtvis tvärtom.
              Hela Alliansen ser de stora bekymmer som den nu pågående utflaggningen
              medför. Därför har också alliansregeringen och allianspartierna
              i riksdagen fört fram en rad olika förslag för att förbättra konkurrenskraften
              för svensk sjöfart.
            </seg>
            <seg n="699e3ee9">
              Förra året presenterade regeringen en maritim handlingsplan vars
              syfte var att förbättra konkurrenskraften för den svenska sjöfartsnäringen.
            </seg>
            <seg n="ef0b04d1">
              Vi här i kammaren har tryckt på ett antal knappar under det gångna
              året som just har inneburit beslut som förbättrar situationen
              för svensk sjöfart. Exempelvis har vi röstat för fler praktikplatser.
              Vi har röstat för ett utvidgat sjöfartsstöd för fler fartygskategorier,
              där även kabelläggningsföretag och muddringsföretag har möjlighet
              att få sjöfartsstöd. Vi har röstat för att införa EU:s regelverk
              om inre vattenvägar även här i Sverige, vilket möjliggör en helt
              ny typ av sjöfart på till exempel Vänern. Vi har röstat för att
              svenska fartyg ska få ha väpnad personal när de seglar förbi till
              exempel Somalias kust med risk för piratattacker. Vi har också
              röstat för mer sjöfartsforskning.
            </seg>
            <seg n="58baf527">
              Det här var några exempel. Till listan kan tillföras många olika
              förslag som riksdagen har röstat igenom på uppdrag av alliansregeringen.
            </seg>
            <seg n="5bbe608d">
              Regeringen avser att presentera en fortsättning på arbetet i
              form av en maritim strategi. Den ska i ett bredare perspektiv
              ta sig an frågan om hur vi kan skapa mer tillväxt och fler arbetstillfällen
              inom de blå näringarna.
            </seg>
            <seg n="0dcd7917">
              Till detta kommer, precis som Lars Johansson beskriver, frågan
              om tonnageskatt. Där har, som finansministern påpekade, utredningar
              genomförts tidigare men med bristande resultat. Alltså har det
              tillsatts en ny utredning, vars resultat kommer att presenteras
              i höst. Men det är viktigt att säga att utredningen naturligtvis
              inte är utan komplikationer. Komplexa skattemässiga frågor uppstår.
              Det handlar också om att se hur andra länder med tonnageskatt
              har utformat sina system. Vad kan man eventuellt ställa för motkrav
              om vi skulle införa en tonnageskatt? Hur hänger det samman med
              andra befintliga stöd?
            </seg>
            <seg n="d4fd28ef">
              Det är en väldigt viktig utredning som kommer att presenteras
              i höst. I direktivet sägs det inte att utredaren ska säga om vi
              ska införa eller inte införa en tonnageskatt, utan uppdraget är
              att presentera hur man kan införa den. Hur ser möjligheterna ut
              för att införa en tonnageskatt? Hur kan ett sådant system se ut?
            </seg>
            <seg n="17b8bae6">
              Jag vill verkligen understryka att även om tonnageskatten är
              en fråga som lyfts upp ganska ofta har den här regeringen, som
              den första regeringen någonsin, tagit ett samlat grepp om hela
              sjöfartsnäringen, presenterat en maritim handlingsplan och avser
              att gå vidare med en maritim strategi. Det är viktigt, fru talman,
              att utöver den viktiga tonnageskatten ha ett bredare perspektiv.
            </seg>
          </u>
          <note n="6629f4ad">
            Anf. 34 GUNNAR ANDRÉN (FP):
          </note>
          <u who="jessica_rosencrantz_3b5891" xml:id="i-5c2ffc58616ee255-0" n="2f63a061" prev="i-71a708dcb0b3ec8a-0">
            <seg n="3054f4ce">
              Fru talman! Hur kort bör vårt minne vara? Det är en intressant
              fråga. Det är naturligtvis bra att bara minnas bakåt till 2006
              och inte att det fanns en tid dessförinnan. Jag var ledamot av
              riksdagen redan då. Herr Björklund var ledamot, liksom herr Johansson
              och herr Karlsson var ledamöter av riksdagen.
            </seg>
            <seg n="dea9c9da">
              Kära åhörare! Det är inte så att Socialdemokraterna alltid har
              varit för införande av tonnageskatt. Tvärtom var det så att ett
              intensivt motstånd mobiliserades mot varje förslag om att införa
              tonnageskatt under perioden 2002–2006. Jag fick ett herostratiskt
              ryktbart svar av dåvarande finansministern Bosse Ringholm när
              jag föreslog att vi skulle införa tonnageskatt. Han sade i svaret
              2003 att detta förslag är främmande för svensk skattelagstiftning.
              Exakt så sade han: främmande för svensk skattelagstiftning.
            </seg>
            <seg n="037568ee">
              Jag välkomnar att Socialdemokraterna gjort helt om i denna fråga.
              Men jag tycker att det är alldeles riktigt, som den här regeringen
              har gjort, att tillsätta en ny utredning. Den utredning som kom
              2005 var, i motsats till vad Lars Johansson möjligen minns, en
              enmansutredning. Utredaren hette Göran Ekström och hade varit
              chef för Tullverket eller någonting liknande. Det var alltså en
              enmansutredning och tillsattes av Bosse Ringholm på förslag av
              Claes-Göran Brandin i Göteborg. Utredaren kom fram till att man
              nog skulle överväga att införa en tonnageskatt.
            </seg>
            <seg n="5275a9b4">
              Det fanns en jättelik brist i den utredningen, och det var att
              man inte beaktade rederiernas obeskattade reserver, som då uppgick
              till i storleksordningen 20 miljarder. De har säkert minskat numera;
              det är jag helt övertygad om. Det var helt omöjligt att man skulle
              ge rederierna 20 miljarder kronor. Det tror jag ingen av oss skulle
              tycka var riktigt.
            </seg>
            <seg n="6489ef7d">
              Jag förstår i och för sig den tveksamhet som regeringen Persson
              kände inför att införa tonnageskatt, mot bakgrund av att man år
              2000 – det var innan jag blev ledamot av riksdagen – införde ett
              nytt sjöfartsavtal som gjorde att rederierna kunde räkna av sociala
              avgifter, som man fortfarande gör, mot stödet. Det gjorde att
              hela denna utredning, Göran Ekströms utredning, famlade i vatten
              och sjönk som en sten.
            </seg>
            <seg n="696a43c1">
              Jag ser fram emot, precis som Lars Johansson och andra debattörer,
              att vi ska få en bra sjöfartsnäring i det här landet och att vi
              åter ska få se fler svenska fartyg i flottan. Det är inte bra
              att så många har blivit utflaggade. Att detta, som det påstås
              eller görs gällande, enbart är tonnageskattens fel är dock inte
              korrekt. Det har att göra med många andra saker. Jag hoppas att
              vi så småningom ska komma fram till att tonnageskatt ska bli en
              möjlighet för många rederier. Observera att tonnageskatten inte
              är något obligatorium utan ett alternativ till en vanlig vinst-
              och förlusträkning och normal företagsbeskattning.
            </seg>
          </u>
          <note type="speaker" n="6010d5f7">
            Anf. 35 Finansminister ANDERS BORG (M):
          </note>
          <u who="unknown" xml:id="i-dcece232c5b7aadd-18" n="8a71bf3c">
            <seg n="3b16c05d">
              Fru talman! Jag välkomnar Lars Johanssons interpellation, för
              det kan alltid finnas skäl att klargöra hur vi ser på utredningen.
              Direktiven till utredningen är tydliga. Syftet är att införa ett
              system med tonnageskatt. Det är naturligtvis den ambitionen regeringen
              har. För att vara tydlig med detta kan jag säga att jag så sent
              som för någon vecka sedan hade ett möte med sjöfartsnäringen,
              där jag underströk betydelsen av att vi landar i ett fungerande
              och konkurrenskraftigt tonnageskattesystem som fungerar också
              i jämförelse med andra länder.
            </seg>
            <seg n="9966d2c4">
              Vi har breda sjöfartsstöd i Sverige. Vi har en särskild sjömansbeskattning,
              vi har ett sjöfartsstöd på arbetsgivaravgiftssidan och vi har,
              som i många andra länder, en mer begränsad miljöbeskattning på
              sjöfartssidan.
            </seg>
            <seg n="d41e46de">
              Vad jag vill understryka är, för att svara på Lars Johanssons
              fråga, att regeringens uttalade ambition med utredningen är att
              landa i ett fungerande system med tonnageskatt som gör att vi
              får konkurrenskraftiga villkor för svensk sjöfart som bidrar till
              att näringen fortsatt kan verka i Sverige. Det är den inriktningen
              utredningen har, fru talman.
            </seg>
          </u>
          <note type="speaker" n="39e1392e">
            Anf. 36 LARS JOHANSSON (S):
          </note>
          <u who="lars_johansson_de76bc" xml:id="i-076db3da6d5a0afa-1" n="ca3eb390">
            <seg n="2fe8af85">
              Fru talman! Jag noterade att Anders Borg i sitt senaste inlägg
              hade en mer seriös inställning till frågan om tonnageskatt än
              vad Jessica Rosencrantz och Gunnar Andrén hade, som vill träta
              om den diskussion som har pågått. Det är bara att konstatera att
              regeringen har varit väldigt senfärdig. Besked om att den utredning
              som ni pratar om skulle tillsättas kom hösten 2012. Det tog ytterligare
              ett antal månader, och så någon gång vid det årsskiftet tillsattes
              utredningen. Det har alltså gått väldigt lång tid från den tidigare
              utredningen 2005–2006, som låg på regeringens bord sommaren 2006,
              till att det tillsattes en ny utredning. Det har varit ett väldigt
              långsamt arbete i den här frågan under en lång tid.
            </seg>
            <seg n="aa3d7b8d">
              Jag tror att det var så att regeringen inte trodde att det faktum
              att vi inte hade en tonnageskatt i Sverige skulle leda till en
              utflaggning i den utsträckning som det sedermera blev. Jag minns
              debatterna med Anders Borg under förra mandatperioden. Det hände
              inte så där väldigt mycket under de första åren, 2007 och 2008,
              men det började i slutet av 2008 och i början av 2009 bli en allt
              större utflaggning. Sedan har vi sett hur det har rasat ned och
              blivit en halvering.
            </seg>
            <seg n="db84b826">
              Det är det som har orsakat den situation vi nu har där det maritima
              klustret, kanske inte bara i Göteborg utan på fler ställen i landet,
              är hotat. Sjöfartsnäringen är, som vi vet, en global verksamhet.
              När Finland, Danmark och Norge har en mer aktiv sjöfartspolitik
              lägger sig rederierna där, och de lägger sina fartyg i de hamnar
              i våra grannländer där det finns ett reparationsvarv. Därför är
              hela det maritima klustret hotat.
            </seg>
            <seg n="56da15fe">
              Det är väldigt märkligt eftersom underlaget för sjöfarten är
              oerhört stort i vårt avlånga land. Vi har mer kust än de flesta
              andra länder i hela Europa har. Naturligtvis måste vi ha en svensk
              basnäring som heter sjöfart för att kunna frakta våra varor runt
              om i världen. Det är helt centralt.
            </seg>
            <seg n="2e4eac00">
              Jag har inte begärt något annat än att finansministern i det
              här läget ska göra ett kraftfullt uttalande om att vi vill införa
              tonnageskatt i Sverige – det är det centrala – för att de intressenter
              som finns kring Götaverken ska vara beredda att gå in och bli
              ägare av det som Damen Group vill lägga ned.
            </seg>
            <seg n="3f72159e">
              Jag hoppas verkligen att finansministern fortsätter sin dialog
              med rederinäringen och med andra intressenter så att det blir
              tydligt att den svenska regeringen vill att vi ska införa tonnageskatt
              så snart som möjligt, och jag hoppas att de skattetekniska frågor
              löses som utredningen har till uppgift att lösa – inte att skapa
              nya skattetekniska problem – så att man kommer att kunna lägga
              fram en proposition inom en mycket nära framtid.
            </seg>
            <seg n="f9bfaada">
              Jag har dessutom brev från andra rederier i Sverige som har frågor
              om detta. De har frågat mitt parti, naturligtvis, och jag kan
              tänka mig att de har frågat också andra partier: Är ni beredda
              att införa tonnageskatt i Sverige? I annat fall kommer vi inte
              att beställa fartyg med svensk flagg till Sverige. Då lägger man
              beställningar så att man får dem flaggade i andra länder, och
              det vore oerhört olyckligt.
            </seg>
            <seg n="ebbb7ecd">
              För att avsluta det hela: Vi har haft debatter om detta i riksdagen
              tidigare, och vi hade en i vintras där vi socialdemokrater föreslog
              en lång rad olika åtgärder för att stärka den svenska sjöfartspolitiken.
              Det avvisade den borgerliga majoriteten redan då. Men som sagt
              skulle ett ännu kraftfullare uttalande från finansministern vara
              bra för intressenterna.
            </seg>
          </u>
          <note type="speaker" n="8a91d946">
            Anf. 37 JESSICA ROSENCRANTZ (M):
          </note>
          <u who="jessica_rosencrantz_3b5891" xml:id="i-9febda5bdd220f89-0" n="2f63a061">
            <seg n="35855469">
              Fru talman! Det är, som sagt, ingen som säger att tonnageskatten
              är oviktig – tvärtom. Men när Lars Johansson går upp och får det
              att framstå ungefär som att regeringen ser obekymrat på en utveckling
              där fartyg flaggar ut känner jag mig naturligtvis nödgad att gå
              upp och peka på alla de satsningar som regeringen gör för att
              värna den svenska sjöfarten.
            </seg>
            <seg n="5189d520">
              Vi är övertygade om att vi behöver en stark sjöfartsnäring både
              för jobben och tillväxten och för det starka miljö- och säkerhetsarbete
              som svensk sjöfartsnäring bedriver, där vi också är en viktig
              aktör internationellt inom organ som IMO och andra.
            </seg>
            <seg n="1fb82d02">
              Jag tycker att det är viktigt att dels påminna åhörarna om den
              historieskrivning som Gunnar Andrén just redogjorde för – alla
              de olika sätt som Socialdemokraterna själva har problematiserat
              kring tonnageskatten – dels upplysa om det stora och breda arbete
              som regeringen gör på detta område, för att det inte ska framstå
              som att tonnageskatten är allt.
            </seg>
            <seg n="ee6d830b">
              När utredningen presenteras i november i år och när vi så småningom
              förhoppningsvis har en tonnageskatt på plats tror jag inte att
              allting kommer att vara frid och fröjd för det. Arbetet är bredare
              och viktigare än så. Det kan mycket väl hända att när vi just
              har infört tonnageskatten kommer S med en ny stridsfråga som allting
              handlar om.
            </seg>
            <seg n="f49ce138">
              Jag vill redan här och nu påpeka att paletten måste vara bredare
              än så. Jag ser fram emot en bra utredning som presenteras i höst,
              men även därefter måste vi gå vidare med regeringens maritima
              strategi och fortsätta att här i kammaren rösta igenom olika förslag
              som kan och kommer att innebära att den svenska sjöfartsnäringen
              stärks. Jag berättade om några exempel tidigare. Jag tycker att
              det är viktigt att påminna om att paletten måste vara bred, för
              en skatteförändring räcker inte, även om också jag ser fram emot
              en bra utredning i höst.
            </seg>
          </u>
          <note type="speaker" n="d523cc3c">
            Anf. 38 Finansminister ANDERS BORG (M):
          </note>
          <u who="unknown" xml:id="i-dcece232c5b7aadd-19" n="8a71bf3c">
            <seg n="76f178c8">
              Fru talman! Jag kan konstatera att vi är brett överens om inriktningen
              på politiken.
            </seg>
            <seg n="b25f95d7">
              För det första är det nödvändigt med en utredning, och för det
              andra ger utredningsdirektiven den en bra inriktning. Arbetet
              ska bedrivas så att det tas fram ett fungerande förslag till en
              tonnageskatt som ger en konkurrenskraftig situation i förhållande
              till jämförbara länder. Sedan ska man lösa de tekniska och skattetekniska
              svårigheter som finns.
            </seg>
            <seg n="f2f5352c">
              Svensk sjöfartsnäring har haft en tuff utveckling, och det har
              en lång rad olika delförklaringar. Vi har haft en rätt allvarlig
              kris internationellt som har pågått sedan 2008. Vi har också sett
              en tilltagande konkurrens därför att andra länder har justerat
              sina skatteregler. Samtidigt har ytterligare länder, inte minst
              Kina, kraftigt byggt ut sitt tonnage.
            </seg>
            <seg n="059fd9f0">
              Svensk sjöfartsnäring har, som har redovisats här, ett brett
              och omfattande stöd, och det ligger inom ramen för en bredare
              sjöfartsstrategi.
            </seg>
            <seg n="bffbd4f1">
              Låt mig, för att följa upp Lars Johanssons frågeställning, göra
              ett klart och tydligt uttalande: Regeringens ambition – och riksdagens
              ambition väldigt brett, som jag uppfattar det – är att vi ska
              få på plats ett system med en tonnageskatt så snart som det är
              möjligt.
            </seg>
          </u>
          <note type="speaker" n="a33ddf48">
            Anf. 39 LARS JOHANSSON (S):
          </note>
          <u who="lars_johansson_de76bc" xml:id="i-076db3da6d5a0afa-2" n="ca3eb390">
            <seg n="47507160">
              Fru talman! Då vill jag tacka finansministern för svaret att
              vi ska införa tonnageskatt i Sverige så snart som möjligt. Jag
              utgår från att vi socialdemokrater kommer att stödja regeringen
              i en sådan ambition och att vi därmed kan få en lagstiftning som
              fungerar för lång tid. Det som är viktigt är att skapa förutsättningar
              för sjöfartsnäringen. Det är beslut som har stor betydelse. Skattepolitiken
              har stor betydelse för de investeringsbeslut som rederinäringen
              ska ta för framtiden, och därför är man angelägen om att det ska
              fungera på ett bra sätt.
            </seg>
            <seg n="29a8f620">
              På det viset kan man få likvärdiga konkurrensvillkor i Europa,
              vilket i så fall kommer att ha stor betydelse för den svenska
              sjöfarten men också för det maritima klustret och för Götaverken
              Cityvarvet. De kanske då kan få andra intressenter att gå in,
              med ett sådant uttalande från finansministern som tyder på att
              rederinäringen i Sverige kan se framför sig en lite bättre situation
              än den som hittills har varit och att vi kan få stopp på utflaggningen
              och få en ökad inflaggning till Sverige.
            </seg>
            <seg n="2442c259">
              Jag tror att det krävs ytterligare åtgärder, men jag har inte
              tid att gå igenom dem. Jag bara konstaterar att vi från Socialdemokraternas
              sida har lagt fram en lång rad olika förslag på hur vi ska kunna
              stärka sjöfarten i Sverige. Det har vi presenterat i ett sjupunktsprogram
              i riksdagen i januari månad.
            </seg>
            <seg n="6d52670d">
              Jag tackar finansministern för svaret. Jag vet att det här är
              den sista interpellationsdebatten om tonnageskatten denna mandatperiod.
            </seg>
          </u>
          <note type="speaker" n="90189780">
            Anf. 40 Finansminister ANDERS BORG (M):
          </note>
          <u who="unknown" xml:id="i-dcece232c5b7aadd-20" n="8a71bf3c">
            <seg n="970d3f50">
              Fru talman! Låt oss alltså konstatera att vi har en enighet kring
              tonnageskatten. Vi bör arbeta så skyndsamt som det går för att
              skapa en förutsättning för att vi ska få en likvärdig tonnageskatt.
              Det finns svårigheter som måste utredas, och det finns förmodligen
              också ett behov av att omfördela en finansieringsbörda med anledning
              av den här typen av förslag, så att vi kan säkra att vi upprätthåller
              god ordning och reda i offentliga finanser.
            </seg>
            <seg n="9572a1dd">
              Vi ska landa i exakt hur detta ska ske, och jag har från utredningens
              sida fått indikationer om att man gör löpande framsteg och att
              man också har en dialog med näringen för att säkra att detta blir
              en väl fungerande ordning.
            </seg>
            <seg n="87fd3352">
              Jag kan bara välkomna att vi har en bred enighet i denna fråga
              i kammaren.
            </seg>
          </u>
          <note n="3f19667c">
            Överläggningen var härmed avslutad.
          </note>
          <note n="e9c912fb">
            12 § Svar på interpellation 2013/14:473 om beredning av skatteintäktsförslag
          </note>
          <note type="speaker" n="0d590c2a">
            Anf. 41 Finansminister ANDERS BORG (M):
          </note>
          <u who="unknown" xml:id="i-dcece232c5b7aadd-21" n="8a71bf3c">
            <seg n="29650938">
              Fru talman! Leif Jakobsson har frågat mig vilka kommentarer jag
              har angående Regelrådets remissynpunkter på Finansdepartementets
              beräkningar av skatteinkomster i promemorian Vissa skattefrågor
              inför budgetpropositionen 2015 och genom vilka åtgärder jag avser
              att kvalitetssäkra och utveckla dessa beräkningar.
            </seg>
            <seg n="0c8a45f5">
              Inledningsvis vill jag påpeka att Regelrådet inte har lämnat
              några synpunkter på Finansdepartementets skatteinkomstberäkningar.
            </seg>
            <seg n="e5bd29b2">
              Finanspolitiken är nu i en fas där inriktningen bör vara att
              nå balans och överskott i statens finanser. Det innebär att fortsatta
              reformer kommer att behöva finansieras krona för krona. Inkomstförstärkningar
              bör utformas på ett sätt som gör att man undviker skadliga effekter
              på samhällsekonomin och konkurrenskraften. Därför är de finansieringar
              som regeringen föreslagit både rimliga och motiverade, såsom slopandet
              av gruppregistreringen till mervärdesskatt som gör beskattningen
              mer neutral mellan den finansiella sektorn och andra sektorer.
            </seg>
            <seg n="758bc470">
              Hur Finansdepartementet beräknar de offentligfinansiella effekterna
              av ändrade skatteregler redovisas öppet och beskrivs i rapporten
              Beräkningskonventioner . Rapporten publiceras varje år i nära
              anslutning till budgetpropositionen. Inom Finansdepartementet
              pågår löpande ett arbete med att vidareutveckla och förbättra
              de metoder som används för att göra dessa offentligfinansiella
              beräkningar.
            </seg>
          </u>
          <note type="speaker" n="1a9b92c7">
            Anf. 42 LEIF JAKOBSSON (S):
          </note>
          <u who="leif_jakobsson_79f517" xml:id="i-20c9dc3194c0cd77-0" n="7aa9ee0c">
            <seg n="48e2a553">
              Fru talman! Tack, finansministern, för svaret!
            </seg>
            <seg n="f9b5df03">
              Det här är en interpellation som helst inte borde behöva ställas
              och som jag inte heller tycker att politiken ska handla om. Det
              vi ska träta om och debattera här på olika sätt är värderingar
              och politiska förslag.
            </seg>
            <seg n="0ed37efd">
              Det har varit en lång serie av händelser där regeringens skatteberäkningar
              ifrågasätts, inte stämmer, inte slår in och liknande. Det gör
              att vi måste diskutera det här. Vi socialdemokrater är intresserade
              av att kalkyler för skatteförändringar som kommer till riksdagens
              bord ska vara skottsäkra. Vi har ambitionen att regera detta land,
              och då vill vi veta att det som kommer fram till riksdagen stämmer
              och är riktigt.
            </seg>
            <seg n="37800106">
              Tyvärr är det så att det med Moderaternas svikande opinionsstöd
              smyger sig in en känsla av att det utöver normala kalkyler och
              beräkningar sker en politisk handpåläggning innan trycklov för
              budget- och vårproposition går fram.
            </seg>
            <seg n="b35ea57d">
              Vi har tidigare haft en debatt om de ökade skatteintäkterna i
              samband med förändringen av lagstiftningen kring räntesnurror.
              Först pratades det om 4 miljarder och sedan om 6 miljarder, och
              när budgetpropositionen kom var det 8,6 miljarder. Nu säger Ekonomistyrningsverket
              att det kanske ger 3 miljarder.
            </seg>
            <seg n="29036731">
              Det blir än mer uppenbart när krona-för-krona-resonemanget avlöste
              kampen för att sänka skatten för de högavlönade i våras. Tillsammans
              med en del andra åtgärder, bland annat sänkt studiebidrag, var
              tobaks- och alkoholskatten ett sätt att få fram finansiering av
              åtgärden. Då var det en väl avvägd nivå på skattehöjningen för
              tobak och alkohol. Ett par veckor senare tvingades finansministern
              till reträtt när det gällde att sänka studiebidragen, och då fanns
              det plötsligt en högre väl avvägd nivå på höjningen av tobaks-
              och alkoholskatten.
            </seg>
            <seg n="d8fd0e4f">
              Det är klart att det här ger fjärilar i magen: Är det här riktigt,
              och är det rätt? Inte blir det bättre av att åtskilliga forskare
              kritiserar uträkningarna. Framför allt är det Handelns Utredningsinstitut,
              som menar att regeringens kalkyler kraftigt underskattar smugglingens
              inverkan. Det finns också en massa andra indikationer på att det
              nu öppnar sig ett stort gap mellan budgeterade skatteintäkter
              på tobak och alkohol och de verkliga skatteintäkter som kommer
              fram. Tyvärr är det än så länge indikationer som jag inte kan
              belägga direkt.
            </seg>
            <seg n="5dfee960">
              Eftersom vi tyckte att frågan var så pass allvarlig hade vi en
              utfrågning i skatteutskottet. Det var en offentlig utfrågning
              den 8 maj. Där fick Finansdepartementet redogöra för sin syn,
              men också andra – utomstående – fick redogöra för sin syn på detta.
              Det kan väl inte påstås att vi blev klokare av det.
            </seg>
            <seg n="4ea43d88">
              Att höja skatten på alkohol och tobak är en grannlaga uppgift.
              Vad jag skulle vilja säga är att det finns fler parametrar än
              de kurvor nationalekonomerna sitter och jobbar med. Vi har tullens
              muskler och resurser, som blir allt mindre på marken; i somras
              stod till exempel Öresundsbron helt tom vissa dagar, på grund
              av att det inte fanns personal. Det där skulle vi vilja ha med
              i resonemanget på ett bättre sätt när man går fram med skattehöjningar
              på det här området, och jag tänkte därför lägga till frågan hur
              regeringen ser på tullens resurser på marken.
            </seg>
          </u>
          <note type="speaker" n="e25c3b3b">
            Anf. 43 Finansminister ANDERS BORG (M):
          </note>
          <u who="unknown" xml:id="i-dcece232c5b7aadd-22" n="8a71bf3c">
            <seg n="a4922b94">
              Herr talman! Sverige brukar bedömas vara ett av de länder i EU
              som har den högsta graden av transparens i sitt finanspolitiska
              ramverk. Jämfört med de flesta andra länder har vi alltså större
              tydlighet när det gäller vilka prognoser som ligger till grund
              för besluten och hur enskilda beslut påverkar offentliga finansers
              sysselsättning och därmed skatteintäkter eller offentliga utgifter.
              Sverige lyfts i normalfallet fram som ett föredöme på det här
              området.
            </seg>
            <seg n="b023124c">
              Vi har under de senaste åtta åren gjort omfattande förändringar
              för att ytterligare förstärka detta och förbättra genomlysningen,
              dels genom att införa ett finanspolitiskt råd, dels genom att
              tydliggöra de uppdrag som myndigheter – till exempel ESV och Konjunkturinstitutet
              – har. Vi har också med mycket större tydlighet än tidigare på
              ett omfattande sätt redovisat hur Finansdepartementets beräkningar
              sker.
            </seg>
            <seg n="a605aeca">
              Transparensen har alltså varit hög, och vi har kraftigt ökat
              den under senare år. Jag tror därför att man med fördel bör diskutera
              inriktningen på politiken snarare än ifrågasätta enskilda beräkningar,
              vilka naturligtvis görs utifrån så goda bedömningar de tjänstemän
              som har ansvar för detta kan göra.
            </seg>
            <seg n="4bb2edee">
              Jag vill där tillföra lite information till riksdagen. När det
              till exempel gäller lagstiftningen om begränsade ränteavdrag för
              företag, alltså en begränsning av deras möjligheter att använda
              räntesnurror, har Skatteverket redovisat att statistiken tyder
              på att förslagen har haft en väldigt omfattande effekt. Vi ser
              alltså att företagen lägger om sina skulder och att detta, såsom
              det återspeglas i betalningsbalansen, sker snabbt och i mycket
              betydande omfattning – och från de länder där vi har haft en oro
              för att det ska finnas ränteupplägg.
            </seg>
            <seg n="0e04f8b7">
              Givet att vi har haft de här debatterna i riksdagen har också
              både Skatteverket och Finansdepartementet återigen arbetat igenom
              bedömningarna, och de landar i att de bedömningar som låg till
              grund för politiken i allt väsentligt är riktiga. Jag kan nämna
              att ESV själva har gått ut och klargjort att de alltså inte har
              gjort några nya bedömningar och inte heller har någon kompetens
              att göra den typen av bedömningar. Vad vi får luta oss mot är
              i stället vad Skatteverket och Finansdepartementets skatteavdelning
              drar för slutsatser.
            </seg>
            <seg n="6e5c4a55">
              Låt mig då säga något om de enskilda förslag som här diskuteras.
              Är det till exempel rimligt att vi lägger en ökad skattebelastning
              på finansiell sektor genom att begränsa möjligheterna till gruppundantag?
              Ja, det finns väldigt goda skäl att göra detta. Vi har en generell
              momsbefrielse på den finansiella sektorn som gör att man kan bedöma
              att det finns en underbeskattning på många miljarder i den här
              sektorn.
            </seg>
            <seg n="8d5ec758">
              Då kan man diskutera hur man ska ändra på detta, och en förändring
              av gruppundantagen tror vi är väl motiverat. De företag som påverkas
              är alltså utomordentligt lönsamma; de har mångmiljardvinster.
              Det är alltså inte så att de drabbas på ett sätt som gör att verksamheten
              på något sätt hotas, utan de är helt enkelt väldigt lönsamma och
              har stora möjligheter att göra ytterligare bidrag till de offentliga
              finanserna när det bedöms rimligt.
            </seg>
            <seg n="c3d0627f">
              Det har inte heller från remissinstanserna framkommit någon kritik
              mot de beräkningar som görs i Finansdepartementets underlag. När
              vi nu har gått igenom remissinstanserna talar i stället det mesta
              för att de beräkningar vi har gjort står sig väl. Det är rätt
              viktigt att understryka det: Det har inte framkommit något som
              ger oss skäl att ändra oss när det gäller att offentligfinansiera
              effekterna kring gruppundantaget.
            </seg>
            <seg n="62602048">
              Samma sak gäller med hälsoskatterna. Jag har under mina år som
              finansminister många gånger mött uppgifter, inte minst från HUI
              och handelsintressen, om att våra skatteintäkter på öl, vin, tobak
              och allt vad det är nu kommer att minska kraftigt – Systembolaget
              ska förlora andelar, och flödena ska minska. Så länge jag har
              varit finansminister har detta inte inträffat, utan vi har fått
              in våra skatteintäkter och våra intäkter från Systembolaget på
              sedvanligt sätt.
            </seg>
          </u>
          <note type="speaker" n="596bd7ea">
            Anf. 44 LEIF JAKOBSSON (S):
          </note>
          <u who="leif_jakobsson_79f517" xml:id="i-20c9dc3194c0cd77-1" n="7aa9ee0c">
            <seg n="e47e803e">
              Herr talman! Ingen skulle vara gladare än jag om de här pengarna
              faktiskt flöt in. En kommande regering kommer nämligen att behöva
              mycket medel för att kunna reformera och förbättra Sverige. Det
              är alltså inte det detta handlar om. Det är inte heller något
              slags angrepp på de kalkyler som görs på Finansdepartementet –
              att de är politiskt färgade på det viset.
            </seg>
            <seg n="f14fbdd7">
              Jag är bara orolig för att finansministern själv har panik när
              det gäller att få fram krona för krona och att det är den där
              sista handpåläggningen som sker. Det finns faktiskt ganska mycket
              diskussion om det, alltså hur mycket man räknar baklänges. Hur
              mycket behöver vi ha in, och hur mycket ska det ge i olika skatteförändringar?
              Det är alltså inte jag som sitter och kör Excel på nätterna. Vi
              har som oppositionsparti ingen som helst möjlighet att göra alternativa
              eller andra kalkyler, utan jag bara testar hur mycket substans
              det finns och hur mycket som ligger bakom de kalkyler som redovisas
              för riksdagen.
            </seg>
            <seg n="a7154cfe">
              Efter att den här interpellationen lämnades in har ytterligare
              en av de skatteberäkningar som finns i vårpropositionen kraftigt
              kritiserats av Ekonomistyrningsverket. Det handlar om borttagandet
              av avdragsrätten för pensionssparandet. Ekonomistyrningsverket
              säger att det rimliga antagandet är att låg- och medelinkomsttagare
              – de som har privat pensionssparande – kommer att träffas, medan
              höginkomsttagare kommer att lägga om sitt pensionssparande till
              löneomvandling. Det innebär alltså att man avstår en del lön och
              i stället låter arbetsgivaren betala in tjänstepensioner, och
              på det sättet kommer man att kunna göra det avdragsgillt.
            </seg>
            <seg n="b9d33f7b">
              Ekonomistyrningsverkets utsaga är alltså att den skattehöjning
              och det ökade skatteunderlag som redovisas i vårpropositionen
              egentligen bara är hälften så stort. Det är ytterligare en sten
              på lasset.
            </seg>
            <seg n="c5f6a861">
              Jag känner en gnagande oro för att det är bara för att det är
              några månader till valet. Var det den socialdemokratiska kritiken
              mot de bristande insatserna på skolans och vårdens områden som
              gjorde att vårpropositionen under vårens panik fick tas fram krona
              för krona? Började ni med utgifterna och hittade sedan på vilka
              intäkter ni skulle få ihop? Först presenterade ni skattehöjningar
              på tobak och alkohol på en väl avvägd nivå, och 14 dagar senare
              fanns det en högre väl avvägd nivå eftersom ni måste backa på
              förslaget om att minska studiebidragen. Sådant imponerar inte,
              finansministern.
            </seg>
          </u>
          <note type="speaker" n="8823e42e">
            Anf. 45 Finansminister ANDERS BORG (M):
          </note>
          <u who="unknown" xml:id="i-dcece232c5b7aadd-23" n="8a71bf3c">
            <seg n="668af2e7">
              Herr talman! Det kan finnas skäl att vara tydlig. EU-kommissionen
              och andra bedömare går löpande igenom de offentliga finanserna
              och ramverket för budgetpolitik. Det svenska ramverket klassas
              i nästan alla dessa bedömningar som det som har bland de högsta
              kraven på öppenhet och tydlighet – öppenhet och tydlighet om hur
              man gör prognoser, vilka ekonomiska modeller som ligger till grund
              för bedömningarna och hur de sedan faller ut.
            </seg>
            <seg n="3aa957ce">
              Vi har också infört särskilda krav på att detta ska prövas av
              Finanspolitiska rådet. Senast i den rapport som presenterades
              för några veckor sedan hade Finanspolitiska rådet diskuterat hur
              till exempel prognosunderlagen ser ut, och man drar där slutsatsen
              att det inte finns någonting som ger stöd för Leif Jakobssons
              svepande uttalanden om att det skulle ske några manipulationer
              av sifferunderlagen. Det är bara att beklaga att Leif Jakobsson
              fortsätter med sina oseriösa och svepande anklagelser.
            </seg>
            <seg n="02f7ffe2">
              Jag tycker att det vore bättre om vi kunde föra diskussionen
              om hur de enskilda förslagen ser ut. Vi har alltså ett behov av
              att höja skatterna, och då framstår hälsoskatter på till exempel
              alkohol och tobak som nödvändiga.
            </seg>
            <seg n="0b1f7996">
              Jag vill bara understryka att vi under många år har haft en debatt
              där framför allt branschintressen har gjort gällande att både
              Systembolaget och skatteintäkterna är hotade och att det därför
              inte är möjligt att göra justeringar av de här skatterna. Erfarenheten
              under åren har varit att när man gör mindre justeringar får man
              in skatteintäkterna. Det finns ett fall – och då går vi tillbaka
              till 1997 – där man gjorde en väldigt kraftig höjning av skatten
              som sedan fick mer omfattande effekter på smuggling och annat.
              Under senare år har vi alltså inte sett någon sådan effekt.
            </seg>
            <seg n="02d7f17f">
              Jag tycker att det vore mer seriöst att vi tog diskussionen om
              de enskilda förslagen. Är det finansiell sektor som Leif Jakobsson
              vurmar för, eller är det försäljningen av alkohol och tobak som
              han vurmar för? Man får nämligen lätt intrycket att vad det egentligen
              handlar om är att Socialdemokraterna tar ställning för förslagen
              om höjda skatter på till exempel tobak och alkohol och för den
              delen borttagande av pensionsavdrag men ändå vill rikta kritik
              mot regeringen genom att låtsas att det finns någon typ av oklarhet
              kring beräkningarna, som jag återigen kan understryka inte finns.
            </seg>
            <seg n="91f51595">
              Vi tar gärna debatten. Om Leif Jakobsson anser att det är centralt
              att vi ska ha låga skatter för finansiell sektor eller att det
              ska vara låg beskattning på alkohol får han stå för den uppfattningen.
              Men om vi är överens om att de här skatterna kan och bör höjas
              blir det lite märkligt när man försöker skapa ett intryck av att
              det finns en oenighet genom att ifrågasätta de beräkningar som
              vi gör inom ramen för EU-ländernas kanske mest öppna och transparenta
              ramverk. Jag tycker att detta helt enkelt ger intryck av en populistisk
              kritik från Leif Jakobsson.
            </seg>
          </u>
          <note type="speaker" n="e38bd639">
            Anf. 46 LEIF JAKOBSSON (S):
          </note>
          <u who="leif_jakobsson_79f517" xml:id="i-20c9dc3194c0cd77-2" n="7aa9ee0c">
            <seg n="35262adb">
              Herr talman! Jag kanske är extra färgad av att bo i Skåne. Och
              jag ska villigt erkänna att det som finansministern hänvisade
              till, den kraftiga skattehöjningen i slutet av 90-talet, fick
              konsekvenser som människor på marken såg. Smugglingen ökade kraftigt,
              och det gav fotfäste för organiserad brottslighet när man byggde
              upp kanalerna för framför allt cigarettsmuggling. Det är väl det
              som har vaccinerat mig och som gör att jag alltid är lite orolig.
              Jag skulle inte ha några som helst problem med kraftiga skattehöjningar
              på alkohol och tobak utifrån någon annan aspekt än just denna.
            </seg>
            <seg n="64e0fe11">
              Vi som bor i gränstrakter har sett vad som kan ske och vad som
              sker och ser hur det är i dag. Det må hävdas att finansministern
              får in sina pengar, men vi som bor där nere ser att det säljs
              väldigt mycket cigarettpaket som absolut inte är beskattade i
              Sverige och att den illegala försäljningen av alkohol är ganska
              omfattande. Det var därför som jag försökte föra in ett ytterligare
              perspektiv på den här typen av skattehöjningar, och det är vilka
              resurser och möjligheter man ger till tullen att se till att den
              illegala införseln stoppas. Där har jag inte fått något som helst
              svar av finansministern.
            </seg>
            <seg n="94a563df">
              Antalet personal på marken, som ska stoppa den illegala införseln,
              minskar år för år, och man lägger ned tullstationer. Det oroar
              mig mycket att kalkylerna inte hänger ihop med tullens möjligheter
              att upprätthålla våra gränser när det gäller illegal införsel.
            </seg>
          </u>
          <note type="speaker" n="23546e2a">
            Anf. 47 Finansminister ANDERS BORG (M):
          </note>
          <u who="unknown" xml:id="i-dcece232c5b7aadd-24" n="8a71bf3c">
            <seg n="c5986d63">
              Herr talman! Sverige har en av de bäst fungerande och mest trovärdiga
              ordningarna för finanspolitik. Utifrån en uråldrig svensk tradition
              av hög grad av öppenhet i offentlig förvaltning och oförvitliga
              tjänstemän som ligger till grund för de beslut vi fattar har vi
              gått vidare på ett antal punkter för att ytterligare öka öppenheten
              och förtroendet för den här ordningen. Sverige har varit föregångare
              med att öka transparensen i finanspolitiken, och vi står oss fortfarande
              mycket gott i förhållande till alla andra länder.
            </seg>
            <seg n="90dded40">
              Flera gånger har Leif Jakobsson gjort påståenden om att det skulle
              vara bristfälliga beräkningar eller, som det påstods i det sista
              inlägget, att till och med jag själv skulle ha gjort beräkningar
              som vi sedan har prövat. Skatteverket och skatteavdelningarna
              har kommit tillbaka med exakt samma bedömningar som tidigare har
              gjorts, och det har inte i remissunderlagen framkommit någon kritik
              som ger substans till Leif Jakobssons rätt breda påståenden. Jag
              tycker därför att detta är en beklagansvärd debatt, och det är
              bara beklagansvärt att Leif Jakobsson återkommer gång efter annan
              med den här typen av insinuationer.
            </seg>
            <seg n="b8065e26">
              Sedan skulle vi gott och väl kunna ha en annan och mer seriös
              debatt om vilken folkhälsopolitik vi ska ha. Jag tror att det
              är viktigt med en restriktiv politik kring både alkohol och tobak.
              Vi har allvarliga hälsoproblem kopplade till detta och också allvarliga
              sociala problem, och alkoholen står ut som en av de viktigaste
              orsakerna till sociala svårigheter för människor.
            </seg>
            <seg n="a4ac2ba0">
              Det är viktigt att sociala myndigheter, polis, tull och andra
              myndigheter har både resurser och befogenheter att agera för att
              bekämpa brottslighet när sådan förekommer. Det kan vi vara överens
              om, herr talman.
            </seg>
          </u>
          <note n="3f19667c">
            Överläggningen var härmed avslutad.
          </note>
          <note n="210e1477">
            13 § Svar på interpellation 2013/14:480 om månadsuppgifter
          </note>
          <note type="speaker" n="6d8e060d">
            Anf. 48 Finansminister ANDERS BORG (M):
          </note>
          <u who="unknown" xml:id="i-dcece232c5b7aadd-25" n="8a71bf3c">
            <seg n="5d00456e">
              Herr talman! Anders Karlsson har frågat näringsministern hur
              hon vill motverka att fusk och illojal konkurrens stör konkurrensen
              inom näringslivet och under vilka förutsättningar hon kan tänka
              sig att stödja hederliga företagares framställningar om ett enkelt
              månadsuppgiftssystem.
            </seg>
            <seg n="a97de6cd">
              Arbetet inom regeringen är så fördelat att det är jag som ska
              svara på interpellationen.
            </seg>
            <seg n="999b9caf">
              Månadsuppgiftsutredningen lade i april 2011 fram ett förslag
              till månatliga kontrolluppgifter. Förslaget sändes ut på remiss
              till hösten samma år.
            </seg>
            <seg n="e2ad8eb8">
              Ett antal remissinstanser, främst från näringslivet, avstyrkte
              förslaget. Regeringen har funnit att förslaget, bland annat med
              hänsyn till remissinstansernas kritik, inte var lämpat för lagstiftning.
            </seg>
            <seg n="870dd5e2">
              Regeringen har i övrigt vidtagit många åtgärder för att begränsa
              skattefelet och minska risken för seriösa företagare att utsättas
              för illojal konkurrens från dem som inte betalar sina skatter
              och avgifter.
            </seg>
            <seg n="55d669fa">
              Ett exempel från den senaste tiden är att kravet på kassaregister
              utökats till att omfatta även torg- och marknadshandel. Ett annat
              exempel är att en proposition har lämnats till riksdagen med förslag
              på att införa redovisningscentraler för taxibranschen. Jag kan
              också nämna att remissbehandlingen av ett förslag på hur ett kontrollsystem
              inom skatteförfarandet ska vara utformat för byggbranschen nyss
              är avslutad och att beredning av förslaget pågår i Regeringskansliet.
            </seg>
          </u>
          <note type="speaker" n="b2766055">
            Anf. 49 ANDERS KARLSSON (S):
          </note>
          <u who="anders_karlsson_4d09f1" xml:id="i-0443e064761e03fb-0" n="ea2e98e4" next="i-b07a064bce89d47b-0">
            <seg n="0916e108">
              Herr talman! Jag tackar finansministern för svaret. Inledningsvis
              är det två saker i detta svar som jag kort vill kommentera.
            </seg>
            <seg n="de3bcbd2">
              Finansministern hänvisar i sitt svar till två andra åtgärder
              regeringen vidtagit mot skattefusk och illojal konkurrens. Givetvis
              hänvisar han inte till personalliggare inom byggbranschen, för
              även det är ett förslag som han efter åtta års arbete inte lyckats
              föra i hamn.
            </seg>
            <seg n="987991fc">
              I hamn efter åtta års långbänk kom förslaget om redovisningscentraler
              i taxi. Problemet är dock att taxameterundantaget finns kvar.
            </seg>
            <seg n="a71f55b4">
              När det gäller kassaregister inom torg- och marknadshandeln glömde
              finansministern de utländska torghandlarna.
            </seg>
            <seg n="160a3a56">
              Halvhjärtat och halvdant – så bör rätteligen finansministerns
              kamp mot skattefusk och illojal konkurrens sammanfattas.
            </seg>
            <seg n="5ef25dfd">
              Efter många om och men tillsattes en utredning om månadsredovisning.
              Skatteverkets tidigare generaldirektör Mats Sjöström fick uppdraget.
              Han gjorde ett gediget arbete, och under 2011 kom hans betänkande.
            </seg>
            <seg n="2bb23da3">
              Finansministern hävdar i sitt interpellationssvar att remissinstanserna
              gjorde ned förslaget och att det var därför det föll. Tyvärr är
              det inte hela sanningen. Månadsuppgiftsutredningens förslag var
              bra men kanske för ambitiöst.
            </seg>
            <seg n="a206a14e">
              Det vi socialdemokrater i skatteutskottet har drivit är krav
              på att individuella månadsuppgifter ska redovisas till Skatteverket.
            </seg>
          </u>
          <note n="58672480">
            Finansministern hade med månadsredovisning i sin propositionsförteckning
            våren 2013. Det stod som nr 90 och skulle ha lämnats den 26 mars.
            Men av detta blev inget.
          </note>
          <u who="anders_karlsson_4d09f1" xml:id="i-b07a064bce89d47b-0" n="ea2e98e4" prev="i-0443e064761e03fb-0">
            <seg n="982149a5">
              Vad som sedan hände är omslutet av samma dunkel som Nuonaffären.
              Kanske agerade näringsminister Lööf. Det troliga svaret är att
              frågan hanterades i det så kallade inre kabinettet av partiledarna
              och där dömdes av till näringsministerns fördel.
            </seg>
            <seg n="7053a3a9">
              Herr talman! Det hade varit ärligare om finansministern, regeringen
              och de borgerliga riksdagsledamöterna tillstått detta och sagt:
              Ja, det var en fråga som det fanns olika uppfattningar om, och
              i den kompromissen vek vi moderater ned oss för Centerpartiet.
              Vi tycker att det är ett rätt bra förslag men har nu lagt det
              på is och kommer kanske tillbaka till det senare.
            </seg>
            <seg n="bf6ca612">
              I stället väljer finansministern förnekelsens väg. Nej, han har
              minsann aldrig gillat månadsuppgifter, heter det nu. Politik handlar
              ofta om kompromisser, och jag tror att väljarna egentligen också
              förstår det. Att låtsas om något annat sänker trovärdigheten för
              politiken och demokratin.
            </seg>
            <seg n="6c01e1cd">
              Anders Borg! Erkänn nu att du vek ned dig för Annie Lööf i frågan
              om månadsuppgifter.
            </seg>
          </u>
          <note type="speaker" n="1f2cb1b6">
            Anf. 50 Finansminister ANDERS BORG (M):
          </note>
          <u who="unknown" xml:id="i-dcece232c5b7aadd-26" n="8a71bf3c">
            <seg n="4a5fab50">
              Herr talman! Det är ingen tvekan om att vi har gjort betydande
              framsteg vad gäller att förbättra skattesystemet under senare
              år. Det finns omfattande underlag från Skatteverket som visar
              att andelen företag som upplever att de är utsatta för illojal
              konkurrens i olika sektorer har minskat rätt påtagligt. Vi ser
              också att andelen av allmänheten som uppfattar att de känner till
              att någon arbetar svart eller själv har beredskap att arbeta svart
              har minskat kraftigt. Det är i grund och botten bra.
            </seg>
            <seg n="26ce47b7">
              Genom jobbskatteavdrag, RUT och ROT har vi gjort det svenska
              skattesystemet mer strömlinjeformat. Vi har också bidragit till
              att minska de avgörande skattekilar som har haft negativa effekter
              på både skattesystem och sysselsättning.
            </seg>
            <seg n="1e96d78e">
              Vi har också gjort breda förändringar på företagsskattesidan
              för att försäkra oss om att olika skatteupplägg inte ska kunna
              användas, framför allt när det gäller ränteavdrag. Vi har en företagsskatteutredning
              som i början av juni kommer med ytterligare förslag för att begränsa
              ränteavdragen och den snedvridning vi har mellan eget och lånat
              kapital. Det är bra.
            </seg>
            <seg n="254a6962">
              Låt mig försöka förtydliga hur vi har tänkt kring månadsuppgifter.
              Som Anders Karlsson säger finns det ett antal viktiga fördelar
              med ett månadsuppgiftssystem. Det gäller i termer av hur ett socialförsäkringssystem
              kan fungera, där månadsuppgifter skulle kunna underlätta trygghetssystemens
              funktion på just företagarsidan när det gäller föräldraledighet,
              sjukledighet, arbetslöshet och annat.
            </seg>
            <seg n="8aa02595">
              Det finns också fördelar med ett månadsuppgiftssystem när det
              gäller samordningen mellan olika myndigheter, vilket skulle göra
              systemet mer strömlinjeformat.
            </seg>
            <seg n="2af51dd2">
              Den stora nackdelen med månadsuppgifterna är helt enkelt att
              det blir en börda för företagen med ett ökat uppgiftslämnande.
              Det har varit alldeles tydligt på de reaktioner vi har fått från
              näringslivets olika organisationer. Man har bedömt att det skulle
              vara en tung börda som belastar företagen och får negativa effekter
              på reallöner och sysselsättning.
            </seg>
            <seg n="ace3502a">
              Därför har vi valt att inte gå vidare med förslaget på månadsuppgiftslämnande.
              Det betyder inte att man inte i framtiden kan hitta andra modeller
              som ger en bra kombination av kontroll och låga kostnader för
              uppgiftslämnandet. Det återstår dock att se om en sådan lösning
              kan komma på plats.
            </seg>
            <seg n="77ae0219">
              Jag vill också understryka att det gedigna arbete regeringen
              gör kommer att följas upp på en lång rad andra områden. Närmast
              gäller det byggsektorn där vi också arbetar fram förslag som ger
              en bra avvägning mellan kontroll och uppföljningsmöjlighet utan
              att skapa onödiga kostnader.
            </seg>
            <seg n="8042eec1">
              Vår bedömning är att det har gjorts betydande framsteg i skattesystemet.
              Vår bedömning är också att det förslag som fanns i utredningen
              om månadsuppgifter var för betungande. Det fanns en bred remissinstanskritik
              som vi tog hänsyn till. Vi får följa detta och se om frågan kan
              återkomma.
            </seg>
          </u>
          <note type="speaker" n="522fc368">
            Anf. 51 ANDERS KARLSSON (S):
          </note>
          <u who="anders_karlsson_4d09f1" xml:id="i-7732e9a06063d136-0" n="ea2e98e4">
            <seg n="760b9322">
              Herr talman! Jag tackar finansministern för det halva erkännandet.
            </seg>
            <seg n="57f7356f">
              Skattefusk och illojal konkurrens är ett problem i samhället
              och måste bekämpas med alla medel. Det är därför vi socialdemokrater
              tagit upp frågan vid flera tillfällen i skatteutskottet. Vid flera
              tillfällen har vi haft hela utskottet med oss i ett tillkännagivande
              till regeringen att återkomma.
            </seg>
            <seg n="ef575b2a">
              Jag kan medge att det kan vara tekniskt svårt enligt det förslag
              som togs fram av före detta generaldirektören. Men det är egentligen
              inte detta som har varit eftersträvansvärt för oss utan att man
              ska redovisa månadsuppgifterna. Varje månad ska alla företagare
              redovisa de anställdas löner. I denna redovisning ska det klart
              framgå hur mycket skatt som dragits. Det kan man trycka på en
              knapp för och skicka direkt till Skatteverket. Konstigare än så
              är det inte, och då skulle vi få kontroll över det.
            </seg>
            <seg n="2dda1125">
              Det finns otaliga exempel på oseriösa företag där allt trillar
              ihop när de ska redovisa året efter. Inte en krona är inbetald
              i skatt. Den enskilde anställde i företaget riskerar att bli skattskyldig
              och få betala in all skatt om han inte kan styrka det genom sina
              lönebesked, och sådana kan ju förkomma.
            </seg>
            <seg n="30d24ba0">
              Detta är lika viktigt för individen som för samhället. För samhällets
              del är det viktigt att vi får in skatteintäkter, för det handlar
              om trovärdigheten gentemot alla dem som varje månad sliter och
              släpar för kanske 20 000 i månaden eller mindre. De sitter och
              väntar vid telefonen för att få ett jobb som ger 100 kronor i
              timmen och ska betala skatt på det. Om skatten då undanhålls av
              vissa företagare undermineras skattemoralen hos dem som sliter
              och betalar in sin skatt.
            </seg>
            <seg n="8b25173f">
              Här måste det till krafttag, finansministern. Se till att fixa
              det och inför en månadsredovisning enligt ett enklare system än
              utredningens förslag. Ett enigt skatteutskott har ju gett det
              i uppdrag till regeringen.
            </seg>
          </u>
          <note type="speaker" n="ecc47b1f">
            Anf. 52 FREDRIK SCHULTE (M):
          </note>
          <u who="fredrik_schulte_6d2a2e" xml:id="i-85d8308883919fbe-0" n="ef7f361f">
            <seg n="9dd1f6fb">
              Herr talman! Anders Karlsson försöker måla upp en bild av att
              det skulle vara skämmigt och negativt att Anders Borg, regeringen
              och Moderaterna har backat och inte längre tycker att månadsredovisningar
              är något som bör införas.
            </seg>
            <seg n="ce6b330c">
              Jag tycker att det är positivt att vi klarar att kompromissa
              och komma överens i alliansregeringen. Lika lite som Anders Karlsson
              vet jag hur det faktiskt ligger till, men om det nu skulle vara
              så att man backade för att tillgodose Centerpartiet tycker jag
              att det är positivt. Det står jag för. Det är så demokrati ska
              fungera, och det är så en regering måste kunna fungera – man kan
              samarbeta och komma överens.
            </seg>
            <seg n="24517bcf">
              Det är lite ironiskt att just Anders Karlsson säger detta. Själv
              sitter man i en situation där man måste samarbeta med människor
              och partier som har ett fundamentalt annorlunda sätt att se på
              samhället och ekonomin. Det är till exempel Miljöpartiet, som
              i helgen beslutade att de vill ha en tillväxtfri ekonomi.
            </seg>
            <seg n="f0e0ba68">
              Att det skulle vara dåligt att kompromissa tror jag att du får
              svårt att motivera, Anders Karlsson, om olyckan skulle vara framme
              och du står här nästa mandatperiod och försvarar en S–MP-regering.
              Då tror jag att din retorik kommer att se väldigt annorlunda ut.
            </seg>
            <seg n="a2a11ad0">
              När det kommer till själva sakfrågan är alla överens om att vi
              måste minska skattefusket. Som Anders Borg var inne på har skattefusket
              minskat påtagligt enligt de sammanställningar och undersökningar
              som Skatteverket har gjort. Det är för att vi har genomfört en
              rad reformer som gjort det enklare att göra rätt för sig, vi har
              ställt högre krav på företagare att redovisa saker och ting korrekt,
              till exempel kassaregisterlagen, och vi har sänkt skatterna inom
              en rad sektorer där skattefusket har varit påtagligt därför att
              det har varit kostsamt att utföra tjänster eller köpa produkter
              vitt.
            </seg>
            <seg n="97b41218">
              För fem minuter sedan diskuterade vi frågan om inkomstberäkningar
              för staten och vad en eventuell skattehöjning på alkohol och tobak
              skulle få för effekt. Anders Karlssons partikollega Leif Jakobsson
              skriver mycket tydligt att det finns en risk att smugglingen ökar
              när skatten höjs. Det är det som gör denna fråga så ironisk när
              det kommer till skattefusk.
            </seg>
            <seg n="a6f09bda">
              Socialdemokraterna vill föra en politik som på ett ganska radikalt
              sätt skulle vrida tillbaka klockan och göra skattefusk lönsamt
              på nytt, genom att nagga ROT och RUT i kanten eller till och med
              ta bort dem, som Vänsterpartiet vill. Detta gör att hela argumentationen
              och det höga tonläget i debatten blir närmast absurda.
            </seg>
            <seg n="f4722f87">
              Den intressanta frågan, som Anders Karlsson borde svara på, är:
              Hur mycket av Miljöpartiets och Vänsterns förslag, som kommer
              att öka skattefusket, är Anders Karlsson beredd att kompromissa
              om? I stället pekar han finger när vi är lite flexibla och försöker
              hitta de bästa sätten att väga upp mellan å ena sidan att bekämpa
              skattefusk och å andra sidan att inte komma med alltför stora
              pålagor som ställer till det för svenskt näringsliv.
            </seg>
            <seg n="80bc546a">
              Det är den intressanta frågan. Den borde Anders Karlsson svara
              på.
            </seg>
          </u>
          <note type="speaker" n="18c9b829">
            Anf. 53 Finansminister ANDERS BORG (M):
          </note>
          <u who="unknown" xml:id="i-dcece232c5b7aadd-27" n="8a71bf3c">
            <seg n="8f06a762">
              Herr talman! Skattesystemet är centralt för svensk ekonomi, dels
              för att skatter har stora effekter på hur ekonomin fungerar, dels
              för att vi naturligtvis har ett betydande behov av att få in skatteintäkter
              för att klara våra olika åtaganden inom utbildning, infrastruktur
              och forskning.
            </seg>
            <seg n="d2c187e0">
              Det är därför glädjande att vi har sett en serie framsteg under
              senare år där vi har täppt till hål i skattesystemet. Det gäller
              uppstramningar såsom begränsningar av ränteavdragen inom företagssektorn
              men också förslag som RUT, ROT och jobbskatteavdraget vilka gör
              att drivkrafterna att betala skatt på ett bra sätt fungerar.
            </seg>
            <seg n="a6289ec3">
              Man kan konstatera att det har skett en attitydförskjutning.
              Svenskarna har ett högt förtroende för myndigheter, i synnerhet
              Skatteverket, och upplever att det är en betydande samhällsvinst
              att man väldigt enkelt kan göra sina deklarationer elektroniskt.
            </seg>
            <seg n="4e723d0f">
              I OECD hade vi för någon månad sedan en diskussion om hur skattesystemet
              i USA fungerar. Där är kostnaden för den enskilde att fullgöra
              sina skatter betydande. Den enkla svenska modellen där man deklarerar
              genom en knapptryckning hemma, utan konsulttid, ses som närmast
              utopisk och som ett mål.
            </seg>
            <seg n="6ca2a0a3">
              När det gäller månadsredovisningen vill jag påpeka att det finns
              två motstående aspekter. Jag välkomnar att Anders Karlsson i sitt
              inlägg vidgår att det är på det sättet. Å ena sidan finns det
              fördelar med ett månadsuppgiftssystem, både i termer av kontroll
              i skattesystemet och, som jag nämnde, i termer av hur socialförsäkringssystemet
              ska kunna fungera, inte minst för företagare. Å andra sidan, mot
              detta, står att vi inte vill ålägga företagen ökade kontrollkostnader
              eftersom den typen av kostnader naturligtvis ska bäras av produktionen
              och ytterst av lönerna, det vill säga att antingen begränsas sysselsättning
              eller reallöneökningar.
            </seg>
            <seg n="340fcff5">
              Vi fick stark kritik för det långtgående förslag som utredningen
              tog fram. Jag vill verkligen inte rikta någon kritik mot utredningen.
              Den har fullgjort sitt uppdrag i förhållande till direktivet,
              men förslaget har ändå rönt en hel del kritik. Då återstår att
              se om vi kan ta fram förslag som på ett bättre sätt balanserar
              mellan att å ena sidan säkra en fungerande månadsuppföljning och
              å andra sidan inte ålägga företagen onödiga kontroller.
            </seg>
            <seg n="584d3973">
              Jag välkomnar att Anders Karlsson i sitt inlägg ger vid handen
              att det är dessa utgångspunkter som också Socialdemokraterna ser
              i det fortsatta arbetet.
            </seg>
          </u>
          <note type="speaker" n="5fa797d6">
            Anf. 54 ANDERS KARLSSON (S):
          </note>
          <u who="anders_karlsson_4d09f1" xml:id="i-7732e9a06063d136-1" n="ea2e98e4">
            <seg n="755d9d73">
              Herr talman! Jag tackar finansministern för svaret.
            </seg>
            <seg n="0ce0bf6e">
              Jag vill avslutningsvis säga att vi socialdemokrater i skatteutskottet
              har lagt fram otaliga förslag, inte mindre än 30 att-satser, för
              att komma till rätta med skattefusk och undanhållande av skatt
              på många områden.
            </seg>
            <seg n="523e4340">
              Den senaste siffra vi har – sedan kan den ifrågasättas – är 133
              miljarder i undanhållen skatt. Det är fantastiskt mycket pengar.
              Det skulle kanske Karin Enström behöva lite i försvarsutskottet,
              och säkert skulle någon på vård- och omsorgsområdet, socialministern
              och många andra, behöva de pengarna för att göra en bättre omsorg
              och en bättre verksamhet i statens finanser.
            </seg>
            <seg n="8131915c">
              Det är intressant att man använder argumentet att det är krångligt
              för små företag. Det tycker jag inte är något argument. Det är
              inte konstigare än att man trycker på knappen och skickar direkt
              när man har gjort redovisningen av löner till de anställda. Det
              är mycket enkelt, ungefär som att skicka in deklarationen. När
              den väl är rätt ifylld skickar man bara i väg den i ett sms. Det
              borde vara likadant med det andra.
            </seg>
            <seg n="e8d749f7">
              För att vara lite ironisk så tycker vi att knallarna eller torghandlarna
              ska kunna sköta sin redovisning och uppkoppling på torgplatsen,
              men vi kan inte säga till de företagare som sitter inne på kontoret
              och sköter detta dagligen att skicka i väg månadsredovisningen
              till Skatteverket för att verkligen få koll på att skatten betalas
              in.
            </seg>
            <seg n="2c8365c8">
              För övrigt finns det en mycket bra artikel, som visserligen är
              några år gammal. Arenagruppen har skrivit om just detta med skattefusk
              och stora statliga investeringar och om hur pengar undanhålls
              från staten. Staten bidrar till stora projekt, och sedan undanhålls
              massor av pengar. Det måste vi få stopp på. Vi har ett antal förslag,
              finansministern. Lyssna på dem och kom tillbaka med månadsredovisningen!
            </seg>
          </u>
          <note n="3f19667c">
            Överläggningen var härmed avslutad.
          </note>
          <note n="3929f443">
            14 § Svar på interpellation 2013/14:475 om demokratiska aspekter
            av handelsavtal
          </note>
          <note type="speaker" n="a8983fe7">
            Anf. 55 Statsrådet EWA BJÖRLING (M):
          </note>
          <u who="unknown" xml:id="i-dcece232c5b7aadd-28" n="8a71bf3c">
            <seg n="fcd38429">
              Herr talman! Annika Lillemets har ställt ett antal frågor till
              statsrådet Birgitta Ohlsson om demokratiska aspekter av frihandelsavtal
              och i synnerhet om de pågående förhandlingarna om ett partnerskap
              för handel och investeringar mellan EU och USA, det så kallade
              TTIP-avtalet. Interpellationen har överlämnats till mig för besvarande.
            </seg>
            <seg n="019a8086">
              Inledningsvis vill jag tacka Annika Lillemets för att hon lyfter
              fram de pågående förhandlingarna mellan EU och USA.
            </seg>
            <seg n="682c4e7f">
              Regeringen verkar för att få till stånd ett så ambitiöst och
              heltäckande partnerskapsavtal som möjligt. För det handlar i grunden
              om människors vardag, om att arbetssökande ska få större möjligheter
              att hitta ett jobb, om att konsumenter och företag ska få bättre,
              billigare och fler varor och tjänster att välja mellan, om att
              vårt näringsliv ska få bättre och rättvisa spelregler och om att
              våra små och medelstora företag ska få ökade möjligheter att växa.
            </seg>
            <seg n="62632242">
              Herr talman! Frihandel handlar om frihet och ökade möjligheter.
              Frihandel möjliggör för människor att bestämma över sina liv,
              att själva besluta om att utbyta varor och tjänster över nationsgränser
              utan onödiga påbud. Frihandel är sålunda en motor för demokrati.
              Inte sällan utgör frihandel en förutsättning för demokrati. Aldrig
              har väl ett land på sikt kunnat främja demokrati genom att slå
              ned på sina medborgares rätt att handla med omvärlden.
            </seg>
            <seg n="b637e148">
              Samtidigt är det viktigt att vi inte tar frihandelns inneboende
              demokratifrämjande förmåga för given. Den fortlöpande demokratiska
              förankringen är därför mycket viktig. Inom en europeisk kontext
              ser vi till att värna den demokratiska förankringen genom att
              bland annat säkerställa att våra nationella parlament, Europaparlamentet,
              EU-kommissionen samt medlemsstaterna informerar öppet om ärenden
              och lagförslag som rör vårt handelsregelverk.
            </seg>
            <seg n="32d02cf0">
              Regeringen arbetar aktivt med utåtriktade aktiviteter och information
              på hemmaplan. Vi har genom möten och seminarier diskuterat exempelvis
              TTIP:s betydelse för maten, jobben och miljön. Vår expertmyndighet
              Kommerskollegium har publicerat flera rapporter och analyser i
              ämnet. En rad andra aktörer, inklusive våra arbetstagar- och arbetsgivarorganisationer,
              har på samma sätt varit mycket aktiva.
            </seg>
            <seg n="4d6446e8">
              Herr talman! Redan i EU-kommissionens första analys gjordes en
              bedömning av de miljö- och klimatmässiga aspekterna av förslaget.
              Kommissionens initiala bedömning var att den globala effekten
              av koldioxidutsläpp förmodligen är mycket liten och att det finns
              positiva effekter på klimatet genom ökad handel med så kallad
              grön teknik.
            </seg>
            <seg n="d7bcbe80">
              Kommissionens analys följs nu upp med en utförlig hållbarhetsbedömning,
              som EU-kommissionen har lagt ut på ett oberoende institut. En
              interimsrapport presenteras i sommar och slutrapporten mot slutet
              av året.
            </seg>
            <seg n="56c55efb">
              EU-kommissionen har också inrättat en särskild rådgivargrupp
              för TTIP med vilken en löpande dialog ska hållas gällande avtalets
              inverkan på till exempel miljö och konsumentskydd.
            </seg>
            <seg n="67400d9c">
              Herr talman! Inom ramen för TTIP vill både EU och USA utveckla
              ett närmare regulativt samarbete. Det handlar om att på sikt ta
              bort onödiga handelshinder som har sitt ursprung i olika tekniska
              regelverk. Det ska ske utan att vi gör avkall på våra höga krav
              inom områden som miljö, livsmedel, djur, hälsa och konsumentskydd.
            </seg>
            <seg n="84ea2a77">
              Förslag om ett regulativt råd har väckts av kommissionen i förhandlingarna.
              Tanken är inte att förändra hur Sverige och EU lagstiftar. Tanken
              är att EU och USA ska hålla varandra informerade om lagstiftning
              på områden som rör transatlantisk handel. Det tycker jag är ett
              naturligt inslag i ett ambitiöst partnerskapsavtal. Jag är därför
              beredd att studera förslaget närmare.
            </seg>
            <seg n="63525b1e">
              Slutligen vad gäller frågan om investerarskydd och skiljedomsförfarande
              vill jag hänvisa till svar i tidigare interpellationer (2013/14:399,
              2013/14:414 och 2013/14:415) där jag är tydlig med att investeringsreglerna
              i TTIP inte ska underminera vår demokrati. Jag pekar också på
              att det är positivt att avtalsförhandlingarna inbegriper investeringar,
              eftersom dessa utgör en vital del i den globala ekonomin.
            </seg>
            <seg n="ed106ac6">
              EU-kommissionen genomför just nu en bred konsultation med civilsamhället
              om ISDS i TTIP. Regeringen stöder detta initiativ, och jag hoppas
              på ett aktivt deltagande i konsultationerna även här i Sverige.
            </seg>
            <seg n="58248e55">
              Jag välkomnar en fortsatt konstruktiv dialog med Annika Lillemets
              i denna så betydelsefulla fråga för Sveriges välstånd.
            </seg>
          </u>
          <note type="speaker" n="54787577">
            Anf. 56 ANNIKA LILLEMETS (MP):
          </note>
          <u who="annika_lillemets_d743a3" xml:id="i-3390135ae3c230d9-0" n="cddeb694">
            <seg n="df79bbb8">
              Herr talman! Till att börja med vill jag tacka statsrådet för
              att hon svarar på mina frågor. Det framgår med all önskvärd tydlighet
              att statsrådet och regeringen även fortsatt har stora och till
              synes orimliga förväntningar på detta avtal. Trots den kritik
              som växer runt om i Europa och USA, inte minst rörande den bristande
              öppenheten och insynen i förhandlingarna, väljer regeringen till
              synes att inte ta farhågorna på särskilt stort allvar. Det är
              beklagligt och oroande.
            </seg>
            <seg n="f3eb56bf">
              Statsrådet talar i väldigt positiva ordalag om frihandelns effekter
              och går till och med så långt som att kalla frihandeln både en
              förutsättning och en motor för demokrati. Visst har fri och rättvis
              handel många positiva aspekter, men det kan också vara värt att
              sansa oss en aning.
            </seg>
            <seg n="6cb071b1">
              Som såväl jag som andra redan har påpekat i kammaren under tidigare
              debatter i detta ämne är tullarna mellan EU och USA redan i dag
              väldigt låga. En rapport som nyligen sammanställdes på uppdrag
              av EU-parlamentet säger klart och tydligt att TTIP i huvudsak
              handlar om ett regulativt samarbete och att endast vissa element
              av avtalet kan jämföras med klassiska handelsavtal. TTIP handlar
              således, som statsrådet vet, i första hand inte om tullar utom
              om lagstiftning. Vi bör kalla saker vid dess rätta namn och inte
              använda frihandelns goda namn för att beskriva ett avtal som i
              huvudsak handlar om någonting helt annat.
            </seg>
            <seg n="c3ad86a3">
              Statsrådets intresse för demokrati är välkommet. Men det hade
              varit klädsamt om hon på allvar hade velat beakta de farhågor
              som jag och många med mig faktiskt har på det här området. I sitt
              svar till mig bemöter hon inte hur företagens nya användning av
              tvistlösningsmekanismen ISDS i avskräckande syfte – och mekanismens
              redan bevisade effekter för försening av beslut i syfte att skydda
              folkhälsan – påverkar demokratiska principer.
            </seg>
            <seg n="fa826a9f">
              I det nya fallet mellan Achmea och Slovakien har det holländska
              försäkringsbolaget inkommit med en första avsiktsförklaring om
              att inleda ett stämningsförfarande mot den slovakiska staten för
              ett lagförslag som ännu inte passerat parlamentet. Det enda rimliga
              syftet med stämningsansökan är att avskräcka den slovakiska regeringen
              från att implementera demokratiskt beslutade lagar.
            </seg>
            <seg n="1358b04f">
              Tobaksföretaget Philip Morris uppmärksammade stämning mot Australien
              har lett till att Nya Zeeland avvaktar med att implementera en
              liknande lag, som syftar till att skydda folkhälsan, tills dess
              att stämningsförfarandet är slutfört – just för att Nya Zeeland
              fruktar repressalier från kommersiella aktörer.
            </seg>
            <seg n="25bd41d1">
              Hur kan detta inte vara ett hot mot demokratiskt beslutsfattande?
            </seg>
            <seg n="2c631be9">
              Statsrådet säger i sitt svar till mig att EU-kommissionen har
              väckt ett förslag om ett regulativt råd. Men som statsrådet är
              medveten om kommer detta förslag direkt från de stora näringslivsorganisationerna,
              däribland kemikalieindustrin. Enligt medborgarrätts- och miljöorganisationer
              skulle detta ge ekonomiska särintressen nya verktyg för att blockera,
              urvattna eller försena kommande lagstiftning på exempelvis miljö-
              och folkhälsoområdet.
            </seg>
            <seg n="b30995b6">
              Vi värnar båda demokratin. De farhågor som lyfts fram av dem
              som arbetar med demokrati gör i alla fall mig genuint orolig.
              Det duger inte att gömma sig bakom frihandeln, utan det handlar
              om harmonisering av lagstiftning och regelsamverkan. TTIP är ett
              avtal om regleringar och skydd för investeringar.
            </seg>
            <seg n="594667b9">
              Jag ber att få återkomma och bemöta andra aspekter av statsrådets
              svar till mig i mitt nästa anförande men vill återigen poängtera
              att jag gärna ser att statsrådet bemöter de konkreta exemplen
              kring ISDS och även farhågorna kring det regulativa samarbetsråd
              som planeras inom ramen för TTIP.
            </seg>
          </u>
          <note type="speaker" n="ea613a0b">
            Anf. 57 Statsrådet EWA BJÖRLING (M):
          </note>
          <u who="unknown" xml:id="i-dcece232c5b7aadd-29" n="8a71bf3c">
            <seg n="f5bfcafc">
              Herr talman! Annika Lillemets tycker jag missförstår vad TTIP
              går ut på. Det handlar inte om att försämra standarder. Det handlar
              inte om att försämra det vi har när det gäller miljö och hälsa
              i EU. TTIP handlar mycket om att förenkla standarder.
            </seg>
            <seg n="eaed8ed0">
              Jag har debatterat frågan om ISDS ganska många gånger i riksdagen.
              Det är väldigt intressant, för vi vet ännu inte hur förslaget
              kommer att se ut. Därmed tycker jag att det känns svårt att säga:
              Nej, vi ska inte ha något ISDS. Vi vet ju inte ens vad det är
              som landar på bordet. Kan vi åtminstone inte invänta det som EU-kommissionen
              nu håller på med, den öppna utfrågningen, och se var förslaget
              landar? Sedan kan vi ha en seriös debatt om det.
            </seg>
            <seg n="c27bd284">
              Det är inte heller första gången jag hör de här exemplen om Philip
              Morris och Slovakien tas upp i riksdagen. De rättsfall som frågan
              berör är antingen pågående eller sådana där det inte är offentligt
              tillgängligt, varför jag inte kan kommentera dem i sak. Men allmänt
              kan jag säga att jag tror att de flesta företag undviker att stämma
              på lösa grunder. En stämning är ofta en sista utväg när andra
              lösningsförsök, såsom medling, inte har fungerat och är ofta också
              förknippad med betydande kostnader.
            </seg>
            <seg n="9e19ffb4">
              Samtidigt kan ISDS-systemet förbättras. EU önskar bland annat
              ha med regler i TTIP som klargör att en stämmande investerare
              måste ha en substantiell affärsverksamhet i den aktuella staten.
              Det kommer inte att vara möjligt för skalbolag eller brevlådeföretag
              att utnyttja ISDS i TTIP.
            </seg>
            <seg n="5569c602">
              Ett annat förslag som finns är att motverka eventuella ogrundade
              stämningar genom en regel om att förloraren betalar alla processkostnader.
            </seg>
            <seg n="8e8102ca">
              När det gäller ett holländskt försäkringsbolag, Achmea, som stämmer
              den slovakiska staten – jag ska inte kommentera enskilda fall,
              och besluten är inte offentligt tillgängliga – noterar jag medieuppgifter
              om att skiljenämnden i detta aktuella fall helt nyligen ska ha
              fattat beslut om att avvisa stämning.
            </seg>
            <seg n="ba342a2e">
              Beträffande den första frågan som Annika Lillemets tog upp om
              det regulativa rådet är det väldigt viktigt att påpeka att syftet
              är att etablera ett informationsutbyte på detta område mellan
              EU och USA. Rådet skulle ges i uppgift att övervaka genomförandet
              av bestämmelserna i TTIP och utfärda offentliga rekommendationer
              om föreslagna regleringar och allmänt uppmuntra samarbete. Men
              just nu har vi inte något färdigt textförslag att ta ställning
              till. När ett sådant föreligger kommer jag att studera det noggrant
              och pröva förenligheten med befintliga lagstiftningsprocedurer.
              Dessa samarbetsformer för att överkomma transatlantiska handelshinder
              har funnits under mycket lång tid. Ett exempel är TEC, Transatlantiska
              Ekonomiska Rådet, som ändå med varierad framgång har fått bättre
              koordination och bättre förståelse för standardsättande.
            </seg>
            <seg n="fd556697">
              På senare tid har mycket fokus lagts på områden som ligger uppströms,
              det vill säga marknader som måltjänster, elbilar och nanoteknologi.
              Det är mycket viktigt att vi då kan tala med varandra och se till
              att det blir så enkelt som möjligt för den typen av handel i framtiden.
            </seg>
            <seg n="f80c0fec">
              Jag får återkomma i mitt nästa inlägg.
            </seg>
          </u>
          <note type="speaker" n="2cce324f">
            Anf. 58 ANNIKA LILLEMETS (MP):
          </note>
          <u who="annika_lillemets_d743a3" xml:id="i-3390135ae3c230d9-1" n="cddeb694">
            <seg n="26d97636">
              Herr talman! Det är intressant att handelsministern faktiskt
              inte bemöter mina och andras farhågor om att man faktiskt går
              in och stämmer i förebyggande syfte för att försöka hindra implementering
              av lagstiftning eller lagstiftning som kan leda till förluster.
              Det var faktiskt det som det handlade om här. Det är det som är
              intressant, och det är det som är den stora faran, även om de
              företag som har stämt stater kanske skulle förlora i vissa av
              dessa fall. Det är det som är saken.
            </seg>
            <seg n="f31d1ad0">
              Jag har denna gång specifikt frågat om demokratiaspekterna av
              TTIP. Det var därför som jag ställde frågan till just demokratiministern,
              eftersom detta är så mycket mer än en handelsfråga. Självklart
              måste även till exempel Miljödepartementet involveras med tanke
              på den kritik som har framförts och de följder som det kan bli.
              Därför undrar jag om handelsministern kan utveckla lite mer hur
              dialogen har förts inom regeringen och med sakkunniga från andra
              departement om andra aspekter än handel.
            </seg>
            <seg n="135d94eb">
              Beträffande dialog om avtalet utanför regeringskretsarna välkomnar
              jag att regeringen har anordnat ett seminarium om TTIP. Men tyvärr
              är det bara att konstatera att det finns en enorm slagsida när
              det gäller vilka intressen regeringen väljer att bjuda in och
              låta komma till tals. Återigen premierades ekonomiska särintressen
              på bekostnad av miljö- och medborgarrättsorganisationer, och det
              duger inte. Det är precis samma problem med det föreslagna regulatoriska
              rådet. Det är inte bestämt, men det är föreslaget av EU-kommissionen.
              Där skulle faktiskt näringslivsintressena få ingå, men alla andra
              intressenter skulle komma in långt senare. Det tycker jag är problematiskt.
            </seg>
            <seg n="48a5b449">
              Vidare hänvisar statsrådet till kommissionens initiala bedömning
              och menar att TTIP kan få positiva konsekvenser för klimatet.
              Men det förslag som rör energiavsnittet i avtalet som nyligen
              läckte ut ger en helt annan bild. EU vill nämligen lätta på de
              nuvarande amerikanska reglerna gällande energiexport och således
              importera exempelvis olja och naturgas i stora mängder från USA,
              vilket inte bara skulle öka oljeborrningen och användning av frackning
              i USA utan också hota framväxten av förnybara alternativ inom
              EU. Detta skulle förstås kunna få katastrofala konsekvenser för
              klimatarbetet och miljön såväl här som i USA. I den rapport som
              har beställts av EU-parlamentet betonas också att man i kommissionens
              konsekvensanalys inte beaktat avtalets effekter på en mängd andra
              miljöområden.
            </seg>
            <seg n="51a0fa4d">
              Återigen säger statsrådet att TTIP syftar till att ta bort onödiga
              handelshinder och inte ska leda till att vi gör avkall på våra
              höga krav inom områden som miljö, livsmedel, djur, hälsa och konsumentskydd.
              Men detta går inte ihop med de siffror som regeringen kommunicerar
              om avtalets effekter och som bygger på att varenda politiskt påverkbart
              handelshinder som finns ska tas bort. Men det överensstämmer med
              EU-kommissionens retorik kring avtalet i stort och konsekvensen
              för demokratiska principer. Å ena sidan säger man att parternas
              rätt att reglera ska respekteras, å andra sidan lägger man fram
              förslag som kommer att leda till att just den rätten urholkas.
              Statsrådet får gärna förklara för mig vilka regler som syftar
              till att värna människor och miljö som hon tycker är onödiga.
            </seg>
            <seg n="6f76920c">
              Men om det är som statsrådet säger, att hon inte vill urholka
              våra demokratiska principer eller för den skull våra krav inom
              miljö-, djurskydds- och konsumentskyddsområdet och liknande får
              hon rimligen göra avkall på de ekonomiska effekter hon normalt
              talar om. I detta fall står eventuell tillväxt mot demokratiska
              principer och miljöskydd. Statsrådet kan inte få båda.
            </seg>
            <seg n="0920b8ec">
              Jag vill även gärna passa på att återkomma till frågan om handelsavtalet
              som EU förhandlar med Kanada, CETA. Jag undrar om statsrådet,
              i det fall hon kommer att vara i position att göra så, avser att
              verka för att EU och Sverige inte ingår detta avtal om det innehåller
              den mekanism för investeringsskydd, ISDS, som vi nu har debatterat
              och vars negativa konsekvenser för demokratiska processer illustreras
              av de exempel som jag nämnde i mitt första anförande.
            </seg>
          </u>
          <note type="speaker" n="54002643">
            Anf. 59 Statsrådet EWA BJÖRLING (M):
          </note>
          <u who="unknown" xml:id="i-dcece232c5b7aadd-30" n="8a71bf3c">
            <seg n="35b13065">
              Herr talman! Vi kanske ska återföra diskussionen till att också
              påpeka att ISDS är viktig och också någonting som är positivt
              för våra svenska företag som behöver ett skydd och inte bara diskutera
              de negativa effekter som Annika Lillemets redan har beslutat finns
              innan vi ens har ett förslag på bordet.
            </seg>
            <seg n="58bff6ea">
              Men jag vill påpeka att regeringen är tydlig med att ISDS inte
              får inskränka på vår demokrati eller vår möjlighet att lagstifta.
              Staters rätt att lagstifta om allmännyttiga ändamål som miljö
              och hälsa får inte urgröpas. Det är viktiga frågor som regeringen
              tar på stort allvar. Samtidigt måste också en investerare åtnjuta
              rättssäkerhet, annars blir det inga investeringar.
            </seg>
            <seg n="943291b8">
              Vi stöder, som jag har nämnt, därför EU:s strävan att nå rätt
              balans i TTIP mellan skyddet för investerare och staters rätt
              att lagstifta. Just nu är det föremål för offentliga konsultationer,
              och vi får helt enkelt se vilket förslag som kommer på bordet.
            </seg>
            <seg n="b948ce72">
              Även för länder som USA, som har väl utvecklade rättssystem,
              behövs ISDS i någon form därför att det amerikanska rättssystemet
              inte tillåter utländska företag att väcka talan vid dess domstolar
              med stöd av internationella avtal. USA har inte heller förbud
              mot diskriminerande lagstiftning, vilket i stället skulle kunna
              bli en skyddsprincip som skulle kunna verkställas enligt TTIP.
              ISDS i TTIP kan komma att bli en global förebild för andra investeringsavtal
              och stödja EU:s strävan att ha med investeringsskyddsregler i
              avtal med länder som har osäkra rättssystem.
            </seg>
            <seg n="cd198a53">
              Vi bör också se till att svenska investerare behandlas lika som
              investerare från andra stater, till exempel Sydkorea och Japan
              som USA har ingått eller avser att ingå frihandelsavtal med och
              som ger tillträde till ISDS.
            </seg>
            <seg n="cbbab34d">
              Jag skulle vilja fråga Annika Lillemets om hon kan ge mig ett
              enda tydligt exempel på att det har varit bra för ett land att
              inte ha frihandel. Det stämmer mycket riktigt att detta är större
              än ett frihandelsavtal. Det är ett partnerskapsavtal. Vi ser fortfarande
              exempel på höga tullar inom vissa områden mellan EU och USA. Det
              stämmer, som Annika Lillemets också säger, att det inom vissa
              områden är ganska låga tullar.
            </seg>
            <seg n="89049f0a">
              Men att förenkla och underlätta för handel är inte bara en fråga
              om tullar, utan det är fråga om så väldigt mycket mer. Det är
              precis det som vi nu försöker få ordning på i detta avtal mellan
              EU och USA, alltså att vi ser till att erkänna varandras standarder
              och att vi tar bort onödig byråkrati och onödigt krångel som vi
              har i dag. Detta är en av de allra viktigaste åtgärderna för att
              kunna öka vår export. Ett avtal beräknas kunna öka svensk export
              till USA med 17 procent eller mer.
            </seg>
            <seg n="83ecaf36">
              Annika Lillemets och Miljöpartiet talar gärna om välfärden men
              inte om att det är export och handel som möjliggör för välfärdssatsningar.
              För att maximera vinsterna för det svenska välståndet måste vi
              helt enkelt fokusera på avtal som ger störst utväxling för vår
              utrikeshandel.
            </seg>
            <seg n="18573804">
              USA är Sveriges största exportmarknad utanför Europa. Även om
              jag var inne på att de största vinsterna i termer av bnp kommer
              av att eliminera icke-tariffära – det vill säga icke-tullar –
              handelshinder, och även om tullarna generellt är låga, är handeln
              så stor att det ändå blir betydande summor som går till spillo.
            </seg>
          </u>
          <note type="speaker" n="4be2aa9a">
            Anf. 60 ANNIKA LILLEMETS (MP):
          </note>
          <u who="annika_lillemets_d743a3" xml:id="i-3390135ae3c230d9-2" n="cddeb694">
            <seg n="2e12031b">
              Herr talman! Javisst, man kan gärna ta bort tullarna, det är
              vi ense om. Det finns många exempel på hur vi har byggt upp välfärd
              med skyddstullar i olika länder.
            </seg>
            <seg n="2d3f6485">
              Företag är inte rättslösa. Varför ska företag ha mycket större
              rättigheter än individer? Det finns till exempel lagstiftning
              mot expropriering. Storföretag måste inte och ska inte skyddas
              från varje form av risk. Investerar man till exempel i miljöfarlig
              verksamhet eller i skadliga kemikalier som kan komma att förbjudas,
              då tar man en affärsmässig risk.
            </seg>
            <seg n="4e55687f">
              Vad är det för syn på företag som handelsministern står för?
              De är inte små barn som ska skyddas från varje form av risk på
              bekostnad av våra demokratiska principer.
            </seg>
            <seg n="9965b52c">
              Regeringens uppdrag är att tillvarata medborgarnas intressen,
              inte bara näringslivets intressen. Här finns en intressekonflikt.
              Vill regeringen verkligen ha en eventuell ekonomisk tillväxt på
              bekostnad av alla andra värden och intressen, om nu än summan
              av de ekonomiska konsekvenserna skulle bli positiva med ett sådant
              här avtal? Sänkt standard för miljö- och hälsoskydd kan stå oss
              dyrt även i pengar räknat. Miljöförstöring och ohälsa kostar.
              Men det är inte storföretagen som betalar för det utan det är
              vi alla.
            </seg>
            <seg n="974c8a84">
              Nej, målet måste vara ett bättre samhälle. Om vi förstör miljön
              och människor blir sjuka, vad hjälper pengar? Pengar är ett medel.
              De har inget egenvärde, men det har en god miljö, en god hälsa
              och demokrati.
            </seg>
            <seg n="5c0febe4">
              Slutligen konstaterar jag att handelsministern inte har svarat
              på mina frågor, och det är ett svar det med. Precis som i vår
              förra debatt avslutar jag med att konstatera att vi i Miljöpartiet
              aldrig är beredda att sälja ut viktiga grundbultar i samhället
              såsom miljö, konsumentskydd och demokratiska grundprinciper.
            </seg>
            <seg n="39efb155">
              Men efter dagens debatt kan jag fortfarande inte dra någon annan
              slutsats än att handelsministern och regeringen tyvärr inte verkar
              tveka att sälja ut allt detta, billigt och på mycket lösa grunder.
            </seg>
          </u>
          <note type="speaker" n="f619d00b">
            Anf. 61 Statsrådet EWA BJÖRLING (M):
          </note>
          <u who="unknown" xml:id="i-dcece232c5b7aadd-31" n="8a71bf3c">
            <seg n="8178e375">
              Herr talman! Annika Lillemets målar upp en ensidig bild av överdrivna
              risker som går ut på att onda amerikanska företag kommer till
              Sverige och förstör demokratin. Men det är ett skräckscenario
              som har föga förankring i verkligheten.
            </seg>
            <seg n="edf9867f">
              Förhandlingar och konsultationer pågår. I dag vinner staten fler
              fall än privata investerare, om man tittar på statistiken. Dessutom
              finns det statistik som visar att det i större utsträckning är
              de mindre företagen som använder ISDS, alltså inte de stora multinationella
              företagen som ni på vänsterkanten vill hävda. Varför vill ni hindra
              små och medelstora företag att få sin sak prövad, om de känner
              sig överkörda av en stat?
            </seg>
            <seg n="258fa182">
              Du glömmer, eller väljer att bortse från, det faktum att Sverige
              är en betydande investerare i USA, och vi har väldigt mycket att
              vinna på ett skydd för våra investerare där. Sverige är världens
              största investerare i USA per capita.
            </seg>
            <seg n="bb50d28c">
              Jag vill passa på att i denna kammare åter påpeka hur glad jag
              har varit över det breda stöd som riksdagen har gett uttryck för
              när det har kommit till frihandel. I Sverige har vi ju historiskt
              haft en god samsyn kring behovet av öppna marknader. Denna frihandelslinje
              har stärkt Sveriges position i den globala konkurrensen.
            </seg>
            <seg n="36183a9f">
              Men det är väldigt olyckligt att den traditionellt starka frihandelslinjen
              nu håller på att urholkas av splittringar i oppositionen. Vänsterpartiet
              och Miljöpartiet tycks vara emot, och Socialdemokraterna är för.
              I kontrast till detta står en enad alliansregering som i stället
              vill bygga vidare på och stärka den svenska frihandelstraditionen,
              inte minst genom ökad handel och fler investeringar mellan Sverige,
              EU och USA.
            </seg>
          </u>
          <note n="3f19667c">
            Överläggningen var härmed avslutad.
          </note>
          <note n="ce76e0ce">
            15 § Svar på interpellation 2013/14:442 om fossiloberoende fordonsflotta
          </note>
          <note type="speaker" n="e3d05e05">
            Anf. 62 Statsrådet ANNA-KARIN HATT (C):
          </note>
          <u who="unknown" xml:id="i-dcece232c5b7aadd-32" n="8a71bf3c">
            <seg n="35570994">
              Herr talman! Anders Ygeman har frågat mig när regeringen planerar
              att slå fast vad det fem år gamla målet fossiloberoende fordonsflotta
              faktiskt innebär och vilka åtgärder regeringen planerar att vidta
              för att vända den negativa utvecklingen.
            </seg>
            <seg n="bb3f572a">
              Sedan alliansregeringen slöt energiöverenskommelsen, och sedan
              riksdagen fattade beslut om den klimat- och energipolitiska propositionen
              som följde efter den, har målet om att öka andelen förnybar energi
              i transportsektorn med 10 procent till år 2020 väglett regeringens
              arbete, tillsammans med regeringens långsiktiga prioritering att
              ställa om till en fossiloberoende fordonsflotta till 2030, som
              ett steg på vägen till ett klimatneutralt Sverige år 2050.
            </seg>
            <seg n="5dc89be2">
              För att förverkliga det målet och den prioriteringen har alliansregeringen
              vidtagit en rad åtgärder som sammantaget har lett till att Sverige
              nu har en tätposition när det gäller att ställa om transportsektorn.
              Just därför har vi i Sverige redan, med god marginal, nått vårt
              förnybara mål för transportsektorn. År 2012 var andelen förnybar
              energi i vår transportsektor 12,6 procent och preliminära siffror
              visar på en ökning till 15,6 procent för 2013. Inget annat EU-land
              är i närheten av att ha en lika stark utveckling som Sverige på
              det området.
            </seg>
            <seg n="9784ad69">
              Bakom denna positiva utveckling ligger en rad åtgärder som regeringen
              vidtagit, helt i linje med prioriteringen om en fossiloberoende
              fordonsflotta till år 2030. Sedan 2006 har vi mer än fördubblat
              andelen förnybara drivmedel, kraftigt minskat bränsleförbrukningen
              i nya fordon och mångdubblat försäljningen av miljöbilar i Sverige
            </seg>
            <seg n="bbf8d45d">
              Detta arbete ska förbättras och behöver stärkas än mer. Därför
              tillsatte regeringen utredningen om en fossiloberoende fordonsflotta
              som redovisade sina slutsatser i december 2013.
            </seg>
            <seg n="bd0a3d08">
              I utredningens uppdrag ingick att analysera olika alternativ
              för hur begreppet fossiloberoende fordonsflotta ska definieras,
              så att det stöder regeringens arbete med att nå visionen för 2050.
              Utredningen har här fört flera resonemang kring systemavgränsningar
              och etappmål och föreslår att begreppet en fossiloberoende fordonsflotta
              bör preciseras som ett vägtransportsystem vars fordon i huvudsak
              drivs med biodrivmedel eller elektricitet.
            </seg>
          </u>
          <note n="037d4593">
            Utredningens förslag till ytterligare åtgärder samt utredningens
            förslag till konkretisering av prioriteringen för 2030 har nu
            varit ute på remiss till den 19 maj 2014. Regeringen kommer, efter
            sedvanlig beredning, att ta ställning till de förslag som utredningen
            lagt.
          </note>
          <note type="speaker" n="42c72f75">
            Anf. 63 ANDERS YGEMAN (S):
          </note>
          <u who="anders_ygeman_d54639" xml:id="i-8d0e62f02234f8cc-0" n="d5dd2d08">
            <seg n="45b2e095">
              Herr talman! För fem år sedan satte regeringen upp målet om en
              fossiloberoende fordonsflotta. I dag, fem år senare, kan ministern
              fortfarande inte ge svar på frågan om vad målet innebär eller
              ens när regeringen kan slå fast vad det innebär.
            </seg>
            <seg n="cc5a2a4e">
              Varför då tjata om detta? Jo, år 2008 – året innan regeringen
              slog fast sitt mål om en fossiloberoende fordonsflotta – var 75
              procent av de bilar som såldes i Sverige fossildrivna. Var fjärde
              bil var fossiloberoende. I dag, fem år senare, är 95 procent av
              bilarna fossildrivna och bara var 20:e bil som säljs fossiloberoende.
              Man kan säga att för varje år som gått har regeringen kommit allt
              längre ifrån sitt eget mål.
            </seg>
            <seg n="5ed1da2a">
              Den personbil som säljs i dag kommer att rulla i 19 år. När regeringens
              mål ska vara uppfyllt, 2030, kommer de bilar som i dag säljs i
              bilhandeln att rulla på gatorna. Om regeringen inte kan reda ut
              vad det egna målet innebär, hur ska då konsumenter, producenter,
              bilförsäljare och samhällsplanerare kunna veta vad det är som
              gäller? Det är kanske just därför som det innan regeringens mål
              fastställdes såldes fem gånger fler fossiloberoende fordon.
            </seg>
            <seg n="ccfdc6a4">
              Herr talman! Det finns oroande signaler. Den nationella plan
              som regeringen har slagit fast har underkänts av flera, bland
              annat av Naturvårdsverket, för att den inte bidrar till att klara
              klimatmålen. Lastbilstrafiken ska öka med 50 procent enligt den
              planen. I dag är 95 procent av alla bilar som säljs fossildrivna,
              och kanske ännu värre: för första gången på länge ökar utsläppen
              från de fossildrivna bilarna, och det är tyvärr ett trendbrott.
            </seg>
            <seg n="3f803b76">
              Herr talman! Antalet fossildrivna bilar ökar. Utsläppen från
              de fossildrivna bilarna ökar. Vi har förlorat fem år. Jag vill
              därför fråga statsrådet: Hur många år till ska vi behöva vänta
              innan regeringen klarar av att definiera sitt eget mål?
            </seg>
          </u>
          <note type="speaker" n="452522a4">
            Anf. 64 Statsrådet ANNA-KARIN HATT (C):
          </note>
          <u who="unknown" xml:id="i-dcece232c5b7aadd-33" n="8a71bf3c">
            <seg n="54648494">
              Herr talman! För lite drygt tre år sedan blev jag energiminister.
              En av de första sakerna jag tog mig an som energiminister var
              att ta fram utredningsdirektiv till Utredningen om fossiloberoende
              fordonsflotta. Jag gjorde det eftersom det är helt uppenbart att
              om Sverige ska kunna nå de ambitiösa mål som regeringen föreslagit
              och som riksdagen bekräftat, att både ställa om till ett klimatneutralt
              samhälle till 2050 och, som ett steg på vägen, ställa om till
              en fossiloberoende fordonsflotta till 2030, behöver vi titta på
              de styrmedel vi redan har. Vad är det som fungerar bra? Vad finns
              det för styrmedel som vi kan skärpa ytterligare? Och vad nytt
              behöver vi addera för att komma i ett läge där svensk fordonsflotta
              inte drivs på bensin och diesel utan i ökad utsträckning går på
              förnybara biobränslen och på elektricitet så att vi kan få ned
              koldioxidutsläppen? Den enskilt viktigaste klimatfrågan för nästa
              mandatperiod är att se till att ställa om till fossiloberoende
              transporter.
            </seg>
            <seg n="d9feb60e">
              Det är en stor uppgift att gå igenom alla dessa styrmedel och
              att titta på hela den frågeställningen. Därför fick utredningen
              ett och ett halvt år på sig. Det kan tyckas som en lång tid i
              våra vanliga, dödliga människors liv men för en utredning av den
              omfattningen krävdes att de kraftsamlade och verkligen fokuserade
              på att lösa uppgiften. Det gjorde de på ett mycket bra sätt. Jag
              bad dem att jobba brett och djupt, bjuda in till dialog med alla
              berörda aktörer och alla som sitter på expertkunskaper i de frågorna,
              vilket de gjorde och vilket också syns i de remissvar som nu kommit
              in från remissinstanserna. Remissinstanserna är överlag mycket
              nöjda med utredningens arbete. De ger generellt sett ganska mycket
              stöd till de förslag som utredningen lägger fram, även om det
              återstår en hel del arbete för både mig och regeringen att analysera
              de omfattande remissvar som alldeles nyligen kommit in från många
              olika aktörer.
            </seg>
            <seg n="55281c45">
              Sverige har inte tappat en enda dag när det gäller omställningen
              till hållbara transporter. Vi är ett ledande land i energiomställningen.
              Vi är också ledande när det gäller att ställa om till hållbara
              transporter i EU. Inget annat EU-land är ens i närheten av att
              nå det förnybartmål för transportsektorn som vi gemensamt har
              enats om i EU. Vi i Sverige har redan nått det målet, sju år i
              förväg, med våra 15,6 procent förnybart i transporterna, medan
              vi skulle ha nått 10 procent till 2020. Det visar, och är ett
              resultat av, att alliansregeringen har prioriterat de här frågorna
              genom att vi har ett antal styrmedel på plats. Vi har introducerat
              miljöbilspremien, supermiljöbilspremien, skärpt klimatfaktorn
              i fordonsbeskattningen, skattebefriat de höginblandade och rena
              biodrivmedlen, tagit fram förslag till en ny kvotplikt och så
              vidare. Det är styrmedel som verkligen fungerar. Det syns på flera
              olika sätt.
            </seg>
            <seg n="b1d7a557">
              Anders Ygeman väljer att plocka som han vill i statistiken, men
              om vi tittar lite bredare kan vi se att sedan 2006 har transporterna
              blivit mer effektiva. I dag drar en ny bil i genomsnitt en tredjedel
              mindre bränsle för att drivas fram en mil än den gjorde 2006.
              Andelen förnybara drivmedel som används har ökat mycket kraftigt.
              Det har etablerats nya, hållbara bränslen som ligger i teknikens
              framkant i Sverige. Försäljningen av miljöbilar har ökat kraftigt,
              inte minst nya el- och hybridbilar; försäljningen tredubblades
              under förra året. Vi har tagit ett bra steg, vi har kommit i gång
              bra, men ännu mer kommer att behöva göras för att ställa om till
              fossiloberoende till 2030 och klimatneutralitet till 2050.
            </seg>
          </u>
          <note type="speaker" n="28baee13">
            Anf. 65 ANDERS YGEMAN (S):
          </note>
          <u who="anders_ygeman_d54639" xml:id="i-8d0e62f02234f8cc-1" n="d5dd2d08">
            <seg n="d9eff1d2">
              Herr talman! Det här blir nästan löjligt. Nu har statsrådet haft
              åtta minuters talartid utan att vara i närheten av att besvara
              den fråga som interpellationen handlar om.
            </seg>
            <seg n="99a40c16">
              Fem år efter att regeringen satte upp sitt mål är 95 procent
              av alla bilar som säljs fossildrivna. Jämfört med året innan regeringen
              satte upp sitt mål såldes fem gånger fler fossiloberoende fordon
              än i dag. Om vi jämför med vårt närmaste grannland Norge ser vi
              att den mest sålda bilen är en elbil och den tredje mest sålda
              är en elbil. Vad är positionen för elbilar i Sverige? Det kan
              man inte svara på, för Bil Swedens statistik visar bara de 50
              första fordonen. Av de 50 mest sålda fordonen i Sverige är ingen
              elbil. I Norge är den mest sålda bilen en elbil och den tredje
              mest sålda är en elbil.
            </seg>
            <seg n="f797544a">
              Regeringen satte upp målet om en fossiloberoende fordonsflotta.
              Två år efter att målet sattes upp tillsatte Anna-Karin Hatt en
              utredning för att ta reda på vad det egna målet betydde, vad det
              innebar. Hur ska bilproducenter, bilförsäljare, konsumenter kunna
              rätta sig efter det målet? I dag, fem år efter att målet sattes
              upp, kan Anna-Karin Hatt fortfarande inte svara på när regeringen
              ska ta reda på vad det egna målet innebar. Hur ska producenter,
              konsumenter, bilförsäljare då kunna rätta sig efter det?
            </seg>
            <seg n="bee521dc">
              Regeringen har nyligen fattat beslut om en transportplan där
              lastbilstransporterna i Sverige ska öka med 50 procent. Naturvårdsverket,
              regeringens egen expertmyndighet, har gått så långt som att kalla
              underlaget i planen för olagligt eftersom det inte visar hur transportpolitiken
              ska kunna bidra till att klimatmålen nås.
            </seg>
            <seg n="23050eb5">
              95 procent av de bilar som säljs i dag är fossildrivna. De kommer
              att rulla på gatorna den dag regeringen ska ha nått målet om en
              fossiloberoende fordonsflotta. Vad värre är, bland de fossildrivna
              bilarna ökar utsläppen i stället för minskar. Vi kommer längre
              och längre bort från regeringens fluffiga vision om en fossiloberoende
              fordonsflotta.
            </seg>
          </u>
          <note type="speaker" n="7cb2f713">
            Anf. 66 Statsrådet ANNA-KARIN HATT (C):
          </note>
          <u who="unknown" xml:id="i-dcece232c5b7aadd-34" n="8a71bf3c">
            <seg n="7ed495a0">
              Herr talman! Interpellantens kritik blir inte mer trovärdig bara
              för att han ökar antalet värdeladdade ord i sina inlägg. Vi kan
              låta verkligheten tala sitt tydliga språk. Sverige har som enda
              land i EU redan nått sitt förnybartmål. Det har kommit ut ungefär
              en kvarts miljon miljöbilar på de svenska vägarna sedan alliansregeringen
              tillträdde. Vi har infört en lång rad styrmedel som leder till
              att vi får ut allt effektivare fordon på våra vägar men också
              till att det säljs alltmer förnybara drivmedel från våra pumpar.
            </seg>
            <seg n="62ed809c">
              Det är styrmedel som utgår från den enkla men sunda logiken att
              det ska löna sig att köpa en miljöbil men att det också ska löna
              sig att tanka den med förnybara drivmedel. Det är därför vi tagit
              fram miljöbilspremien, det är därför supermiljöbilspremien finns,
              det är därför vi till exempel stärkt koldioxidkomponenten i fordonsskatten,
              det är därför vi valt – vilket regeringen meddelat – att förlänga
              skattebefrielsen för de höginblandade och rena biodrivmedlen som
              E85 och biogas. Det gör vi för att det ska löna sig att köpa en
              miljöbil och löna sig att tanka förnybart från pumpen. Detta ligger
              bakom det faktum att andelen förnybart i svensk transportsektor
              ligger på hela 15,6 procent i dag. Det innebär att vi börjat på
              ett bra sätt och har en bra utgångspunkt för det arbete som ska
              göras framöver.
            </seg>
            <seg n="f6171637">
              Om vi tittar på statistiken för elbilar och laddhybrider, som
              Anders Ygeman tog upp i sitt senaste inlägg, ser vi att försäljningen
              av elbilarna och laddhybriderna tredubblats det senaste året.
              Vi ska se till att sälja fler, och Anders Ygeman vet lika väl
              som jag att FFF-utredningen har haft i uppdrag att lägga fram
              förslag just i den delen. Vi vet nämligen att de rena elbilarna
              är dyra i inköp jämfört med bilar som drivs med konventionella
              drivmedel som bensin och diesel.
            </seg>
            <seg n="65143a11">
              Det är också därför jag som centerpartist sedan länge har varit
              förespråkare för en bonus–malus-modell där vi ger en starkare
              bonus till de miljöbilar som är riktigt effektiva medan vi lägger
              en avgift på de nya bilar som släpper ut för mycket. Det är ett
              förslag som utredningen tagit upp och analyserat, och man har
              nu överlämnat två olika modeller till regeringen. De och många
              andra förslag tillhör dem som remissinstanserna fått titta på
              och tycka till om.
            </seg>
            <seg n="8830383d">
              Remissinstanserna har även fått tycka till om den definition,
              precisering, av begreppet fossiloberoende fordonsflotta som jag
              och regeringen bad utredningen göra. Det låter lite på Anders
              Ygeman som: Hur svårt kan det vara? Det är väl bara att snyta
              en definition ur näsan och sedan slå fast den.
            </seg>
            <seg n="1f79923b">
              Riktigt så kan vi inte hantera det. Om vi ska kunna ge de långsiktiga,
              tydliga och stabila villkor till marknadens aktörer som de efterfrågar
              och förtjänar för att kunna göra de investeringar som de ska stå
              för bygger det på att vi, när vi slår fast definitionen och bestämmer
              vilka styrmedel vi ska skärpa och vilka nya vi ska addera, behöver
              veta att det är sådant som aktörerna tror på. Det gäller såväl
              de som ska tillverka framtidens fordon som de som redan tillverkar
              förnybara bränslen och ännu mer de som ska tillverka framtidens
              förnybara bränslen, inte minst ur den svenska skogen där det finns
              en oändlig potential att tillverka klimatsmarta biodrivmedel.
            </seg>
            <seg n="a47f2465">
              Då måste vi veta att de tror på de styrmedel som vi lägger fram
              och som sedan ska beslutas i den här riksdagen. Om de inte tror
              på dem kommer styrmedlen inte heller att få avsedd effekt. Därför
              är det helt avgörande att lyssna in remissinstanserna. Så snart
              vi har gått igenom dem kommer regeringen att återkomma med förslag
              på hur begreppet ska preciseras och vad vi ska göra ytterligare.
            </seg>
          </u>
          <note type="speaker" n="d59c4838">
            Anf. 67 ANDERS YGEMAN (S):
          </note>
          <u who="anders_ygeman_d54639" xml:id="i-8d0e62f02234f8cc-2" n="d5dd2d08">
            <seg n="99f2e804">
              Herr talman! Om man inte har slagit fast en definition på fem
              år kan man inte precisera den. Finns det ingen definition finns
              det inget att precisera. Ni har haft fem år på er att slå fast
              vad fossiloberoende fordonsflotta innebär. Jag tror att jag har
              hört tio eller tolv olika definitioner som olika statsråd och
              andra ledande alliansföreträdare haft i olika debatter. Fortfarande
              efter fem år finns ingen gemensam definition från regeringen.
            </seg>
            <seg n="470ebd61">
              Anna-Karin Hatts siffror stämmer; vi har klarat EU:s förnybarhetsmål
              om 10 procent. Men det beror väl på att det låg på 9 eller 8,7
              procent innan målet sattes upp – eller var det till och med ännu
              lite högre? Detta har med låginblandningen att göra. Det är bra;
              vi är positiva till den. Men resten går åt fel håll.
            </seg>
            <seg n="9daaac30">
              Anna-Karin Hatt har mitt fulla stöd för bonus–malus. Jag tycker
              att det är bra att Centerpartiet har gjort det ställningstagandet.
              Men det hade varit klädsamt om man hade använt några av sina åtta
              år vid makten till att lägga fram ett sådant förslag. Detta har
              väl funnits i Frankrike under hela Alliansens tid, så det saknas
              inte förslag att titta på.
            </seg>
            <seg n="337a3c0c">
              Men allt detta sammantaget räddar inte regeringen från det faktum
              att vi inte har någon definition. Även om det har gått uppåt med
              ladd- och elhybriderna det senaste året var det ändå fem gånger
              fler fossiloberoende fordon som såldes innan regeringen satte
              upp målet än i dag. 95 procent av de bilar som säljs i dag är
              fossildrivna. Bland dem ökar utsläppen. Där har regeringen en
              politik. På fem år har man inte klarat att definiera sitt eget
              mål. Utsläppen från vägtrafiken, en tredjedel av klimatutsläppen,
              förefaller att bli en oknäckt nöt för den borgerliga regeringen.
            </seg>
          </u>
          <note type="speaker" n="884b338e">
            Anf. 68 Statsrådet ANNA-KARIN HATT (C):
          </note>
          <u who="unknown" xml:id="i-dcece232c5b7aadd-35" n="8a71bf3c">
            <seg n="f1c17279">
              Herr talman! I dag har vi ungefär 1,8 miljoner fler fordon i
              trafiken än vad vi hade 1990. Trots att vi har så många fler fordon
              i trafiken är utsläppen från transportsektorn lägre än vad de
              var 1990. Detta är ett resultat av att vi har en fungerande politik
              som driver bort koldioxidutsläpp från transportsektorn och ser
              till att öka effektiviteten.
            </seg>
            <seg n="07acb612">
              När alliansregeringen tillträdde 2006 hade Sverige en av de törstigaste
              fordonsflottorna i hela EU. Det var vad vi ärvde från Socialdemokraterna.
              Den slutsats vi drog då var att vi måste ta tag i detta. Därför
              introducerade vi snabbt miljöbilspremien, som sedan övergick i
              supermiljöbilspremien. Vi har förstärkt den genom fordonsskatten,
              som också har gått över i skattebefrielsen på de förnybara drivmedlen.
              Vi har även ökat forskningsinsatserna för framtidens transportsektor.
              Vi såg nämligen att vi måste göra någonting åt denna otroligt
              törstiga fordonsflotta som fanns under Socialdemokraternas tid
              i regeringsställning och som ni inte gjorde någonting åt.
            </seg>
            <seg n="165cf781">
              Effekten av detta är att nya bilar i dag i Sverige, de bilar
              som svenskarna väljer att köpa, drar ungefär en tredjedel mindre
              bränsle och därför orsakar en tredjedel mindre koldioxidutsläpp.
              Vi har mer förnybara drivmedel i den svenska transportsektorn,
              den i särklass högsta andelen i hela EU. Nya hållbara bränslen,
              inte minst från skogen i form av till exempel HVO, som hör framtiden
              till, tas fram och utvecklas i stor skala. Det har också kommit
              ut ungefär en kvarts miljon miljöbilar på de svenska vägarna.
              Det här är ett bra kvitto på att alliansregeringens politik på
              det här området verkligen fungerar, och det är en bra bas att
              utgå från när vi nu ska ställa om till en fossiloberoende fordonsflotta
              till 2030.
            </seg>
          </u>
          <note n="3f19667c">
            Överläggningen var härmed avslutad.
          </note>
          <note n="17fccc6b">
            16 § Bordläggning
          </note>
          <note n="587102bf">
            Följande dokument anmäldes och bordlades:
          </note>
          <note n="853d38a3">
            17 § Anmälan om interpellationer
          </note>
          <note n="94aa05d4">
            Följande interpellationer hade framställts:
          </note>
          <note n="73500f7e">
            den 28 maj
          </note>
          <note n="99cd1192">
            Eva-Lena Jansson
          </note>
          <note n="06c43f1d">
            Tina Ehn
          </note>
          <note n="99cd1192">
            Eva-Lena Jansson
          </note>
          <note n="866f52f7">
            Jens Holm
          </note>
          <note n="aa8237a5">
            Matilda Ernkrans
          </note>
          <note n="d35fe59d">
            Isak From
          </note>
          <note n="ee3c8d68">
            Krister Örnfjäder
          </note>
          <note n="6c4dc2b0">
            Gunilla Carlsson
          </note>
          <note n="cb542f6a">
            Bo Bernhardsson
          </note>
          <note n="51a96a01">
            Hannah Bergstedt
          </note>
          <note n="cb18b825">
            Hillevi Larsson
          </note>
          <note n="cb18b825">
            Hillevi Larsson
          </note>
          <note n="6c4dc2b0">
            Gunilla Carlsson
          </note>
          <note n="ee3c8d68">
            Krister Örnfjäder
          </note>
          <note n="75c14c26">
            den 30 maj
          </note>
          <note n="cb18b825">
            Hillevi Larsson
          </note>
          <note n="ee3c8d68">
            Krister Örnfjäder
          </note>
          <note n="51a96a01">
            Hannah Bergstedt
          </note>
          <note n="186ed535">
            Katarina Köhler
          </note>
          <note n="186ed535">
            Katarina Köhler
          </note>
          <note n="e521c0e4">
            Leif Jakobsson
          </note>
          <note n="8115eee9">
            Stina Bergström
          </note>
          <note n="8115eee9">
            Stina Bergström
          </note>
          <note n="77e0b6cf">
            Valter Mutt
          </note>
          <note n="77e0b6cf">
            Valter Mutt
          </note>
          <note n="83f9bcc3">
            Anna Wallén
          </note>
          <note n="bbc489cb">
            Helén Pettersson
          </note>
          <note n="e99bcfe8">
            Fredrik Lundh Sammeli
          </note>
          <note n="e99bcfe8">
            Fredrik Lundh Sammeli
          </note>
          <note n="aa8237a5">
            Matilda Ernkrans
          </note>
          <note n="99cd1192">
            Eva-Lena Jansson
          </note>
          <note n="3ec5692d">
            Anna-Lena Sörenson
          </note>
          <note n="5c24ba55">
            Leif Pettersson
          </note>
          <note n="70e2b704">
            Cecilia Dalman Eek
          </note>
          <note n="06c43f1d">
            Tina Ehn
          </note>
          <note n="aa8237a5">
            Matilda Ernkrans
          </note>
          <note n="cb18b825">
            Hillevi Larsson
          </note>
          <note n="2b9a9c5b">
            18 § Anmälan om frågor för skriftliga svar
          </note>
          <note n="d9f0f94a">
            Följande frågor för skriftliga svar hade framställts:
          </note>
          <note n="73500f7e">
            den 28 maj
          </note>
          <note n="d179c321">
            Thomas Strand
          </note>
          <note n="ea365c8b">
            den 29 maj
          </note>
          <note n="e120411f">
            Bodil Ceballos
          </note>
          <note n="2ca42c27">
            Lars Eriksson
          </note>
          <note n="2ca42c27">
            Lars Eriksson
          </note>
          <note n="70e2b704">
            Cecilia Dalman Eek
          </note>
          <note n="d35fe59d">
            Isak From
          </note>
          <note n="1e7115b6">
            Ylva Johansson
          </note>
          <note n="d179c321">
            Thomas Strand
          </note>
          <note n="d179c321">
            Thomas Strand
          </note>
          <note n="21d60dd3">
            19 § Anmälan om skriftliga svar på frågor
          </note>
          <note n="be8575c3">
            Skriftliga svar på följande frågor hade kommit in:
          </note>
          <note n="73500f7e">
            den 28 maj
          </note>
          <note n="29c97173">
            Christina Oskarsson
          </note>
          <note n="a7088a8c">
            Hans Olsson
          </note>
          <note n="a7088a8c">
            Hans Olsson
          </note>
          <note n="51a96a01">
            Hannah Bergstedt
          </note>
          <note n="51a96a01">
            Hannah Bergstedt
          </note>
          <note n="51a96a01">
            Hannah Bergstedt
          </note>
          <note n="370578f6">
            Hans Hoff
          </note>
          <note n="8f4313a3">
            Mats Pertoft
          </note>
          <note n="051546f6">
            Jan-Olof Larsson
          </note>
          <note n="4f1868b8">
            Maria Ferm
          </note>
          <note n="370578f6">
            Hans Hoff
          </note>
          <note n="8b1ba927">
            20 § Kammaren åtskildes kl. 12.24.
          </note>
          <note n="6a5f852b">
            Förhandlingarna leddes
          </note>
          <note n="7af2b835">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
