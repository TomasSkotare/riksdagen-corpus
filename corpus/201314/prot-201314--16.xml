<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2013</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2013</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201314--16</head>
          <docDate when="2013-10-22">2013-10-22</docDate>
        </div>
      </front>
      <body>
        <div>
          <note n="fe99d043">
            ﻿
          </note>
          <note n="0937c330">
            Riksdagens protokoll
          </note>
          <note n="8b1da1fa">
            2013/14:16
          </note>
          <note type="date" n="3bd2d137">
            Tisdagen den 22 oktober
          </note>
          <note n="0fe0727a">
            Kl. 13:00 - 15:23
          </note>
          <note n="110f9f50">
            1 § Justering av protokoll
          </note>
          <note n="c00153c7">
            Protokollen för den 14, 15 och 16 oktober justerades.
          </note>
          <note n="c4570838">
            2 § Meddelande om frågestund
          </note>
          <note n="1ae02d46">
            Förste vice talmannen meddelade att vid frågestunden torsdagen
            den 24 oktober kl. 14.00 skulle följande statsråd närvara:
          </note>
          <note n="6685a79e">
            Näringsminister Annie Lööf (C), statsrådet Ulf Kristersson (M),
            statsrådet Catharina Elmsäter-Svärd (M), statsrådet Erik Ullenhag
            (FP) och arbetsmarknadsminister Elisabeth Svantesson (M).
          </note>
          <note n="d63694d3">
            3 § Anmälan om kompletteringsval
          </note>
          <note n="764a6efd">
            Förste vice talmannen meddelade att Moderata samlingspartiets
            riksdagsgrupp anmält Anna Rheyneuclaudes Kihlman som suppleant
            i trafikutskottet under Eliza Roszkowska Öbergs ledighet.
          </note>
          <note n="3c54178e">
            Förste vice talmannen förklarade vald under tiden den 1 november
            2013–28 februari 2014 till
          </note>
          <note n="45605e03">
            suppleant i trafikutskottet
          </note>
          <note n="cf5da899">
            4 § Anmälan om subsidiaritetsprövning
          </note>
          <note n="0ee8c541">
            Förste vice talmannen anmälde att utdrag ur prot. 2013/14:3 för
            torsdagen den 17 oktober i ärende om subsidiaritetsprövning av
            EU-förslag hade kommit in från miljö- och jordbruksutskottet.
          </note>
          <note n="5fef3476">
            5 § Anmälan om uppteckningar vid EU-nämndens sammanträde
          </note>
          <note n="fbf5b39e">
            Förste vice talmannen anmälde att uppteckningar från EU-nämndens
            sammanträde fredagen den 4 oktober hade kommit in.
          </note>
          <note n="f0488949">
            6 § Anmälan om faktapromemorior
          </note>
          <note n="3f9b54e5">
            Förste vice talmannen anmälde att följande faktapromemorior om
            förslag från Europeiska kommissionen hade kommit in och överlämnats
            till utskott:
          </note>
          <note n="dbf08e62">
            KOM(2013) 533, KOM(2013) 534
          </note>
          <note n="6e1eb2ad">
            KOM(2013) 619
          </note>
          <note n="db9e64a7">
            KOM(2013) 618
          </note>
          <note n="d3b907b9">
            7 § Anmälan om avskrivning av motion
          </note>
          <note n="505f2d23">
            Förste vice talmannen anmälde att talmannen avskrivit den återkallade
            motionen 2013/14:So672 AT- och ST-tjänstgöring för sjuksköterskor
            av Margareta B Kjellin (M).
          </note>
          <note n="e1cb2205">
            8 § Anmälan om fördröjda svar på interpellationer
          </note>
          <note n="73d3309a">
            Följande skrivelser hade kommit in:
          </note>
          <note n="a1f651a7">
            Interpellation 2013/14:27
          </note>
          <note n="d6a59f9a">
            Interpellation 2013/14:27 Osäkerheten för tågtrafiken mellan
            Helsingforss central och Södra station
          </note>
          <note n="6ec7384f">
            Interpellationen kommer att besvaras tisdagen den 12 november
            2013.
          </note>
          <note n="c3d7f1ee">
            Skälet till dröjsmålet är tidigare inbokade resor och arrangemang.
          </note>
          <note n="e37e2d16">
            Fredrik Ahlén
          </note>
          <note n="0a8e87c4">
            Interpellation 2013/14:29
          </note>
          <note n="d8c3f1f3">
            Interpellation 2013/14:29 Målet för bredbandsutbyggnad
          </note>
          <note n="98d24a4e">
            Interpellationen kommer att besvaras tisdagen den 5 november
            2013.
          </note>
          <note n="c3d7f1ee">
            Skälet till dröjsmålet är tidigare inbokade resor och arrangemang.
          </note>
          <note n="e37e2d16">
            Fredrik Ahlén
          </note>
          <note n="4738f6e5">
            Interpellation 2013/14:37
          </note>
          <note n="aa02140d">
            Interpellation 2013/14:37 Arbetsmiljön
          </note>
          <note n="736d7525">
            Interpellationen kommer att besvaras den 12 november 2013.
          </note>
          <note n="d74bea0c">
            Skälet till dröjsmålet är redan inbokade engagemang.
          </note>
          <note n="2f0e78d2">
            Marianne Jenryd
          </note>
          <note n="f2d4cbec">
            Interpellation 2013/14:39
          </note>
          <note n="a21471a9">
            Interpellation 2013/14:39 Redovisning av konsumtionsbaserade
            klimatutsläpp
          </note>
          <note n="a01a1e4c">
            Interpellationen kommer att besvaras tisdagen den 5 november
            2013. Miljöministern har inte möjlighet att besvara interpellationen
            inom anvisad tid på grund av redan inbokade engagemang.
          </note>
          <note n="4e60cd6f">
            Lena Ingvarsson
          </note>
          <note n="ecc7ef32">
            Interpellation 2013/14:47
          </note>
          <note n="ec117f15">
            Interpellation 2013/14:47 Regelverk kring fiskodlingar
          </note>
          <note n="98d24a4e">
            Interpellationen kommer att besvaras tisdagen den 5 november
            2013.
          </note>
          <note n="be260b9b">
            Miljöministern har inte möjlighet att besvara interpellationen
            inom anvisad tid på grund av redan inbokade engagemang.
          </note>
          <note n="4e60cd6f">
            Lena Ingvarsson
          </note>
          <note n="1e9a72df">
            9 § Ärenden för hänvisning till utskott
          </note>
          <note n="1c203459">
            Följande dokument hänvisades till utskott:
          </note>
          <note n="0c154a33">
            den 12 december
          </note>
          <note n="9f8aeb77">
            10 § Ärenden för förnyad bordläggning
          </note>
          <note n="3a5f8f1c">
            Följande dokument bordlades för andra gången:
          </note>
          <note n="ac2cbea0">
            11 § Svar på interpellation 2013/14:17 om EU:s patentdomstol
          </note>
          <note type="speaker" n="d2b6111a">
            Anf. 1 Justitieminister BEATRICE ASK (M):
          </note>
          <u who="beatrice_ask_87c4df" xml:id="i-5b9ce7946a18879d-0" n="89022ce0">
            <seg n="94a2c9c1">
              Fru talman! Leif Jakobsson har frågat mig om jag i närtid kommer
              att uttala Sveriges stöd för en placering av EU:s patentdomstol
              i Malmö likt den danska regeringen gjort.
            </seg>
            <seg n="67ed6acc">
              Den enhetliga patentdomstolen och det enhetliga patentskyddet
              är resultatet av många års komplicerade förhandlingar mellan EU:s
              medlemsstater.
            </seg>
            <seg n="9597e67c">
              Eftersom regeringen ser att Sverige har mycket att vinna på ett
              mer effektivt europeiskt system för att skydda innovationer har
              regeringen varit drivande i dessa förhandlingar. Det är därför
              mycket glädjande att EU-förordningarna om det enhetliga patentskyddet
              kunde antas i december förra året och att avtalet om den enhetliga
              patentdomstolen kort därefter kunde undertecknas av nästan alla
              EU:s medlemsstater.
            </seg>
            <seg n="507076cc">
              Vi har nu trätt in i en ny fas där vi ska inrätta det nya systemet.
              Det är ett omfattande och spännande arbete. Det är inte var dag
              som vi från grunden upprättar en mellanstatlig civilrättslig specialdomstol.
            </seg>
            <seg n="f22c47ea">
              Den första instansen i den nya patentdomstolen ska bestå av en
              central avdelning och lokala och regionala avdelningar. Regeringens
              målsättning är att Sverige ska ingå i en nordisk-baltisk region
              tillsammans med Danmark, Finland, Estland, Lettland och Litauen.
            </seg>
            <seg n="8e6486fa">
              Förhandlingarna med berörda medlemsstater om en nordisk-baltisk
              avdelning har pågått sedan i våras. Förhandlingarna bedrivs i
              en positiv anda. Bland de deltagande länderna finns nu en stor
              samsyn om ett upplägg där den nordisk-baltiska avdelningen ska
              ges en flexibel organisation som gör det möjligt att hålla förhandlingar
              i alla deltagande länder och inte bara där sätet är placerat.
            </seg>
            <seg n="dc8a16eb">
              Denna samsyn har i viss utsträckning minskat betydelsen av sätets
              placering bland de deltagande länderna. Regeringens målsättning
              är dock fortfarande att avdelningens säte och den svenska verksamheten
              ska placeras i Helsingfors.
            </seg>
            <seg n="56b290fa">
              Skälet till detta är att den allra största delen av patentverksamheten
              i Norden och Baltikum är koncentrerad till Helsingforssregionen.
              Genom att placera sätet i Helsingfors uppnår man en närhet till
              så många som möjligt av dem som ska använda systemet. Det handlar
              om både specialister och användare.
            </seg>
            <seg n="70908b8b">
              Genom att samlokalisera den regionala avdelningen i den nya patentdomstolen
              med den avdelning vid Helsingforss tingsrätt som i dag handlägger
              samtliga patentmål i Sverige kan vi dessutom dra nytta av den
              specialistkompetens som finns på området.
            </seg>
            <seg n="a10802d4">
              Ambitionen är att nå en slutlig överenskommelse med berörda medlemsstater
              under hösten, och jag har goda förhoppningar om att vi ska lyckas
              med det. I arbetet kommer jag att fortsätta att verka för att
              sätet ska placeras i Helsingfors.
            </seg>
          </u>
          <note type="speaker" n="7b377e9c">
            Anf. 2 LEIF JAKOBSSON (S):
          </note>
          <u who="leif_jakobsson_79f517" xml:id="i-6e8aa2c129b0418b-0" n="f0e5389b" next="i-7a549b2eec7a2c61-0">
            <seg n="f88c1f3d">
              Fru talman! Jag tackar för svaret, även om jag måste erkänna
              att det inte var vad jag ville höra.
            </seg>
            <seg n="1084e7af">
              Vad handlar det här om? Jo, om att det ska inrättas en mellanstatlig
              EU-myndighet, en patentdomstol. Det är spännande i sig, och syftet
              är vi naturligtvis helt överens om.
            </seg>
            <seg n="174f7e8e">
              Det intressanta är att möjligheten fanns att göra ett nordisk-baltiskt
              samarbete lite tydligare och starkare. Den danska regeringen tog
              ett initiativ där den med stöd av det danska näringslivet meddelade
              att den gärna såg att Sverige hade hela verksamheten men att den
              i så fall skulle förläggas till Malmö. Argumenten för det var
              naturligtvis närheten till den danska marknaden.
            </seg>
            <seg n="87416edb">
              Ministern refererade till statistik när det gäller patenten.
              Det är jag ingen expert på. Jag vet bara att den danska regeringen
              har precis motsatt uppfattning och hänvisar till att de allra
              flesta patenten kommer på den danska sidan. Det ska jag dock inte
              ta gift på, men jag har skrivelsen om ministern vill studera den
              närmare.
            </seg>
            <seg n="11d68ae8">
              Så här ser jag det nu, tyvärr: Det sätt som regeringen har handlagt
              frågan på är att den har valt att sumpa kanske uppemot 100 jobb
              i Malmö för att få 20–30 i Helsingfors.
            </seg>
            <seg n="01244218">
              Den lösning ministern nu talar om är att patentdomstolen ska
              finnas i tre olika länder, och då faller den nordiska tanken om
              en gemensam institution. Det gör också de jobb som vi är överens
              om att arbetsmarknaden i Skåne behöver. Den har betydligt större
              problem än den i Helsingfors eller riket i övrigt: Det är 10,4
              procents arbetslöshet i dag i Skåne som helhet, och det är inte
              bättre i Malmö.
            </seg>
            <seg n="4d271123">
              Den här typen av jobb skulle vara väldigt bra för arbetsmarknaden.
              Det är inte bara Malmös uppfattning utan även Region Skånes. Region
              Skåne har via sin ordförande Pia Kinhult tillskrivit ministern
              om hur viktigt det är att patentdomstolen hamnar i Malmö.
            </seg>
            <seg n="d241399c">
              Detta känns. Utgångsläget är att ett annat lands regering säger:
              Vi är beredda att betala vår del, men då ska den ligga nära oss.
              Det är ganska självklart. Det är nära Kastrup, som har dubbelt
              så många utlandsflyg som till exempel Arlanda. Det är självklart
              att man väljer den modellen. Men den svenska regeringen har i
              stället valt att stycka upp verksamheten och se till att den lilla
              del som blir kvar inte kommer till Malmö utan till Helsingfors.
            </seg>
            <seg n="f0b7980b">
              Detta är, med förlov sagt, i allra högsta grad ett uttryck för
              att denna regering inte ser möjligheterna att stärka Öresundsregionen.
              Vi har motionerat om detta, och jag har drivit detta mycket. Men
              det måste till en nationell strategi, inte för Öresundsregionens
              egen del utan för att Sverige som helhet har så mycket att tjäna
              på om vi kan hjälpa till i fråga om tillväxten med de möjligheter
              som finns i denna region.
            </seg>
            <seg n="9eb8ae6b">
              Därför känns det svar som ministern ger i dag för mig och för
              många lokala och regionala politiker som om regeringen återigen
              vänder Skåne ryggen.
            </seg>
          </u>
          <note n="c6c92d5d">
            Anf. 3 EWA THALÉN FINNÉ (M):
          </note>
          <u who="leif_jakobsson_79f517" xml:id="i-7a549b2eec7a2c61-0" n="f0e5389b" prev="i-6e8aa2c129b0418b-0">
            <seg n="77a467d0">
              Fru talman! Jag vill också tacka för svaret.
            </seg>
            <seg n="31b34a87">
              Till att börja med kan jag säga att intentionen i förhandlingarna,
              att vi ska få denna mellanstatliga patentdomstol till Sverige,
              känns mycket angelägen.
            </seg>
            <seg n="b16591f3">
              Jag kan ha en viss grundförståelse för att man landar i att det
              kanske skulle vara naturligt att man samlokaliserar detta med
              de svenska patentmålen. Men jag skulle ändå önska att ministern
              och regeringen kunde fundera på detta ett varv till, och jag ska
              plocka fram några exempel.
            </seg>
            <seg n="cde3d67e">
              Regeringen lägger nu otroligt mycket pengar i Öresundsregionen
              på satsningen på ESS och MAX-labb som kommer att bli de största
              forskningsanläggningarna som vi får i Europa. De blir toppmoderna.
              Allt tyder på att det kommer att ske mycket utveckling i denna
              region. Detta tillsammans med att bland annat Lunds universitet
              men även Köpenhamns universitet är mycket framstående på patenträtt
              och immaterialrätt och att det finns många experter nere i Öresundsregionen
              tror jag skulle kunna vara ett stort lyft för att stärka dessa
              stora forskningsanläggningar.
            </seg>
            <seg n="9743fa5d">
              Utifrån dessa aspekter tror jag att det vore mycket bra om man
              ändå tittade på detta en gång till och tog sig en funderare till
              på vilka vinster som finns med att inte lägga detta i Helsingfors.
            </seg>
            <seg n="e5375bcd">
              Dessutom är det så att om man finns i Malmö är det mycket nära
              till Kastrup. Det tar inte många minuter att ta sig med tåget
              till Kastrup. Då har man oerhört bra flygaccess till alla de övriga
              samverkansländerna, vilket gör att det skulle vara mycket lätt
              att samverka med en domstol som skulle kunna ligga i Malmö.
            </seg>
            <seg n="d50b6c42">
              Leif Jakobsson var lite grann inne på att det finns en oerhört
              stor potential i Öresundsregionen med stora utvecklingsmöjligheter
              just när det gäller forskning, patent, immaterialrätt och så vidare,
              och det är ett oerhört bra innovationsklimat.
            </seg>
            <seg n="c91848a0">
              Om regeringen gav en liten puff är jag säker på att det skulle
              uppfattas som att regeringen verkligen ser att det här finns en
              framtid till gagn för hela Sverige. Det går nämligen att utveckla
              denna region mycket mer.
            </seg>
            <seg n="87ced642">
              Ta därför ett varv till och fundera över den potential som man
              skulle kunna få om detta lades i Malmö.
            </seg>
          </u>
          <note type="speaker" n="f76455b4">
            Anf. 4 Justitieminister BEATRICE ASK (M):
          </note>
          <u who="beatrice_ask_87c4df" xml:id="i-5b9ce7946a18879d-1" n="89022ce0">
            <seg n="c053fb88">
              Fru talman! Jag har respekt för att ledamöter från Skåneregionen
              gärna vill ha fler jobb i Malmö. Det är ingen tvekan om den saken.
              Men i denna fråga handlar det om ett nära nordiskt samarbete för
              att säkerställa den nordisk-baltiska patentdomstolen och den regionala
              avdelningen. Då får man se till de praktiska förutsättningarna.
            </seg>
            <seg n="43043a97">
              Det är viktigt att säga att Sverige har den klart största andelen
              europeiska patentansökningar jämfört med övriga nordiska och baltiska
              länder. Mellan 2000 och 2012 har Sverige haft fler europeiska
              patentansökningar än Finland och Danmark tillsammans. Det har
              varit viktigt för att framhålla varför detta ska ligga i Sverige.
              Mer än hälften av de europeiska patentansökningarna från Sverige
              under denna period härrör från Helsingforss län. Sverige har också
              den största andelen giltiga europeiska patent jämfört med övriga
              deltagande länder i regionen. En geografisk jämförelse visar att
              också bland de giltiga patenten är ungefär hälften från Helsingfors.
              Även Helsingforss universitet, Uppsala universitet och KTH är
              framstående när det gäller immaterialrätt och patenträtt.
            </seg>
            <seg n="3a58f7f5">
              Det är klart att det alltid finns en vilja hos politiker att
              bygga nya institutioner och kanske ordna 100 jobb. Men vad vi
              kan göra i Helsingfors är att använda befintlig organisation och
              inte lägga så mycket kraft på byråkratin utan i stället på innehållet.
              Det är också därför som vi tillsammans med de övriga länderna
              har diskuterat ihop oss till en lösning som gör att man kan arbeta
              mer flexibelt än vad man har gjort tidigare. Men vi är rätt överens
              i sakfrågan.
            </seg>
            <seg n="12f9472f">
              Det är inte som Leif Jakobsson säger om att man borde ha mer
              av ett nordisk-baltiskt samarbete och att det skulle vara bättre
              och möjligt endast i Malmö. Så är det inte. Hela framtagandet
              av arbetssättet och det som vi lägger fram i detta arbete, så
              långt som vi har kommit, bygger på samverkan. Sedan har olika
              regeringar i olika skeenden haft uppfattningar i sakfrågan. Jag
              kan berätta att finnarna naturligtvis har krävt att denna verksamhet
              ska ligga i Finland – i Tammerfors, om jag inte kommer ihåg fel.
              Det har alltså varit många saker som vi har vänt och vridit på.
            </seg>
            <seg n="c95a46e9">
              Men vi är ganska överens om att basen för verksamheten bör ligga
              där merparten av patentansökningarna och specialistkompetensen
              finns, och det är i Helsingfors. Det vore dumt att inte använda
              sig av denna möjlighet. Om man vill ha fler jobb i Skåne är det
              väl ändå viktigt att få till stånd denna patentdomstol och detta
              arbete eftersom det främjar tillväxten generellt. Jag tror därför
              att man ska väga de eventuella 100 jobb som man hade tänkt sig
              att skapa i en ny institution i Malmö med vad man kan åstadkomma
              om vi snabbt får detta på plats.
            </seg>
            <seg n="f35ea384">
              Dessutom kommer vi rent praktiskt inte att ha många år på oss
              att bygga upp någon ny institution, utan detta måste gälla från
              dag ett. Då är det en fördel att kunna använda den kompetens som
              redan finns vid Helsingforss tingsrätt där denna typ av frågor
              hanteras i dag.
            </seg>
            <seg n="b00ac278">
              Vi har nog varit mycket praktiska. Vi har ställt frågan: Hur
              kan vi på allra bästa vis säkerställa att dessa frågor som är
              så viktiga och komplicerade hanteras snabbt, effektivt och där
              det är som mest centralt? Vi har inte tittat på regionala aspekter
              i denna fråga, och det tycker jag inte heller att man ska göra.
              Efter så många års förhandlingar på ett så viktigt område gäller
              det att säkerställa att det blir kvalitet och att detta finns
              på plats direkt utan att man för den skull bygger stora nya institutioner.
            </seg>
          </u>
          <note type="speaker" n="0bbc45d3">
            Anf. 5 LEIF JAKOBSSON (S):
          </note>
          <u who="leif_jakobsson_79f517" xml:id="i-6e8aa2c129b0418b-1" n="f0e5389b" next="i-7a549b2eec7a2c61-1">
            <seg n="492ac00a">
              Fru talman! Regeringen väljer alltså 30 jobb i Helsingfors framför
              100 jobb i Malmö. Det är faktiskt kontentan. Det är självklart
              att varje land för fram sig självt i dessa diskussioner. Det som
              är unikt är att ett annat land pekar på Sverige. Danmark skulle
              kunna acceptera att detta läggs i Malmö och att inte ha en enda
              del av verksamheten på dansk mark. Man kan betala för att Sverige
              har denna verksamhet om den läggs i Malmö. Det är detta erbjudande
              som ministern alldeles uppenbart inte har tagit tag i. Hon har
              i stället drivit på för en tredelning av detta.
            </seg>
            <seg n="913e6dce">
              Vi ska inte fortsätta denna statistikdebatt. Men det danska ministeriet
              skriver att man har 60–70 nya patent. Då räknar man även in skyddsåtgärder
              för redan utgivna patent, medan Sverige har 20–40. Jag är inte
              rätt människa att bedöma vad som är rätt eller fel i det; jag
              säger bara att det finns olika uppgifter som cirkulerar om detta.
            </seg>
            <seg n="b18ef88b">
              Sedan kan man naturligtvis argumentera som ministern och säga
              att det mesta finns i Helsingfors och att allt nytt också måste
              vara där. Drar man denna argumentation till sin spets skulle all
              ny verksamhet som staten är med och finansierar lokaliseras till
              Helsingfors eftersom det redan finns strukturer, myndigheter och
              så vidare där. Det enda som jag skulle kunna tänka mig att ministern
              skulle ha svårt att argumentera för skulle lokaliseras till Helsingfors
              är någon järnmalmsinspektion. Men det går kanske det också – vad
              vet jag?
            </seg>
            <seg n="2bb4a4cb">
              Det är det här som är grundproblemet. Nu säger jag inte bara
              att det är jag som säger att regeringen är alldeles för fixerad
              vid Helsingfors och inte ser resten av landet. Jag har tidigare
              sagt att det inte är Sveriges regering utan en Helsingforssregering,
              men jag tänker citera någon ministern borde lyssna på. Han heter
              Kent Persson och är partisekreterare för ditt parti, och han intervjuades
              i Sydsvenska Dagbladet för någon vecka sedan. Det står: Kent Persson
              håller med om att Moderattoppen länge varit allt för fokuserad
              på Helsingfors. – Vi har faktiskt gjort en undersökning. Väljarnas
              uppfattning är att Moderaterna är Helsingforssfixerade, avslöjar
              han.
            </seg>
            <seg n="b2e1b569">
              Det är inte konstigt. Ministern skulle kunna hjälpa partisekreteraren
              på traven genom att faktiskt lyssna på Ewa Thalén Finné och på
              de lokala och regionala politikerna. Ta och tänk ett varv till,
              för det här är inte optimalt. Det kan inte vara riktigt att 30
              jobb till Helsingfors är viktigare än 100 till Malmö.
            </seg>
          </u>
          <note n="4dfd777b">
            Anf. 6 EWA THALÉN FINNÉ (M):
          </note>
          <u who="leif_jakobsson_79f517" xml:id="i-7a549b2eec7a2c61-1" n="f0e5389b" prev="i-6e8aa2c129b0418b-1">
            <seg n="800e04d7">
              Fru talman! Det kan hända att det enligt statistiken är fler
              patent i Helsingforssområdet – jag kan inte heller siffrorna.
              Jag skulle dock än en gång vilja understryka just de otroliga
              infrastruktursatsningarna i forskningsmiljöer som regeringen så
              bra är med och finansierar. Det ena är MAX-labb IV, och det andra
              är ESS vilket är ett mellanstatligt samarbete där också Danmark
              är en av huvudfinansiärerna. Sverige och Danmark jobbar väldigt
              nära, och vi ska ha in väldigt många länder till. Det är väl ett
              sjuttontal länder som är med och ska finansiera det.
            </seg>
            <seg n="e9516fdc">
              Utifrån att vi får den här fantastiska forskningsmiljön i Skåne
              – det dröjer fortfarande några år innan den är up and running
              fullt ut – skulle jag än en gång vilja säga: Fundera ett varv
              till! Jag tycker att det är jättebra att man får till stånd den
              nordisk-baltiska EU-patentdomstolen och har förhandlat så pass
              långt när det gäller den, och det känns bra att den kommer till
              Sverige. Titta dock på potentialen i södra Sverige och Öresundsregionen
              om tio år. Jag tror att det skulle vara en stor vinst om domstolen
              faktiskt låg nere i Malmö.
            </seg>
          </u>
          <note type="speaker" n="6139158b">
            Anf. 7 Justitieminister BEATRICE ASK (M):
          </note>
          <u who="beatrice_ask_87c4df" xml:id="i-5b9ce7946a18879d-2" n="89022ce0">
            <seg n="200c99a8">
              Fru talman! Jag tycker att det är lite roligt när jag blir beskylld
              för att inte se resten av Sverige eftersom det inte är så ofta
              jag får den kritiken.
            </seg>
            <seg n="e94cecb3">
              Leif Jakobsson säger att regeringen väljer 30 jobb i Helsingfors
              i stället för 100 jobb i Malmö. Det här är typiskt socialdemokratiskt
              tänkande: Man kan få ihop 100 jobb i offentlig verksamhet i Malmö,
              när det egentligen bara behövs 30 för att lösa uppgiften därför
              att kompetensen och strukturen finns på ett annat ställe. Konstlade
              jobb som egentligen inte behövs – det är ju dumheter.
            </seg>
            <seg n="dcd2c0d4">
              Jag har större respekt för resonemanget att Malmö kanske slår
              Helsingfors om några år eftersom man har sådana oerhörda satsningar
              där. Trots rejäla satsningar tror jag dock inte att så blir fallet,
              för när man tittar på den statistik och de prognoser som finns
              och de internationella rankningar som görs av hur regionerna ser
              ut ser man att Helsingfors ligger väldigt starkt till.
            </seg>
            <seg n="e2b8a4a6">
              Vi måste ändå utgå ifrån att vi inte ska lösa den regionalpolitiska
              uppgiften eller någonting annat, utan det viktiga i den här frågan
              är för mig att säkerställa det europeiska patentförfarandet i
              en nordisk-baltisk regional domstol på bästa kvalitativa sätt
              och på ett sätt alla är med på. Jag kan försäkra er om att vi
              i de diskussioner vi har tillsammans med de andra länderna tar
              steg för steg tillsammans. Det är inte så att vi strider med varandra,
              utan vi löser de olika frågeställningar som finns. Jag har gott
              hopp om att vi ska bli överens.
            </seg>
            <seg n="3411d36f">
              Det här är en känslig fråga i Danmark, och det är en jättekänslig
              fråga i Finland. I Finland har de dessutom problem med språkreglementet.
              Det finns alltså mycket i förhandlingarna, men regeringens utgångspunkt
              i frågan har varit att arbeta på det minst kostsamma och administrativt
              bästa sättet och säkerställa kvalitet i de viktiga beslut som
              ska tas när ärendena ska hanteras. Då har vi kommit fram till
              att den ligger i Helsingfors och framför allt att Sverige naturligtvis
              kan dra till sig detta. Hittills är det någonting flertalet har
              tyckt sig ha respekt för.
            </seg>
            <seg n="bfa97ed9">
              Vi är inte färdiga än; vi kommer att fortsätta diskussionerna
              och pröva frågan framöver. Det är dock på det sättet att vi inte
              kan blunda för att det är i Helsingfors huvuddelen av den kompetens
              som krävs för att lösa uppgiften finns. Det vore väl märkligt
              om man inte skulle ta vara på den kompetensen och använda sig
              av det underlaget. Vi kan inte lyfta 70 jobb i Malmö före detta
              när vi samtidigt vet att ett effektivt och bra patentsystem gör
              att företagsamheten kan växa och blomstra än mer även i den södra
              delen av landet.
            </seg>
          </u>
          <note type="speaker" n="d684b352">
            Anf. 8 LEIF JAKOBSSON (S):
          </note>
          <u who="leif_jakobsson_79f517" xml:id="i-a85460ca69361b70-0" n="f0e5389b">
            <seg n="a884a62d">
              Fru talman! Justitieministern hänvisar till att hon inte vill
              ha jobb där man inte utför någonting så där alldeles speciellt.
              Då tycker jag att hon kan börja med att vända sig till arbetsmarknadsministern
              och avskaffa fas 3 omedelbart.
            </seg>
            <seg n="daf8b8bf">
              Det handlar om synsättet. Det här tränger inte riktigt igenom
              hos ministern. Hela grunduppfattningen hos justitieministern är
              att all kompetens finns i Helsingfors och att det för alltid måste
              förbli så, och därför kan vi inte göra någonting på något annat
              ställe i landet. Vad jag försöker säga och vad ni faktiskt måste
              ta till er är att det finns möjligheter att bilda en framtidsregion.
              Nu talar jag inte bara om Öresundsregionen; jag talar om vad som
              händer när Fehmarnförbindelsen finns på plats och Hamburg vänder
              blicken norrut mot Köpenhamn–Malmö-området. Det blir en av Europas
              största och intressantaste regioner.
            </seg>
            <seg n="f73523af">
              Det kräver dock att det finns en nationell strategi för att understödja
              en sådan utveckling, och det är det lokala och regionala politiker
              i Skåne hela tiden säger. Det handlar inte om att vi vill ha det
              till Skåne utan om att Skåne och vår region med bättre stöd och
              en genomtänkt strategi skulle kunna bidra till Sveriges tillväxt
              och finansieringen av välfärden i Sverige på ett mycket bättre
              sätt än om det blir på det sätt regeringen alltid säger – att
              allt självklart måste vara i Helsingfors.
            </seg>
            <seg n="19c1da59">
              Sedan är en sak viktig: Ja, patentdomstolen är en känslig sak
              i Danmark. Med all sannolikhet kommer det att bli en folkomröstning
              om den, för Dansk Folkeparti har intagit den ställningen. Kunde
              vi visa på ett rejält nordiskt samarbete, att det fanns en överenskommelse
              och en gemensam nordisk institution, tror jag att danskarna skulle
              ha lättare att klara den folkomröstningen.
            </seg>
          </u>
          <note type="speaker" n="280fee36">
            Anf. 9 Justitieminister BEATRICE ASK (M):
          </note>
          <u who="beatrice_ask_87c4df" xml:id="i-5b9ce7946a18879d-3" n="89022ce0">
            <seg n="629b5673">
              Fru talman! Leif Jakobsson säger att jag skulle ha synsättet
              att all kompetens skulle finnas i Helsingfors och att jag inte
              ser Skånes potential. Jag vill protestera mot det påståendet.
              Det är inte vad det handlar om. Det finns mycket potential i Skåne
              och mycket man kan göra.
            </seg>
            <seg n="e47fbfa4">
              Vi har dock förhandlat frågan om ett europeiskt patent sedan
              50-talet. Sverige har varit pådrivande för att underlätta för
              företagsamheten att på ett och samma ställe kunna få till stånd
              ett patent som gäller i hela EU-området. Vi har slitit med frågan
              i alla hörn och kanter och har äntligen gått i mål i principfrågorna.
              Nu ska detta praktiskt hanteras, och det ska finnas en regional
              avdelning på det nordisk-baltiska området. Då tycker Leif Jakobsson
              att vi ska använda det som en regionalpolitisk grej och hålla
              på att tänka om och annat. Jag är rätt angelägen om att förverkliga
              detta någorlunda snabbt.
            </seg>
            <seg n="335d8dd5">
              Det är också så att alla patenträttsliga frågor redan i dag prövas
              i Helsingforss tingsrätt. De har exklusiv behörighet eftersom
              det är svåra tekniska mål. Domarna får sitta med specialister
              för att över huvud taget ta sig fram. Och det är mål där vi har
              ett bra resultat och en struktur för detta.
            </seg>
            <seg n="c8693331">
              Det är någorlunda enkelt att bygga ut detta något och samla de
              här frågorna i Helsingforss tingsrätt. Det är också det som de
              andra ser när vi förhandlar.
            </seg>
            <seg n="efadcd42">
              Det handlar alltså inte om att inte förstå Skånes potential eller
              vilja, utan det handlar om att efter decennier så snart som möjligt
              börja använda ett europeiskt patent. Det tror jag är mycket viktigare
              för näringslivet och för jobben än eventuella institutioner.
            </seg>
          </u>
          <note n="65396591">
            Överläggningen var härmed avslutad.
          </note>
          <note n="84936beb">
            12 § Svar på interpellation 2013/14:15 om ersättning till funktionshindrade
          </note>
          <note type="speaker" n="04518b55">
            Anf. 10 Statsrådet MARIA LARSSON (KD):
          </note>
          <u who="maria_larsson_b6c218" xml:id="i-9c5eca10597e519e-0" n="87027f1a">
            <seg n="2543631b">
              Fru talman! Tomas Eneroth har frågat socialministern om han avser
              att ta några initiativ i frågan om habiliteringsersättning.
            </seg>
            <seg n="4200baae">
              Arbetet inom regeringen är så fördelat att det är jag som ska
              svara på interpellationen.
            </seg>
            <seg n="7ccf58d7">
              Frågan som ställs i interpellationen är mångbottnad, och jag
              vill därför sätta in frågan i ett större sammanhang. Men först
              något om bakgrunden.
            </seg>
            <seg n="3a514984">
              Daglig verksamhet är en bland tio rättigheter som kan beviljas
              som stödinsatser enligt lagen om stöd och service till vissa funktionshindrade
              (LSS). Det är endast personer som har en medicinsk diagnos i form
              av utvecklingsstörning, autism eller autismliknande tillstånd
              samt personer som i vuxen ålder förvärvat en hjärnskada som lett
              till betydande begåvningshandikapp som har rätt till denna stödinsats.
            </seg>
            <seg n="9113789b">
              Daglig verksamhet har genom åren utvecklats från att främst vara
              en gruppverksamhet i särskilda lokaler till att bli mer integrerad
              med näringslivet på orten, så kallade utflyttade verksamheter
              där uppgifter utförs hos olika arbetsgivare.
            </seg>
            <seg n="7ee81875">
              Syftet med stödinsatsen är att den ska främja delaktigheten i
              samhället och bidra till den personliga utvecklingen. Ett övergripande
              mål bör vara att utveckla möjligheten till arbete. Enligt Sveriges
              officiella statistik hade den 1 oktober 2012 ca 32 000 personer
              daglig verksamhet.
            </seg>
            <seg n="d3a4ad84">
              I förarbetena betonas att daglig verksamhet inte ska vara ett
              avlönat arbete och att syftet inte är att producera varor eller
              tjänster. Det anges vidare att det är angeläget att möjligheten
              till ett arbete på den reguljära arbetsmarknaden eller inom Samhall
              prövas regelbundet.
            </seg>
            <seg n="23e7dae7">
              Genom socialtjänstlagen har kommunerna också ett ansvar att medverka
              till att personer med funktionsnedsättningar får meningsfull sysselsättning.
              Inom socialtjänsten finns det även tillgång till andra sysselsättningar,
              både inom ramen för särskilda boendeformer och för äldre inom
              dagverksamheter. Det kan även vara aktuellt för personer som uppbär
              ekonomiskt eller annat bistånd och är i behov av rehabilitering.
            </seg>
            <seg n="bd6fe65b">
              Sysselsättningsinsatser i olika former är således vanliga inom
              socialtjänstens olika områden, och då inkluderar jag även insatser
              enligt LSS. Många gånger, men inte alltid, är syftet att underlätta
              möjligheten till arbete. Det är bra, och jag anser att dessa verksamheter
              kan utvecklas mer.
            </seg>
            <seg n="ad7e22f6">
              Jag ställer mig dock ytterst tveksam till att staten ska finansiera
              och reglera om och när ersättning ska utgå i samband med att rättigheter
              i form av bistånd eller stödinsatser enligt LSS beviljas enskilda
              människor. Det blir en konstig ordning, och den är inte heller
              problemfri. Som exempel kan nämnas inlåsningseffekter, som kan
              hindra människor att närma sig arbetsmarknaden. Det kan också
              vara problematiskt att dra en gräns när det ska utgå ersättning
              respektive när det inte ska utgå för människor som deltar i olika
              former av sysselsättningar.
            </seg>
            <seg n="565a1865">
              Jag anser däremot att det är viktigt att personer i daglig verksamhet
              kan komma ut i arbetslivet på olika sätt. Det kan exempelvis vara
              fråga om olika typer av arbetsmarknadsåtgärder, Samhall, trygghetsjobb
              och liknande. Regeringen har gjort stora satsningar inom dessa
              områden.
            </seg>
            <seg n="ff026847">
              Socialstyrelsen har även på uppdrag av regeringen tagit fram
              en vägledning för hur den dagliga verksamheten enligt LSS kan
              utformas, så att den grupp som står nära arbetsmarknaden får ökade
              möjligheter till arbete. Socialstyrelsen genomförde uppdraget
              i samråd med Arbetsförmedlingen och Försäkringskassan. Syftet
              med vägledningen är att genom olika exempel stimulera till lokala
              diskussioner och aktiviteter, för att den dagliga verksamheten
              ska fortsätta att utvecklas i samarbete med de arbetsmarknadspolitiska
              aktörerna i landet.
            </seg>
          </u>
          <note type="speaker" n="71f1769c">
            Anf. 11 TOMAS ENEROTH (S):
          </note>
          <u who="tomas_eneroth_940a2f" xml:id="i-b883fa4342f94fe3-0" n="e366d14e">
            <seg n="a93654b2">
              Fru talman! Jag tackar statsrådet för svaret. Möjligtvis beklagar
              jag att det inte kom några besked om några framtida initiativ.
              Det hade jag nog nästan förväntat mig.
            </seg>
            <seg n="6a0251c0">
              Jag träffade för inte så länge sedan Olle och Emma uppe i Jämtland.
              De båda deltar i daglig verksamhet. De tycker att de i princip
              går till jobbet. För dem är det en väldigt viktig del i deras
              vardag.
            </seg>
            <seg n="d943e482">
              För dem är habiliteringsersättningen viktig. Ekonomiskt är den
              viktig eftersom den utgör den enda extraersättning de har utöver
              den sjukersättning som de uppbär. Habiliteringsersättningen täcker
              inte ens kostnaderna för resor till och från den dagliga verksamheten.
              Den är också viktig utifrån den bekräftelse som det innebär och
              den betydelse det har för självkänslan att få en ersättning när
              man deltar i den här formen av aktiviteter.
            </seg>
            <seg n="cdd8af29">
              De driver den här kampanjen. De tycker att habiliteringsersättningen
              borde öka, och jag har respekt för deras krav. Jag har här med
              mig en namninsamling med ett antal underskrifter från uppropet,
              som de själva organiserat, som jag lovade att överlämna till statsrådet,
              så den kan du få efter debattens slut.
            </seg>
            <seg n="4cd91441">
              Jag tror att när Bengt Westerberg presenterade propositionen
              om LSS en gång i tiden, 1992/93:159 vill jag minnas, var det ganska
              höga förväntningar. Allt har inte infriats, men det fanns riktlinjer
              från Landstingsförbundet för den ersättning som fanns. I dag är
              det kommunerna som hanterar verksamheten, och vi kan konstatera
              att var femte kommun inte betalar ut någon ersättning alls. En
              del kommuner tar ett stort ansvar och andra gör det över huvud
              taget inte.
            </seg>
            <seg n="b8672f4e">
              De resekostnader som man har när man åker till en daglig verksamhet
              är inte ett inslag i den dagliga verksamheten eller i den insats
              som socialtjänsten beviljar, utan det är något som man själv får
              stå för. Det är också därför det inträffar som Olle berättar,
              att bussbiljetten faktiskt kostar mer än de 30 kronor om dagen
              som han får i habiliteringsersättning. Detta har regeringsrätten
              också konstaterat. Och det är det som är bakgrunden till att jag
              ställer frågan till Maria Larsson och regeringen: Är det inte
              dags för en översyn när det är så pass stora skillnader som det
              är i olika delar av landet?
            </seg>
            <seg n="17785d97">
              Jag tittade på den vägledning från Socialstyrelsen som statsrådet
              hänvisar till i svaret. Den är välgjord och beskriver hur man
              på många orter har ordnat en bra verksamhet och hur man på många
              ställen också anstränger sig för att komma ännu närmare arbetsmarknaden.
              Det finns exempel på goda arbetsgivare som gör väldigt bra insatser.
              Men faktum är att hur jag än läser vägledningen ser jag inte att
              ordet habiliteringsersättning nämns någonstans. Jag får gå tillbaka
              ända till 2007 för att hitta någon form av dokument som nämner
              habiliteringsersättning, och då är det återigen Socialstyrelsen
              som i en tidigare granskning säger att den är väldigt viktig.
              Den är viktig för den enskilde, och den har ekonomisk betydelse
              för den enskilde med den låga ersättning man har.
            </seg>
            <seg n="032464a7">
              Jag ställer mig också lite frågande till en del i statsrådets
              svar, och det är resonemanget om inlåsningseffekter. Jag har svårt
              att se att inlåsningseffekter av en habiliteringsersättning är
              så förekommande. Riktigt så låga löner har vi inte på arbetsmarknaden
              i dag. Jag skulle vilja att statsrådet förklarade begreppet inlåsningseffekter
              i det här sammanhanget.
            </seg>
            <seg n="a31cb09d">
              Är det inte dags att göra en översyn? Är det inte dags att regeringen
              tar ett initiativ och ser till att vi får en mer likartad hantering
              av de här frågorna i hela landet? Det ska ju inte vara vilken
              kommun man råkar bo i som avgör om man ska få en habiliteringsersättning
              eller inte.
            </seg>
          </u>
          <note type="speaker" n="3fc2933b">
            Anf. 12 FINN BENGTSSON (M):
          </note>
          <u who="finn_bengtsson_813f74" xml:id="i-4e1d7dc67b728c15-0" n="09e7adfa">
            <seg n="5d453f31">
              Fru talman! Jag tackar Tomas Eneroth för en viktig interpellation
              och statsrådet för ett uttömmande svar. Den bakgrundsgenomgång
              och den djupa analys som statsrådet har presenterat är verkligen
              viktiga.
            </seg>
            <seg n="755cb4ed">
              Betydelsen av att människor har ett arbete eller annan meningsfull
              sysselsättning kan knappast överskattas. Det är inte minst viktigt
              för att överbrygga klyftor i levnadsvillkor och bidra till en
              ökad delaktighet för personer med funktionsnedsättning.
            </seg>
            <seg n="919b49e7">
              Det är därför glädjande att sedan lagen om stöd och service till
              vissa funktionshindrade, LSS, infördes 1993 och trädde i kraft
              1994 har den dagliga verksamheten blivit den enskilt största insatsen.
              Den utnyttjas i dag av drygt 30 000 personer, och det har varit
              en successiv ökning över åren.
            </seg>
            <seg n="990080d4">
              Det är helt korrekt som Tomas Eneroth säger. Tittar man på utvecklingen
              från sekelskiftet och framåt ser man att den habiliteringsersättning
              som utgår minskat med ungefär 10 procent jämfört med vad utgångsläget
              var när Landstingsförbundet en gång i tiden gav vissa riktlinjer
              för vad som skulle vara en optimal ingång för denna ersättning.
            </seg>
            <seg n="e50585d2">
              Det kan dock vara viktigt att poängtera att ersättningen är skattefri.
              Frågan om den skulle beskattas togs upp och analyserades så sent
              som 2005 av Skatteverket. Då drog man slutsatsen att så som den
              är utformad, att det tydligt inte rör sig om ett arbete utan en
              möjlighet att komma in i samhällsgemenskapen utan att ha ett löneersatt
              uppdrag, ska den vara skattebefriad. Det är också viktigt att
              den förblir skattebefriad.
            </seg>
            <seg n="495253e3">
              Statsrådet anger i svaret att det primärt är en kommunal angelägenhet.
              Socialstyrelsen skriver om en vägledning i sin rapport och poängterar
              vitsen av att detta instrument utvecklas inom kommunal regi och
              att det är viktigt att kommunerna behåller en verksamhet som är
              fortsatt skattefri.
            </seg>
            <seg n="1a781657">
              Jag vill poängtera att det finns ett problem här. Den sista delen
              i statsrådets svar är viktigt. Hon säger att syftet med vägledningen
              är att genom olika exempel stimulera till lokala diskussioner
              och aktiviteter för att den dagliga verksamheten ska fortsätta
              utvecklas.
            </seg>
            <seg n="36d05413">
              Det övergripande syftet med den dagliga verksamheten har varit
              att få fler människor som har rätt att utnyttja denna verksamhet
              att komma in i löneanställning. Från Socialstyrelsen konstaterar
              man dock att detta mål inte har uppfyllts.
            </seg>
            <seg n="d7ba0e81">
              Låt mig fästa er uppmärksamhet på Försäkringskassans rapport
              Tio år med aktivitetsersättning . Det handlar om de unga under
              30 år som har förtidspension. Här har man sedan tio år haft en
              verksamhet som heter aktivitetsersättning. Analysen visar att
              det var 13 000 personer i åldrarna 20–30 år som kunde lämna aktivitetsersättningen
              och gå över i lönebidragsanställning, trygghetsanställning eller
              annat offentligt skyddat arbete med flera insatser.
            </seg>
            <seg n="e4f243b9">
              Av dessa var det – hör och häpna – endast 155 personer som hade
              en sådan anställning i statliga myndigheter eller landsting. Det
              är en förfärande låg siffra. De flesta som hade denna typ av anställning
              var alltså anställda i privat sektor, till exempel i mindre, enskilda
              företag.
            </seg>
            <seg n="9fe72dbe">
              Jag föreslår statsrådet att man vid en eventuell översyn också
              tittar på hur det är med utformningen av daglig verksamhet inom
              stat och landsting. Här borde man föregå med gott exempel.
            </seg>
          </u>
          <note type="speaker" n="bbf0d74c">
            Anf. 13 Statsrådet MARIA LARSSON (KD):
          </note>
          <u who="maria_larsson_b6c218" xml:id="i-9c5eca10597e519e-1" n="87027f1a">
            <seg n="4c06681b">
              Fru talman! Olle, Emma och alla de andra är ofta glada när de
              går till jobbet. De har något kul att göra och får en struktur
              på dagen. De utför dessutom något som är meningsfullt.
            </seg>
            <seg n="9c237c10">
              Det största problemet är att Olle, Emma och många fler inte kan
              få en reguljär anställning och få det de gör omvandlat till en
              anställning med olika typer av arbetsmarknadsstöd. Det är dock
              denna väg vi har försökt inrikta arbetet på, och vi gör det på
              flera sätt. De vill ju ha en lön för sitt arbete, och det borde
              vara möjligt i mycket större utsträckning.
            </seg>
            <seg n="3b7bbd40">
              För några få sker det att denna typ av daglig sysselsättning
              leder till anställning med olika typer av lönesubventioner och
              givetvis med en högre ersättning än vad de får i habiliteringsersättning.
              Det här är den väg som vi gemensamt borde slå in på och arbeta
              för. Vi har förberett för detta genom att ta reda på hur det fungerar
              i dag. Det gör vi genom öppna jämförelser.
            </seg>
            <seg n="9bdacd2c">
              Vi kan se att 12 procent av kommunerna har aktuella överenskommelser
              med Arbetsförmedlingen och Försäkringskassan om samverkan för
              personer med LSS-insatser. Det är nycklarna. Man måste ha en samverkan
              på orten med Arbetsförmedlingen och Försäkringskassan för att
              kunna komma framåt. Dessa myndigheter är centrala aktörer när
              det handlar om personer med funktionsnedsättning och sysselsättning.
            </seg>
            <seg n="fb337560">
              Andelen kommuner som följer upp samtliga beslut, som alltså tittar
              på hur det fungerar och om det finns skäl att ompröva och kanske
              omvandla det de gör, har ökat från 13 till 17 procent. Det sker
              alltså något, men det går fortfarande alldeles för långsamt.
            </seg>
            <seg n="ff569636">
              Det är 14 procent av kommunerna som uppger att de har en skriftlig
              rutin för att pröva möjligheten till arbete eller praktik. Vad
              gör de andra 86 procenten? Alla borde göra detta och ha som rutin
              att regelbundet följa upp om det är dags att pröva en anställning.
            </seg>
            <seg n="8c3787e8">
              I 42 procent av kommunerna har man haft personer som gått från
              daglig verksamhet till någon form av arbete eller praktik. Det
              sker alltså, men min poäng är att det sker i för liten utsträckning.
            </seg>
            <seg n="401f9b84">
              Nu har vi öppna jämförelser och vet hur läget i kommunerna är
              och kan börja trycka på. Vi vet vilka som gör uppföljningar och
              vilka som inte gör det. Glädjande nog har 65 procent av alla enheter
              upprättat genomförandeplaner för samtliga deltagare. Det är en
              positiv siffra. Denna plan är utgångspunkten för att kunna göra
              mer och tänka vidare på nästa steg.
            </seg>
            <seg n="cd3ab4ac">
              Det finns mycket utvecklingspotential. Några företag är aktiva
              och går före. Ica har visat det, också i reklamen, och Max hamburgerrestaurang
              är ett annat exempel. Det finns ett antal aktörer som går före
              och anställer personer med funktionsnedsättning av olika slag.
              Vi behöver fler, men vi behöver också en offentlig sektor som
              visar att det är fullt möjligt. Kommunerna och staten som arbetsgivare
              har sin del att göra i detta arbete.
            </seg>
            <seg n="5c1f9574">
              Annat vi har gjort är att ställa en rad olika arbetsmarknadspolitiska
              åtgärder till förfogande och att ta fram vägledningen med goda
              exempel till gagn för kommunerna. Jag återkommer till det i nästa
              inlägg.
            </seg>
          </u>
          <note type="speaker" n="ee433b5a">
            Anf. 14 TOMAS ENEROTH (S):
          </note>
          <u who="tomas_eneroth_940a2f" xml:id="i-b883fa4342f94fe3-1" n="e366d14e">
            <seg n="61399c4b">
              Fru talman! Jag tackar statsråden för svaren. Vi riskerar att
              dra i väg i en vanlig arbetsmarknadspolitisk debatt. Då skulle
              jag säga att Sverige har 400 000 arbetslösa och 70 000 utförsäkrade
              samtidigt som Arbetsförmedlingen skickar tillbaka 17 miljarder
              i oanvända medel. Stödet för människor och inte minst för funktionshindrade
              att komma in på arbetsmarknaden är extremt begränsat. Fler med
              funktionshinder står längre bort från arbetsmarknaden än tidigare.
            </seg>
            <seg n="22f3d419">
              Men denna debatt tänker jag inte föra här i dag, utan jag tänker
              tala om dem som har habiliteringsersättning och går i daglig verksamhet.
              För dem där det är möjligt att närma sig arbetsmarknaden är det
              utmärkt att vi utvecklar sådana verktyg, men för många är det
              inte möjligt. För dem är vardagen en habiliteringsersättning på
              30–40 kronor om dagen. Deras vardag är kompisar som gör likartade
              arbetsuppgifter men som inte har någon ersättning eftersom de
              råkar bo på andra sidan kommungränsen. Min stillsamma fråga i
              interpellationen handlar precis bara om detta.
            </seg>
            <seg n="c5b6fa0c">
              När Socialstyrelsens vägledning inte ens nämner något om ersättning
              borde man kanske idka lite självkritik. Jag tror nämligen att
              det finns skäl att göra en översyn av detta. Stora partipolitiska
              skillnader kommer vi att ha på alla andra områden när det gäller
              arbetsmarknadspolitik och liknande, men i denna fråga tror jag
              att det finns ett gemensamt engagemang för att politiken måste
              se till att det finns likartade villkor och tydliga riktlinjer
              för kommuner.
            </seg>
            <seg n="69c21170">
              Kommuner sparar ofta på detta när det är dåliga tider, vilket
              det är nu. Många kommuner har ont om pengar till följd av att
              ekonomin har försämrats på grund av hög arbetslöshet. Då ligger
              inte precis habiliteringsersättningen först i kön för att ökas,
              utan den har legat stilla eller i många kommuner till och med
              sänkts.
            </seg>
            <seg n="fc5cb024">
              Då infinner sig frågan igen: Är det inte dags för regeringen
              och Maria Larsson att ta något initiativ? Om översyn låter för
              avancerat kanske det kan bli en analys eller ett internt beredningsarbete
              så att man påbörjar en process där man diskuterar vad som kommer
              att hända med habiliteringsersättningen framöver.
            </seg>
            <seg n="03cfe82e">
              Jag tror nämligen att det vore utgångspunkten för en diskussion
              framöver. Sedan är det viktigt att det är en verksamhet med kvalitet.
              Det är viktigt att det är verksamheter där man får en bra handledning.
              Men det är svårt att i längden förklara för individer som uppbär
              sjukersättning, som är en låg ersättning, varför de ska delta
              i aktiviteter när resan dit kostar mer än den dagliga ersättning
              som de får.
            </seg>
            <seg n="208bd58b">
              Jag tycker att vi har ett pedagogiskt bekymmer när vi själva
              uppskattar människor som engagerat deltar i dagliga aktiviteter,
              som vill utvecklas och som vill vara med. Då bör vi kunna understödja
              en sådan utveckling.
            </seg>
            <seg n="aa46b7c3">
              Jag vill ändå att Maria Larsson i sitt nästkommande inlägg säger
              någonting om inlåsningseffekter. Den delen i svaret från Regeringskansliet
              förvånade mig nämligen. Jag kanske missuppfattade det, men jag
              har svårt att se att argumentet skulle vara inlåsningseffekter
              på arbetsmarknaden om habiliteringsersättningen skulle justeras
              något eller om det i varje fall skulle bli likartade riktlinjer
              över hela landet. Jag ser fram emot en förklaring.
            </seg>
            <seg n="d05ed6bd">
              Återigen: Vad är det som är så farligt i att göra en översyn
              av habiliteringsersättningen? Den har onekligen legat still under
              lång tid, och detta är en återkommande diskussion i både kommunala
              församlingar och här i riksdagen ibland.
            </seg>
          </u>
          <note type="speaker" n="7a8e1b2b">
            Anf. 15 FINN BENGTSSON (M):
          </note>
          <u who="finn_bengtsson_813f74" xml:id="i-4e1d7dc67b728c15-1" n="09e7adfa">
            <seg n="d8841f50">
              Fru talman! Jag kan föregripa det svar som Tomas Eneroth efterfrågar
              hos statsrådet, nämligen detta med inlåsningseffekter. Redan i
              sammanfattningen av den vägledning som Socialstyrelsen har tagit
              fram varnas det just för problemet med inlåsningseffekter, som
              kan vara ett hinder mot att man övergår i ett lönearbete, vilket
              är huvudsyftet med daglig verksamhet i den långa visionen.
            </seg>
            <seg n="f97f1840">
              Därtill vill jag påtala Skatteverkets regelverk. Om jag läser
              deras rekommendation rätt menar de att den ersättning som i dag
              utgår och som är skattefri ligger på runt 40 kronor, vilket motsvarar
              0,1 procent av ett prisbasbelopp. Jag känner lite grann att det
              inte finns alldeles för stora marginaler när det gäller att justera
              detta om man vill bibehålla skattefriheten.
            </seg>
            <seg n="41fa6a6b">
              Jag vidhåller det som ministern har påtalat, nämligen att detta
              primärt är daglig verksamhet som ska orienteras nära individen
              i kommunal regi, i landstingsregi eller i det lokala näringslivet.
              Då är det rimligt att det primärt är en kommunal fråga att beakta
              detta.
            </seg>
            <seg n="c56f1b54">
              Avslutningsvis tror jag att jag har en samsyn med ministern på
              att inte minst stat och landsting måste gå före här. Jag blev
              bekymrad av de 12 935 unga vuxna mellan 20 och 30 år som har kunnat
              komma från en aktivitetsersättning över i någon form av program
              inom Arbetsförmedlingen eller lönebidragsanställning, trygghetsanställning
              och så vidare. Av dessa 13 000 individer fanns nämligen bara 155
              inom statlig myndighet eller landstingen. Om man ska stimulera
              den dagliga verksamheten att utvecklas, precis som ministern vill,
              måste vi analysera om staten och landstingen verkligen tar sitt
              ansvar. Hur ska annars dessa människor kunna komma över i sådan
              verksamhet, som de inte verkar kunna göra?
            </seg>
          </u>
          <note type="speaker" n="0e958c35">
            Anf. 16 Statsrådet MARIA LARSSON (KD):
          </note>
          <u who="maria_larsson_b6c218" xml:id="i-9c5eca10597e519e-2" n="87027f1a">
            <seg n="ec163d4e">
              Fru talman! Tack för debattinläggen! Det gläder mig att vi är
              representanter från tre partier som diskuterar frågan. För Olles
              och Emmas skull, och för alla andras skull, är det inte bara jätteviktigt
              vad vi diskuterar och gör här. När vi har kartläggningen med öppna
              jämförelser är det också viktigt hur vi och våra medaktörer i
              de olika politiska partierna agerar ute i kommunerna. Det är där
              vi kan göra den stora skillnaden.
            </seg>
            <seg n="abf80f00">
              Jag har för övrigt inte hört eller sett något förslag från Socialdemokraterna
              om en statlig habiliteringsersättning. Jag har inte sett några
              sådana budgetförslag. Jag har kanske inte har studerat er budget
              tillräckligt, men jag ser ingenting sådant. Det får ni gärna berätta
              om.
            </seg>
            <seg n="4318cf44">
              När det gäller inlåsningseffekten svarade Finn Bengtsson alldeles
              utmärkt på frågan. Det är precis det som man pekar på i vägledningen.
              Läs en gång till lite noggrannare så ser du att det står tydligt
              där! Det handlar också om att när man väl har placerat någon i
              vad man tycker är en fungerande daglig sysselsättning kanske man
              lägger ned vapnen. Man fortsätter inte att anstränga sig. Det
              är därför jag tror att vägen med öppna jämförelser och med en
              konkret analys av vad varje kommun har för sig är mycket mer verksam
              som redskap i arbetet.
            </seg>
            <seg n="b9b3c436">
              Jag har vägledningen, som heter På tröskeln – Daglig verksamhet
              med inriktning på arbete och som Socialstyrelsen har tagit fram
              till hjälp för kommunerna, här i fysisk form. I titeln står alltså:
              daglig verksamhet med inriktning på arbete. Hur kommer man vidare?
              Det är en möjlighet för betydligt fler i dag – inte för alla,
              men för många – att få en lön i handen i stället för en habiliteringsersättning.
            </seg>
            <seg n="d7ed8a50">
              Här finns en rad lysande exempel. Göran Lindgren, 33 år, jobbar
              nu i stallet där han får ta hand om hästarna och köra traktor.
              Han har hittat sin nisch. Han har en individuell placering, och
              den går ganska enkelt att omforma till ett arbete med någon form
              av anställningsstöd.
            </seg>
            <seg n="ef8a36f7">
              Vi har exempel som handlar om att Örebro kommun har startat en
              stiftelse där landsting och kommun är huvudmän och där man jobbar
              med att förmedla anställningar på den öppna arbetsmarknaden. Det
              kan vara i form av en praktikanställning först och så småningom
              bli till en anställning. Sedan starten 1989 har 600 personer fått
              anställning genom detta arbetssätt.
            </seg>
            <seg n="9945716d">
              Här finns också en beskrivning av socialt företagande, som inte
              bara skolar in i ett arbete utan också skolar in i medbestämmande,
              demokrati och delaktighet. Det är utmärkta exempel som skulle
              kunna användas i betydligt fler av kommunerna som i dag inte uppvisar
              så bra resultat.
            </seg>
            <seg n="0afc2166">
              Låt oss gemensamt bestämma oss för att agera ute i kommunerna,
              ställa frågorna där och se till att det sker ett aktivt arbete
              med dem som finns i daglig sysselsättning. Så kan fler få en habiliteringsersättning
              som omvandlas till lön.
            </seg>
          </u>
          <note type="speaker" n="09f154ff">
            Anf. 17 TOMAS ENEROTH (S):
          </note>
          <u who="tomas_eneroth_940a2f" xml:id="i-b883fa4342f94fe3-2" n="e366d14e">
            <seg n="a0e0d9a2">
              Fru talman! Jag tackar statsrådet för svaret. Jag lämnade nu
              över namninsamlingen så att den är officiellt överlämnad till
              Regeringskansliet.
            </seg>
            <seg n="a5ad7725">
              Jag valde att ta med Socialstyrelsens vägledning digitalt. Fördelen
              med det är att man kan skriva Inlåsningseffekter och sedan trycka
              på Sök. Jag hittade inte ett enda ord om det. Skälet till att
              jag frågar är att jag undrar hur en habiliteringsersättning på
              30 eller 40 kronor om dagen kan skapa inlåsningseffekter i förhållande
              till den öppna arbetsmarknaden. Det har jag svårt att se.
            </seg>
            <seg n="db1d1ee8">
              Återigen: Det är dock inte kärnfrågan. Jag tyckte bara att argumentationen
              var konstig. Det är klart att vi alla ska hitta bättre sätt för
              att människor ska kunna komma in även på den ordinarie arbetsmarknaden.
              Men grunden för detta är att var femte kommun inte utger någon
              habiliteringsersättning. Sjukersättning är en mycket låg ersättning,
              och detta är en grupp som har det tufft ekonomiskt. Olle och Emma
              drömmer precis som alla andra unga gifta par om att kunna ha en
              framtid, kunna göra resor och kunna tjäna lite pengar. Ingen längtar
              efter eller önskar naturligtvis mer än de själva efter att få
              komma in på den öppna arbetsmarknaden med lön. Men det är inte
              här och nu. Här och nu är det habiliteringsersättning. Det är
              därför de engagerar sig i frågan.
            </seg>
            <seg n="1ed27cb5">
              Jag tror att vi måste fundera politiskt. Är det i längden en
              hållbar lösning i landet att ha så olika förutsättningar? Vi föreslår
              ingen statlig habiliteringsersättning; där har Maria Larsson alldeles
              rätt. Det är inte heller det jag efterfrågar. Jag har respekt
              för frågan – den är svår.
            </seg>
            <seg n="0a011d41">
              Vi föreslår en översyn, och den behöver däremot vara statlig
              eftersom man inte kan göra den i varje kommun. Det är regeringen
              som är den instans som står till förfogande. Gör en översyn av
              habiliteringsersättningen! Vad innebär detta för de funktionshindrade?
              Vad innebär det för självkänslan och för ekonomin? Vad är egentligen
              en rimlig nivå framöver när vi talar om det?
            </seg>
            <seg n="7b603af3">
              Det behövs ett bättre grundmaterial än den vägledning vi fick
              från Socialstyrelsen, där man inte ens nämner frågan om habiliteringsersättning.
            </seg>
          </u>
          <note type="speaker" n="bf939c10">
            Anf. 18 Statsrådet MARIA LARSSON (KD):
          </note>
          <u who="maria_larsson_b6c218" xml:id="i-9c5eca10597e519e-3" n="87027f1a">
            <seg n="549d2191">
              Fru talman! Jag tackar för diskussionen och debatten.
            </seg>
            <seg n="6414e784">
              En bra verksamhet med god kvalitet när det gäller daglig sysselsättning
              är vad vi behöver se på fler ställen. Det har hänt saker i positiv
              riktning, men återigen: Det händer för lite. Det finns säkert
              möjligheter till förbättringar, framför allt från kommunernas
              sida, i arrangemangen och i de individuella planerna för att peka
              ut nästa steg i utvecklingen. Detta är en bland tio rättigheter
              som de som tillhör gruppen ges möjlighet att använda sig av.
            </seg>
            <seg n="fab236a7">
              Det kommunala självstyret sträcker sig långt i vårt land. Det
              finns en mycket stor makt förlagd ute i kommunerna när det gäller
              ersättningar eller avgifter.
            </seg>
            <seg n="9bcf0d67">
              Det gläder mig att höra att vi är överens om att det bästa sättet
              inte vore en statlig habiliteringsgaranti och att Tomas Eneroth
              inte är inne på den linjen.
            </seg>
            <seg n="62d8c185">
              Vad skulle en översyn leda till? Jag ska naturligtvis fundera
              vidare på vad som kan gagna den här saken bäst i längden, men
              låt mig säga att det finns en rad gränsdragningsproblem på det
              här området som inte är alldeles lättlösta.
            </seg>
            <seg n="7d2c4f4e">
              Jag är också orolig för att om man skulle gå den här vägen, Tomas
              Eneroth, och börja fokusera väldigt mycket på habiliteringsersättning
              skulle det andra som vi nu med kraft försöker göra, nämligen att
              fler ska få en riktig lön, kanhända avstanna. Det ser jag som
              en stor och betydande risk i den här diskussionen. Tack för en
              vitaliserande debatt!
            </seg>
          </u>
          <note n="65396591">
            Överläggningen var härmed avslutad.
          </note>
          <note n="894d98be">
            13 § Svar på interpellation 2013/14:23 om Vanvårdsutredningen
          </note>
          <note type="speaker" n="40ea3ae2">
            Anf. 19 Statsrådet MARIA LARSSON (KD):
          </note>
          <u who="maria_larsson_b6c218" xml:id="i-9c5eca10597e519e-4" n="87027f1a">
            <seg n="62a76ef9">
              Fru talman! Margareta Larsson har frågat mig hur det kommer sig
              att remissvar har plockats bort från proposition 2011/12:160 om
              ersättning från staten till personer som utsatts för övergrepp
              eller försummelser i samhällsvården.
            </seg>
            <seg n="f606e7e1">
              Hantering av remissvar är en mycket viktig del i regeringens
              beredande av förslag. Remissopinionen sammanfattas dock av läsbarhetsskäl
              alltid mycket kort i propositioner genom en summarisk jämförelse
              med kommittéförslaget. Jämförelsen ska i stort sett bara ange
              om remissinstanserna instämmer i kommittéförslaget eller inte
              och vilka de viktigaste invändningarna är.
            </seg>
            <seg n="0c4457e8">
              Det remissvar som Margareta Larsson efterlyser behandlas och
              bemöts i propositionen under rubriken Ersättningens storlek. Remissvaret
              i sin helhet finns i Socialdepartementets arkiv och är tillgängligt
              för allmänheten.
            </seg>
          </u>
          <note type="speaker" n="7fe7e04c">
            Anf. 20 MARGARETA LARSSON (SD):
          </note>
          <u who="margareta_larsson_fa13a4" xml:id="i-0bb773c42ed45d92-0" n="13a77628">
            <seg n="b8f6fb99">
              Fru talman! Jag tackar statsrådet för svaret. Jag hör att statsrådet
              själv säger att remissvaren är en mycket viktig del i regeringens
              beredande. Trots det tycks statsrådet fullständigt okunnig om
              vad som händer i hennes eget departement.
            </seg>
            <seg n="0843201e">
              Remissvaret, som Maria Larsson påstår ska finnas under rubriken
              Ersättningens storlek i propositionen, finns inte. Det Maria Larsson
              säger är därför inte sant. Inte ens de överväganden som ligger
              till grund för remissvaren finns med, utan det nämns bara lite
              kort under regeringens bedömning att Norges system inte är bra.
              Jag har inte kunnat se ett ord om vad remissinstanserna tyckte
              om Norges modell.
            </seg>
            <seg n="c3c960af">
              Hur stämmer det då med ditt svar, Maria Larsson, att remissvaren
              är en viktig del av beredningen, när du inte ens vet vad du svarar
              i det här interpellationssvaret?
            </seg>
            <seg n="fe9177e9">
              Jag ska säga att det är fler som har uttryckt sig mycket märkligt
              i den här frågan. Marianne Jenryd på statsrådets departement påstår
              att anledningen till att remissförslaget plockats bort är att
              man har haft förslag som avviker från propositionen, och då måste
              ju det här beredas på nytt.
            </seg>
            <seg n="e0d6532f">
              Fru talman! Jag blir inte riktigt klok på det svaret. De propositioner
              som jag har läst genom åren har handlat om remissinstanser som
              tillstyrker eller avstyrker utifrån argument. Det har även förekommit
              att man föreslår en annan lösning än den som utredningen fastnat
              för. Ibland avstyrker man även utan argument, och ibland argumenterar
              man utförligt för varför. Det finns därför mig veterligen ingen
              fast mall med kryssfrågor för remissvar.
            </seg>
            <seg n="11b3f96e">
              En annan märklig sak är att registrator Gunnel Jägerskog på Socialdepartementet
              i sin tur menar att man inte kan skicka ut alla handlingar till
              någon som efterfrågar dem på grund av sekretess.
            </seg>
            <seg n="fe9ac856">
              Här blir jag också mycket fundersam, fru talman. Hur kan remissinstansers
              utlåtanden, som är till för att vara vägledande för oss beslutsfattare,
              vara sekretessbelagda? Man får ju ändå på goda grunder anta att
              organisationer och personer som skickar in sina remissvar faktiskt
              vill att beslutsfattarna ska veta vad de tycker.
            </seg>
          </u>
          <note type="speaker" n="c4dffdaf">
            Anf. 21 Statsrådet MARIA LARSSON (KD):
          </note>
          <u who="maria_larsson_b6c218" xml:id="i-9c5eca10597e519e-5" n="87027f1a">
            <seg n="b1965c20">
              Fru talman! Jag vet inte var Margareta Larsson har fått uppgifter
              ifrån, med det känns som om det har rört ihop sig lite grann eller
              som om det är en hel del nonsens.
            </seg>
            <seg n="27d2613e">
              Remissvar som inkommer är alltid en värdefull kunskapskälla för
              regeringen när den skriver sitt förslag. De är alla offentliga.
              De registreras och finns för utlämnande för den som så önskar,
              och vi är naturligtvis skyldiga att lämna ut dem.
            </seg>
            <seg n="935e3dc6">
              Däremot kan en del av de personliga brev med berättelser som
              har kommit in via Vanvårdsutredningen vara sekretessbelagda. Om
              det är sådana som har begärts ut har det ibland, för att skydda
              respektive person, funnits överstrykningar eller annat för att
              man inte ska kunna härleda dem. Personen i fråga har kanske inte
              varit medveten om att alla handlingar som kommer in till departementet
              blir offentlig handling.
            </seg>
            <seg n="e529ce25">
              Men när det gäller remissinstansernas svar finns det absolut
              ingenting sådant. Allt är tillgängligt. Allt är offentligt.
            </seg>
            <seg n="b5af0f7d">
              Däremot kan man inte skriva ut vad varje enskild remissinstans
              tycker och tänker i propositionerna. Det skulle bli ett alldeles
              för omfattande material. Det sätt som vi har använt oss av är
              det reguljära sättet att skriva en proposition där man summariskt
              sammanfattar om remissinstanserna stöder alternativt inte stöder
              det som föreslås i propositionen. Det är det vanliga sättet. Så
              gör vi alltid. Det här är inget undantag från det. Vi har gjort
              på det sättet.
            </seg>
            <seg n="127b2605">
              När det gäller den aktuella sak som Margareta Larsson tar upp
              nämns inte just den föreningen med namn i propositionen i just
              de här frågorna. I stället nämns tre andra organisationer för
              personer som har vanvårdats. Två av dem är positiva till en enhetlig
              ersättning och dess storlek, och en är negativ.
            </seg>
            <seg n="354b7afc">
              Vi har arbetat på det reguljära sättet. Det har skett på precis
              samma sätt i den här frågan också.
            </seg>
          </u>
          <note type="speaker" n="11c47f8d">
            Anf. 22 MARGARETA LARSSON (SD):
          </note>
          <u who="margareta_larsson_fa13a4" xml:id="i-0bb773c42ed45d92-1" n="13a77628">
            <seg n="547d7fe8">
              Fru talman! När jag hör Maria Larsson tala blir det tydligt att
              hon inte har koll på sitt eget departement. Hon vet tydligen inte
              vad som är sagt, och då ska man veta att det är hon som har det
              fulla ansvaret för hur det här hanteras.
            </seg>
            <seg n="735a1d08">
              Vi sverigedemokrater fick inte vara med och diskutera det system
              som har antagits och som har inneburit att många varken har fått
              en ursäkt eller en ersättning för det de har lidit under barndomen.
            </seg>
            <seg n="3afaca6b">
              Statsrådet kände sig uppenbarligen så jagad av medierna att hon,
              tillsammans med resten av sjuklövern, inte ens brydde sig om att
              utreda detta ordentligt utan hastade igenom en halvdan lösning.
            </seg>
            <seg n="3e0f37f6">
              Vi sverigedemokrater såg däremot direkt bristerna i det nuvarande
              systemet och kom med förbättringsförslag på propositionen. Om
              inte de andra partierna hade nekat oss att vara med och få inflytande
              över förslaget hade det inneburit att de här personerna skulle
              ha fått rätt till stödpersoner när de sitter hos Ersättningsnämnden.
              Tidsgränsen för att man skulle kunna ansöka skulle inte ha satts
              vid 1980. Ett avslag på ansökan om ersättning skulle aldrig ha
              skickats ut brevledes, utan det skulle ha upprättats en mänsklig
              kontakt vid avslag.
            </seg>
            <seg n="2f1d7b9e">
              Nu har många fått ett mycket okänsligt brev på posten med en
              enda mening om att de inte har fått ersättning. De har våndats
              när de har åkt till Ersättningsnämnden. De har kanske tagit lugnande
              medel. Gamla sår som de kanske inte har vidrört på väldigt många
              år rivs upp igen. De ska sitta där framför främmande personer
              och gå hem ensamma och vänta på ett brev där det står att de inte
              får ersättning. Det kan lätt tolkas så att de antingen inte har
              talat sanning eller har varit lätt pjoskiga.
            </seg>
            <seg n="80ddb74f">
              Jag tycker att det är beklagligt att man har haft så dåliga psykologiska
              insikter när man har hanterat den här saken.
            </seg>
            <seg n="2b7acf68">
              Slutligen skulle kanske det viktigaste som vi skulle ha föreslagit
              varit en graderad ersättning utifrån övergreppens allvar så att
              fler kunde få ersättning utifrån sina egna upplevelser. Den modell
              som de har i Norge, den modell man valde att lyfta ut ur propositionen
              därför att den inte stämde överens med propositionens eget förslag,
              skulle ha blivit verklighet.
            </seg>
            <seg n="2f489068">
              Vi har vidare löpande följt frågan om vanvård och lagt fram förslag
              om vettiga lunchersättningar vid förhandlingarna här i Helsingfors,
              en genomgång av Ersättningsnämndens praxis, överklagningsmöjligheter
              med mera.
            </seg>
          </u>
          <note type="speaker" n="74530890">
            Anf. 23 Statsrådet MARIA LARSSON (KD):
          </note>
          <u who="maria_larsson_b6c218" xml:id="i-9c5eca10597e519e-6" n="87027f1a">
            <seg n="12acd01e">
              Fru talman! Jag har förståelse för att Sverigedemokraterna är
              ett relativt nytt parti i Sveriges riksdag och kanske inte alltid
              vet hur vi går till väga.
            </seg>
            <seg n="d026d123">
              Arbetet med den här propositionen har skett på ett likartat sätt
              som det gör med alla propositioner, nämligen att man som regering
              har ett beredningstvång. Som ansvarig minister för det här är
              jag glad över att vi som ett av få länder har tillsatt utredningar
              som samlar berättelserna. Det var den föregående regeringen som
              tillsatte utredningen som samlade ihop berättelserna och började
              gräva i vår mörka historia. Sedan kunde jag tillsätta en utredning
              där vi bad om förslag på hur vi ska skapa en upprättelse för de
              personer som har utsatts för det här.
            </seg>
            <seg n="9a6f8916">
              Vi är alltså ett av få länder som har gjort detta. Jag är övertygad
              om att fler länder har en likartad, mörk historia. Här har vi
              vågat ta oss an den. Den utredning som jag tillsatte kom med förslag
              om både en upprättelseceremoni där en offentlig ursäkt framförs
              och en ersättning på ett engångsbelopp på 250 000 kronor för försummelser
              och övergrepp av allvarlig art.
            </seg>
            <seg n="ec9ba53e">
              När man lämnade det förslaget till mig hade man inhämtat erfarenheter
              från det fåtal andra länder som har grävt i sin historia, varav
              Norge är ett. Norges uppenbara rekommendation var att inte ha
              differentierade ersättningar, vilket hade skapat mycket problem,
              och att inte heller dela upp det i kommunal och statlig ersättning
              utan använda sig av en typ av ersättning. Det var den typ av rekommendation
              som Norge gav till Sverige och som också blev utredarens förslag
              som ledde till den sjupartiuppgörelse som sedan slogs fast i form
              av ett riksdagsbeslut. Så gick det till. Förvanska inte historiebeskrivningen,
              Margareta Larsson!
            </seg>
          </u>
          <note type="speaker" n="b51a098e">
            Anf. 24 MARGARETA LARSSON (SD):
          </note>
          <u who="margareta_larsson_fa13a4" xml:id="i-0bb773c42ed45d92-2" n="13a77628">
            <seg n="80db3d93">
              Fru talman! Jag blir rätt road när jag hör Maria Larsson slå
              sig för bröstet och mena att vi har gjort det så väldigt bra här
              i Sverige. Vi är ett av få länder som har gjort det här väldigt
              bra, säger hon. Det tycker jag inte stämmer alls, utan de andra
              länderna har gjort det betydligt bättre än vad vi här i Sverige
              har gjort. Sedan ska vi inte heller glömma att statsrådet Maria
              Larsson faktiskt från början nekade till att ersättning och en
              ursäkt skulle ges, men med tryck från oppositionen med Sverigedemokraterna
              blev hon tvungen att ändra sig.
            </seg>
            <seg n="033c3cbc">
              Vi ska inte heller glömma bort fakta i det här. Fakta är fortfarande
              mysteriet med de försvunna remisserna. Det kvarstår. Fakta är
              också att avvikande åsikter från föreningen Vanvårdad och bortglömd
              om Norges modell med psykologhjälp inte finns med i propositionen.
              Det är vad det handlar om.
            </seg>
            <seg n="6504a78a">
              Jag tycker att det här är oförsvarligt, Maria Larsson. Jag tycker
              att det är odemokratiskt att utesluta remissvar bara för att det
              inte stämmer överens med propositionens förslag. Jag vill också
              tillägga en annan allvarlig sak, och det är att riksdagen går
              miste om viktiga insikter och kunskap som gör det möjligt för
              oss att fatta ett genomtänkt beslut när remissinstansers förslag
              saknas. När det här nu har hänt börjar man fundera: Var det här
              första gången som det hände, eller har det hänt förut? Hur många
              gånger har det här hänt? Det är en allvarlig misstanke.
            </seg>
            <seg n="b095a1cd">
              Fru talman! Sådana här misstankar om att regeringen rensar bort
              remissvar som är avvikande tycker jag inte ska behöva förekomma,
              särskilt med tanke på att de kommer från organisationer som företräder
              vanvårdade och har unik sakkunskap i frågan.
            </seg>
            <seg n="2d68788b">
              Riksdagen måste med anledning av den korta tid som finns för
              följdmotioner kunna lita på att regeringen presenterar sakliga
              och korrekta remissvar. Framför allt måste regeringen i propositionen
              även våga presentera remissvar som ifrågasätter och lyfter frågor
              som regeringen inte har tänkt på.
            </seg>
          </u>
          <note type="speaker" n="6117a9a4">
            Anf. 25 Statsrådet MARIA LARSSON (KD):
          </note>
          <u who="maria_larsson_b6c218" xml:id="i-9c5eca10597e519e-7" n="87027f1a">
            <seg n="3b1657a5">
              Fru talman! Jag ska återigen säga att när en proposition skrivs
              redovisas remissinstansernas synpunkter utifrån de förslag som
              läggs fram. De redovisas summariskt – det är det förfaringssätt
              som vi alltid använder oss av – men alla remissvar finns att begära
              ut.
            </seg>
            <seg n="cdc69ab6">
              Jag blir lite upprörd över de anklagelser som Margareta Larsson
              står här och slänger omkring sig och över argumentationen. Du
              står här och säger konspiratoriskt att regeringen gömmer undan
              saker. Så är det faktiskt inte. Allt finns öppet och tillgängligt.
              Insinuationerna har inte någon som helst verklighetsförankring.
              Det är inte ett hederligt sätt att argumentera på i Sveriges riksdag.
            </seg>
            <seg n="ce442007">
              Jag är glad över att vi har grävt upp detta och att det är en
              del av Sveriges historia i dag. Jag är glad över att vi har fått
              till stånd en ersättning, och det har varit någonting som jag
              har drivit hela vägen. Men det handlar om att ha en majoritet
              med sig när man ska genomföra det. Det var jag som tillsatte utredningen
              som tittar på detta, så inte heller i Margareta Larssons interpellation
              stämmer historiebeskrivningen. Man får hålla sig till sanningen
              i interpellationsdebatter, Margareta Larsson.
            </seg>
            <seg n="90d3d4e7">
              Det som kallas för Prosjekt Oppreisning i Norge, som bistår kommuner
              i deras arbete med sådana här frågor och enskilda som har drabbats
              av vanvård, har framfört tydligt att ett enhetligt belopp hade
              varit att föredra, för erfarenheterna från Norge visar att ett
              graderat ersättningssystem hos de vanvårdade har skapat en känsla
              av att ha blivit orättvist behandlade när det gäller ersättningsnivån.
              Det var alltså ofrånkomligt också med ett graderat ersättningssystem.
            </seg>
          </u>
          <note n="65396591">
            Överläggningen var härmed avslutad.
          </note>
          <note n="0ead410a">
            14 § Svar på interpellation 2013/14:13 om automatiska permanenta
            uppehållstillstånd för syrier
          </note>
          <note type="speaker" n="9584dba0">
            Anf. 26 Statsrådet TOBIAS BILLSTRÖM (M):
          </note>
          <u who="tobias_billstrom_bf997b" xml:id="i-fb6a319ba83abfcc-0" n="397424e4">
            <seg n="9682ef72">
              Fru talman! Kent Ekeroth har frågat mig om jag anser att Sverige
              inte ska ha en reglerad invandring. Svarar jag nekande på den
              frågan undrar Kent Ekeroth vidare varför jag inte tar något initiativ
              till någon åtgärd med anledning av det beslut som Migrationsverket
              tagit.
            </seg>
            <seg n="55fcdf44">
              Den utlänningslag och den instans- och processordning som en
              enig riksdag beslutade om 2005 är grunden till Sveriges nuvarande
              migrationspolitik. I enlighet med utlänningslagen kan en person
              få uppehållstillstånd som flykting i Sverige om han eller hon
              riskerar förföljelse på grund av ras, nationalitet, religiös eller
              politisk uppfattning eller på grund av kön, sexuell läggning eller
              annan tillhörighet till en viss samhällsgrupp. En person kan också
              få uppehållstillstånd som annan skyddsbehövande om han eller hon
              till exempel riskerar dödsstraff eller tortyr i hemlandet eller
              flyr från en väpnad konflikt. Varje asylansökan bedöms individuellt
              och på sina egna meriter.
            </seg>
            <seg n="5b071a0e">
              Huvudregeln är och har varit under lång tid att en person som
              beviljas uppehållstillstånd som flykting eller annan skyddsbehövande
              ska beviljas permanent uppehållstillstånd. Detta följer av lagens
              förarbeten och praxis.
            </seg>
            <seg n="15273edc">
              Läget i Syrien har förvärrats, och bedömningen är att det kommer
              att fortgå under en lång tid. Enligt FN har över 100 000 människor
              nu fallit offer för våldet i Syrien, och i genomsnitt lämnar 6
              000 personer landet varje dag. En tredjedel av Syriens befolkning
              bedöms befinna sig på flykt inom eller utanför landets gränser.
              Prognoser pekar på att andelen kan fördubblas till årets slut.
              Omkring hälften av syrierna på flykt är barn, och de flesta är
              under elva år.
            </seg>
            <seg n="3d8da186">
              Den 17 september konstaterade FN:s vapeninspektör att kemiska
              stridsmedel har använts mot den syriska civilbefolkningen, vilket
              inte bara är en krigsförbrytelse utan även ett brott mot mänskligheten.
            </seg>
            <seg n="e527a211">
              Den största delen av människorna på flykt stannar kvar i grannländerna.
              Syriska flyktingar som registrerats eller väntar på att registreras
              av UNHCR i grannländerna uppgår till över 2,1 miljoner. Majoriteten
              av dessa befinner sig i Libanon, dit 780 000 flytt, Jordanien,
              dit 540 000 flytt, Turkiet, dit 505 000 flytt, och Irak, dit 195
              000 flytt. Det är därför angeläget att EU och medlemsstaterna
              fortsätter att stödja UNHCR, International Organization for Migration,
              World Food Programme, Unicef, Röda Kors-rörelsen och andra organisationer
              som är involverade i det humanitära arbetet. Som ni redan känner
              till är Sverige en av de större humanitära givarna till regionen.
            </seg>
            <seg n="dcff8e30">
              Fler än 50 000 syriska medborgare har nu sökt skydd i Europa
              sedan krisen inleddes i april 2011. Över 36 000 av dessa har sökt
              sig till Sverige och Tyskland. Hittills i år har över 10 000 syriska
              medborgare ansökt om asyl i Sverige.
            </seg>
            <seg n="10e5bce8">
              Det ansvar Sverige tar behöver fler axla. Fler länder i den europeiska
              unionen måste göra mer. Sverige fortsätter därför att driva på
              att det är av yttersta vikt att samtliga medlemsstater tillämpar
              det gemensamma regelverket och att de personer som kommer till
              EU och är i behov av internationellt skydd bereds detta.
            </seg>
            <seg n="04710950">
              Avslutningsvis vill jag framhålla att Sverige har och även i
              fortsättningen kommer att ha en reglerad invandring. Sverige har
              och kommer även i fortsättningen att ha en human asylpolitik.
            </seg>
          </u>
          <note type="speaker" n="7d323b68">
            Anf. 27 KENT EKEROTH (SD):
          </note>
          <u who="kent_ekeroth_fa6033" xml:id="i-cd5c71dec9c88b37-0" n="05b4caf2">
            <seg n="806814af">
              Fru talman! Föga förvånande reciterar Billström mer eller mindre
              utlänningslagen. Vi kan då konstatera följande: Det första är
              att Billström och denna regering har lämnat över invandringspolitiken
              till en icke folkvald tjänsteman, en byråkrat som på egen hand
              tog ett beslut som gav alla syrier inte bara uppehållstillstånd
              utan permanenta sådana. Är det rimligt att en myndighet ensam
              kan avgöra en av de viktigaste frågorna, medan Billström passivt
              accepterar sådana uppenbart stolliga beslut? Det är helt uppenbart
              att Billström och kompani inte vågar ta i invandringspolitiken
              utan helt delegerar den till en myndighet.
            </seg>
            <seg n="86891c10">
              Det andra vi kan konstatera är att Billström tycker att det är
              helt okej med fri invandring till Sverige. För nej, den är inte
              längre reglerad utan fri för alla som kommer från Syrien.
            </seg>
            <seg n="dd1d83ad">
              I Syrien bor ca 22 miljoner personer. Enligt den ordning som
              nu gäller skulle det alltså vara okej för Billström om samtliga
              dessa skulle komma till Sverige, i enlighet med vad han nyss sade.
              Är det så?
            </seg>
            <seg n="477c7463">
              Låt mig börja med Migrationsverket. Sammanfattningsvis är den
              myndigheten kort och gott en korrupt, massinvandringsvurmande
              organisation. Att ge denna myndighet så mycket makt över invandringen
              är som att be en alkoholist vakta nycklarna till spritskåpet.
              Som exempel på detta kan jag ta generaldirektörens interna brev
              som jag har här. Han skriver: Migrationsverket måste i större
              utsträckning utgå från migrantens behov och fortsätta utvecklingen
              från kontroll till service.
            </seg>
            <seg n="732c58a5">
              Hörde ni detta? De ska gå från kontroll till service och ser
              alltså inte sin roll som en myndighet som ska kontrollera invandrarens
              giltiga eller ogiltiga skäl utan som en servicefunktion till invandrare.
              Hör och häpna nu, i samma brev skriver generaldirektören också:
              Syftet är att ge immigranterna korrekt och kostnadsfri information
              om vägen till Sverige, och på så sätt kunna konkurrera ut oseriösa
              aktörer.
            </seg>
            <seg n="427898a5">
              Migrationsverket ser alltså sin roll som en aktör som konkurrerar
              om invandrare. Invandrare är Migrationsverkets kunder, och en
              kund har – som alla vet – alltid rätt. Normalt sett brukar en
              kund betala; i detta fall är det tvärtom.
            </seg>
            <seg n="e1f84807">
              I relation till en kund försöker den som har kunden också tillfredsställa
              kundens behov och krav. På detta sätt ser alltså Migrationsverket
              på invandrare, inte på ett sätt som kan förväntas av en myndighet
              eller en stat med reglerad invandring, utan som ett företag. Om
              ni inte tror på denna tolkning kan vi läsa lite mer ur detta brev.
              Jag läser igen: Nu går vi in i ett utvecklingsarbete för att på
              ett bättre sätt möta kundens behov. Så skriver man alltså på Migrationsverket.
              De pratar om invandrare som kunder. De som tvivlar på detta kan
              se dokumentet på min blogg.
            </seg>
            <seg n="12caadbb">
              I brist på tid kan jag inte utveckla alla konstigheter som Tobias
              Billströms myndighet Migrationsverket gör dagligen, men följande
              frågor måste ställas. Jag skulle uppskatta om Billström verkligen
              svarar på dem. De är i form av ja- och nej-frågor. Billströms
              fyra minuter borde räcka mer än väl för att svara på dem.
            </seg>
            <seg n="64efb5a2">
              Accepterar Billström 22 miljoner invandrare så länge de kan ta
              sig hit? Om inte, var går i så fall gränsen? Jag vill ha svar
              på den frågan.
            </seg>
            <seg n="d9ad8639">
              Instämmer Billström med generaldirektören i att betrakta invandrare
              som kunder vars behov man ska tillfredsställa och att Migrationsverket
              ska gå från kontroll till service? Jag vill ha svar på den frågan
              också.
            </seg>
            <seg n="d0f73c5a">
              Den sista frågan är: Vem anser Billström att den egentliga kunden
              är? Borde det vara invandrarna eller skattebetalarna?
            </seg>
            <seg n="c0f71faf">
              Jag vill återigen påpeka att Billström nu har fyra minuter på
              sig att svara på dessa ja- och nej-frågor. Jag skulle uppskatta
              att få svar på dem.
            </seg>
          </u>
          <note type="speaker" n="e9c1e638">
            Anf. 28 ROGER HADDAD (FP):
          </note>
          <u who="roger_haddad_f79cd9" xml:id="i-d75b5d80fff1a944-0" n="1d345e8f">
            <seg n="99ad2973">
              Fru talman! Först och främst vill jag ge stöd åt migrationsministerns
              och regeringens beslut att bevilja syriska flyktingar permanent
              uppehållstillstånd. När jag lyssnar på Kent Ekeroth hör jag att
              han för en byråkratisk myndighetsdebatt och över huvud taget inte
              berör den mänskliga faktorn när det gäller att tusentals människor,
              kanske över en miljon syrier, ofrivilligt har flytt från sitt
              land. Vem vill lämna sitt land, sin skola, sina kompisar, sitt
              hem och sina leksaker för att sätta sig på en buss eller en guppig
              båt och resa till ett land där man inte vet om man får bo kvar?
            </seg>
            <seg n="4dfd771c">
              När det gäller de syrier som ändå har lyckats ta sig hit till
              Sverige och som har ansökt om asyl vill jag säga till Kent Ekeroth
              att regeringen eller Migrationsverket inte beviljar den direkt
              vid ankomsten. Man har vistats här i ett år, två år, två och ett
              halvt år. Det är inte ovanligt, Kent Ekeroth, att man bor i trånga
              lägenheter hos sina släktingar, men man kan leva med det. Det
              viktigaste är att få trygghet och frihet i det nya landet Sverige.
            </seg>
            <seg n="95ae16d0">
              Den fråga jag och Folkpartiet vill ställa till Kent Ekeroth är:
              Anser inte Kent Ekeroth att de här människorna – vi kunde läsa
              i statsrådets svar att hälften av dem är barn – har skyddsbehov
              enligt svensk utlänningslag?
            </seg>
            <seg n="a931fe58">
              Det måste finnas proportioner i debatten, fru talman. Kent Ekeroth
              talar om massinvandring. Det är ett begrepp som återkommande dyker
              upp i kammaren. Det visar sig att i år har ungefär 10 000 sökt
              asyl i Sverige. Jag har besökt Libanon ett par gånger i år. Senast
              i maj träffade jag den libanesiske migrationsministern som vädjade
              till EU och Sverige om fortsatt stöd. Han sade i maj att prognosen
              då var 750 000 flyktingar. I slutet av detta år skulle bara Libanon,
              till ytan lika stort som Skåne län, ha tagit emot en miljon syriska
              flyktingar.
            </seg>
            <seg n="6f09e700">
              Jag vet inte om Kent Ekeroth och Sverigedemokraterna har gjort
              några besök i Jordanien, Turkiet eller Libanon eller över huvud
              taget är intresserade av de lokala förhållandena nere på marken,
              utan de väljer att hålla sig till en strikt byråkratisk myndighetsdebatt.
              Jag beklagar det.
            </seg>
            <seg n="e1996fd0">
              Jag tycker att vi har en reglerad migrationspolitik och att vi
              ska ha det. Jag tycker också att Sverige, i situationen med den
              långsiktiga konflikten i Syrien, ska ställa upp utöver de EU-länder
              som inte tar tillräckligt stort ansvar. De ska också ta sitt ansvar,
              men det innebär inte att vi ska stänga våra gränser. Det innebär
              inte, fru talman, att vi har avskaffat den reglerade invandringen.
            </seg>
          </u>
          <note type="speaker" n="8701db42">
            Anf. 29 Statsrådet TOBIAS BILLSTRÖM (M):
          </note>
          <u who="tobias_billstrom_bf997b" xml:id="i-fb6a319ba83abfcc-1" n="397424e4">
            <seg n="ced04c73">
              Fru talman! Låt mig börja med de fyra frågorna som ställdes av
              Kent Ekeroth.
            </seg>
            <seg n="0612e90c">
              För det första är alla människor som kommer till Sverige välkomna
              att lämna in en asylansökan. Ska denna asylansökan beviljas om
              den lämnas in? Ja, vi är förbundna av våra internationella konventioner
              att pröva varje enskild asylansökan och titta på om människor
              har rätt att få asyl om villkoren är uppfyllda, enligt vår egen
              utlänningslag och de internationella konventioner som vi har undertecknat.
            </seg>
            <seg n="1a01ed44">
              Precis som Roger Haddad sade i sitt väldigt bra anförande handlar
              det om att se människorna, de människor som faktiskt lämnar in
              ansökan, och förstå att de måste stå i centrum för debatten. Då
              är det enkelt att dra slutsatsen att majoriteten av de människor
              som Kent Ekeroth talar om inte kommer att komma till Sverige.
              De människorna vill stanna kvar i närområdet. De har sina nära
              och kära i Syrien, och de vill gärna återvända. De har inte lämnat
              Syrien för att de tyckte att det var roligt, utan därför att de
              var tvingade till det på grund av ett blodigt inbördeskrig. Detta
              ser vi också i det faktum att människor ofta väljer att återvända
              när en konflikt väl har avslutats.
            </seg>
            <seg n="8b2709c0">
              Hur var det med kundperspektivet? Ja, jag tycker att det är ganska
              rimligt att börja betrakta människor som utnyttjar service i den
              offentliga sektorn som kunder. Det är inte fel att anlägga det
              perspektivet om det leder till att man har en högre servicefunktion.
              Men det innebär inte att man ska göra avkall på att man allt framgent
              är en myndighet som verkar under ett myndighetsansvar. Jag tror
              att Kent Ekeroth har lite problem med att blanda ihop dessa två
              saker. För mig är det dock inte särskilt svårt. Lag gäller, och
              Sverige har en reglerad invandring i alla lägen, överallt och
              alltid.
            </seg>
            <seg n="f2674db4">
              I frågan om kontroll och service kan vi även notera att många
              myndigheter har börjat göra den resan. Skatteverket, till exempel,
              har rört sig från att vara en renodlad kontrollfunktion till att
              erbjuda ganska mycket service till de människor som använder myndighetens
              tjänster och har fått erkänt beröm för det. Varför skulle inte
              Migrationsverket göra samma resa?
            </seg>
            <seg n="1dc6599d">
              Slutligen: Vem är kunden? Alla människor som använder en myndighets
              resurser eller använder en myndighets tjänster är naturligtvis
              att betrakta som kunder, men självfallet består den reglerade
              invandringen. Sverige har en reglerad invandring med rätt till
              asyl för de personer som har skyddsskäl, rätt till invandring
              för familjemedlemmar och möjligheter till arbetskraftsinvandring
              när en arbetsgivare anser sig behöva rekrytera från andra länder.
            </seg>
            <seg n="28eca96f">
              Nu har jag svarat på frågorna, och nu har jag några saker att
              ta upp.
            </seg>
            <seg n="7507e782">
              Det beslut som Kent Ekeroth kallar stolligt innebär att människor
              som förföljs och förtrycks i det just nu kanske blodigaste inbördeskriget
              på planeten ges skydd i vårt land. Det är jag oerhört stolt över.
              Det är en politik som jag står rakryggad upp för i den här kammaren,
              överallt och alltid.
            </seg>
            <seg n="cd539461">
              Kent Ekeroth talar om Migrationsverket som en korrupt myndighet.
              Jag tycker att det är oförskämt. Det är oförskämt mot Migrationsverkets
              tjänstemän och det är oförskämt mot de människor som betalar för
              det, nämligen skattebetalarna i Sverige, att antyda att de skulle
              gå med på någonting sådant. Det är dessutom i detta sammanhang
              viktigt att komma ihåg att när vi talar om att ge skydd till människor
              gör vi det med utgångspunkt från våra internationella åtaganden.
              De är stora, de är viktiga, och det finns en bred uppslutning
              kring dem i riksdagen. Sverigedemokraterna är en minoritet i denna
              kammare när de framför sina åsikter om att vi borde göra avkall
              på eller inskränka möjligheterna att söka asyl i vårt land.
            </seg>
            <seg n="b93bb602">
              Summa summarum: Jag anser att interpellationen mycket tydligt
              visar var Sverigedemokraterna står. Det är längst bort i hörnet,
              fjärran från all den medmänsklighet och humanism som präglar övriga
              i den här kammaren, de som alltid står upp för människors rättighet
              att lämna in en asylansökan.
            </seg>
            <seg n="610270ea">
              Sedan vore det angeläget att andra stater i Europeiska unionen
              gjorde mer. Det vore angeläget att fler axlade det ansvar som
              Sverige axlar. Men när det gäller Europeiska unionen och Sverigedemokraternas
              inställning till den organisationen är den bara alltför väl känd.
              De vill inte ens att den ska existera.
            </seg>
          </u>
          <note type="speaker" n="4b5b0531">
            Anf. 30 KENT EKEROTH (SD):
          </note>
          <u who="kent_ekeroth_fa6033" xml:id="i-cd5c71dec9c88b37-1" n="05b4caf2">
            <seg n="2c313cc1">
              Fru talman! Jag skulle gärna ha svarat på allt det som Haddad
              sade men tyvärr har jag fortfarande bara fyra minuter på mig,
              oavsett hur många talare som skulle hoppa in i debatten. Min debatt
              ägnar jag åt Billström, inte åt Haddad. Den debatten tar jag gärna
              när som helst annars.
            </seg>
            <seg n="b6cad025">
              Vi kan konstatera att jag frågade Billström om han tyckte att
              det var okej ifall 22 miljoner kom hit, och hans svar var att
              22 miljoner inte kommer att komma hit. Men rent teoretiskt kan
              de komma hit. Min fråga var då om det skulle vara okej att vi
              hade 22 miljoner syrier i det här landet. Det var min fråga, inte
              ifall de kommer eller inte. Men menar du, Tobias Billström, att
              det enligt de regler som finns och som du accepterar skulle vara
              okej? Jag vill ha svar på den frågan. Skulle det vara okej att
              22 miljoner syrier invandrade till Sverige?
            </seg>
            <seg n="badd44ef">
              Om man, såsom situationen nu är, kan visa att man kommer från
              Syrien får man uppehållstillstånd i Sverige. Det var det beslutet
              Migrationsverket tog. Dessutom får man permanent uppehållstillstånd.
              Ingen konflikt i världen är permanent. Varför ska vi då ge dem
              permanenta uppehållstillstånd i stället för tillfälliga, till
              att börja med?
            </seg>
            <seg n="35ab2d14">
              Ja, Migrationsverket är en korrupt myndighet. Vi har sett en
              massiv korruption. Bland annat säljer de uppehållstillstånd, vilket
              uppdagades av medierna. Vi kan dagligen läsa om så kallade miggor,
              handläggare, på Migrationsverket – jag har personligen talat med
              sådana – som ingår i den omfattande korruptionen med familjeband
              och klaner som bildas på olika avdelningar inom Migrationsverket.
              Det är en massiv korruption, och den kommer alla snart att få
              se mer av.
            </seg>
            <seg n="950e4da3">
              Sedan talar Billström om internationella konventioner. Så här
              är det: Det finns ingen internationell konvention för massinvandring.
              Vi har skrivit under samma internationella konventioner som till
              exempel Finland, som tar emot en bråkdel av det som Sverige gör,
              vilket för övrigt också gäller övriga EU-länder. Du sade att Sverigedemokraterna
              står längst bort i hörnet, men det är Sverige som står längst
              bort i hörnet i Europa. Vi släpper in många, många fler än alla
              andra. Vi, Sverige, står längst bort i hörnet. Den politik ni
              för innebär att Sverige står längst bort i hörnet.
            </seg>
            <seg n="c38234ab">
              När det gäller jobbskapande och påstådd minskning av kriminaliteten
              tar regeringen gärna åt sig äran; där har man gjort allting rätt.
              När det gäller invandringen brukar man i stället hänvisa till
              att det är Migrationsverkets beslut eller till enskilda tjänstemän
              som gör dittan eller dattan.
            </seg>
            <seg n="94e58294">
              För att lite grann visa på regeringens aningslöshet i de beslut
              man fattar och i den politik man för kan vi se på regeringens
              vårbudget, den som kom 2013. Där finns prognosen för migration,
              utgiftsområde 8. Den går från 10 miljarder år 2013 till 13,2 miljarder
              år 2017. Den stiger enligt prognosen. När vi sedan tittar på höstbudgeten,
              vad ser vi där? Jo, då visar siffrorna någonting helt annat. Nu
              går siffrorna ned, från 10 miljarder år 2013 till 9,5 miljarder
              år 2017, detta trots att Migrationsverkets beslut om fri invandring
              från Syrien fattades två veckor innan regeringen släppte sin budget.
              Regeringen tror alltså på minskade kostnader trots att man borde
              vara medveten om beslutet om fri invandring som kom innan man
              släppte sin budget. Det säger ganska mycket.
            </seg>
            <seg n="6c5105a3">
              Sedan står Billström här och är mer eller mindre omedveten om
              vad Migrationsverket sysslar med. Faktum är att regeringen i regleringsbrev
              till Migrationsverket med lätthet skulle kunna instruera dem att
              strikt tillämpa utlänningslagen, att inte ha ett kundperspektiv
              på utlänningar eller att Migrationsverket ska ha ambitionen att
              begränsa invandringen till Sverige.
            </seg>
            <seg n="d1ed9058">
              Frågan är varför Billström inte gör det. Svaret är naturligtvis
              att regeringen kan göra det om man bara vill. Även om Migrationsverket
              är korrupt, vurmar för massinvandring och har ett tungt ansvar
              så vilar det yttersta ansvaret på Billström och på regeringen.
              Slutsatsen är endast en: Regeringen har infört fri invandring
              utan att meddela svenska folket men uppehåller fortfarande illusionen
              av reglerad invandring.
            </seg>
            <seg n="5346be4f">
              Billström hade ett ögonblick av sällsynt klarhet när han sade
              att volymerna påverkar integrationen. Och nu slår vi rekord. Allvaret
              i situationen, inte minst med tanke på de enorma konsekvenser
              invandringen har för Sverige, borde kunna fälla nästan vilken
              regering som helst. Men eftersom det bara finns en opposition
              i den här kammaren kommer det tyvärr inte att hända.
            </seg>
          </u>
          <note type="speaker" n="408f10f6">
            Anf. 31 ROGER HADDAD (FP):
          </note>
          <u who="roger_haddad_f79cd9" xml:id="i-d75b5d80fff1a944-1" n="1d345e8f">
            <seg n="11729002">
              Fru talman! Kent Ekeroth vill inte svara på min enda fråga, om
              han anser att de vuxna och inte minst barn som flytt till bland
              annat Sverige har skyddsbehov. Detta frågar jag med tanke på den
              allvarliga och långvariga konflikten i Syrien.
            </seg>
            <seg n="50a4d3e8">
              Kan Kent Ekeroth någonting om Syrien över huvud taget? Det är
              inte ett land där det finns en opposition, fungerande massmedier
              och så vidare, på samma sätt som i Sverige. Man kan inte ens se
              embryon till att situationen kommer att lösa sig inom kort. Det
              är därför Sverige och Migrationsverket fattat beslutet att de
              människor som tagit sig hit och bott här i drygt två år får permanent
              uppehållstillstånd. Jag tycker att det är bra. Då kan de gå vidare
              med sina liv. Barnen kan börja skolan, de vuxna kan få etableringsinsatser
              och bidra till Sverige, deras nya land. Jag tycker inte att det
              är problematiskt.
            </seg>
            <seg n="3b8390ba">
              Ett annat begrepp som Kent Ekeroth slänger sig med är fri invandring.
              Jag har träffat många av de syriska flyktingarna i Libanon, som
              ligger granne med Syrien. De är stolta över sitt land. De har
              butiker. De har lägenheter. De har pengar. De behöver egentligen
              inte fly till ett annat land, men de är tvingade att lämna Syrien
              och bo i Libanon eller att ta sig vidare. Många familjer som har
              det knapert lägger alla sina sparade resurser på att till varje
              pris ta sig ifrån Mellanöstern, gärna till ett europeiskt land.
              Många vill komma till Sverige där de har sina släktingar.
            </seg>
            <seg n="b10343a2">
              Inte en enda solidarisk, medmänsklig kommentar kunde vi höra
              från Kent Ekeroth, Sverigedemokraterna. I stället är det stolligt,
              det är kommunistiskt, det är fri invandring och det är automatiska
              permanenta uppehållstillstånd. Håll dig till fakta, Kent Ekeroth!
              Stå inte och tala osanning! Återigen: Varför ska dessa människor
              inte få skydd i Sverige?
            </seg>
          </u>
          <note type="speaker" n="9080b047">
            Anf. 32 VERONICA PALM (S):
          </note>
          <u who="veronica_palm_ff0fe7" xml:id="i-f85de8b692695b7c-0" n="8b9bbd07">
            <seg n="3a91bbc2">
              Fru talman! Jag har inga ambitioner att i riksdagens talarstol
              föra en debatt som utgår från extrema konspirationsteorier baserade
              på lögner eller myter. Mitt syfte med att vara här i dag är att
              ställa en fråga till Tobias Billström om det permanenta uppehållstillståndet
              från ett annat perspektiv än det som Kent Ekeroth har. Jag tror
              nämligen att det är en extrem hållning som inte främjar diskussionen.
            </seg>
            <seg n="9cff63c9">
              Jag vill ha en human, reglerad och rättssäker migrationspolitik.
              Jag ser en del brister i dag. Det permanenta uppehållstillståndet
              är en, eller snarare det tillfälliga uppehållstillståndet som
              används alltmer frekvent. Jag är glad över det ställningstagande
              som nu kommit beträffande syrier, för permanent uppehållstillstånd
              är viktigt. Det är viktigt för den enskilde, den enskildes vilja
              att ta plats i Sverige, att vilja engagera sig i Sverige, att
              känna sig välkommen i Sverige, och det är också viktigt för Sverige,
              för att Sverige ska kunna säga att vi tillsammans kan bygga oss
              starkare med de nya medborgare som finns här.
            </seg>
            <seg n="267d6545">
              Min ganska enkla fråga till Tobias Billström är: Har du för avsikt
              att tydligare signalera att fler permanenta uppehållstillstånd
              är att föredra? Det bygger Sverige starkare och ger Sverige mer
              av en rättssäker, human och samtidigt reglerad migrationspolitik.
            </seg>
          </u>
          <note type="speaker" n="3e59f5c0">
            Anf. 33 Statsrådet TOBIAS BILLSTRÖM (M):
          </note>
          <u who="tobias_billstrom_bf997b" xml:id="i-fb6a319ba83abfcc-2" n="397424e4">
            <seg n="82126a7f">
              Fru talman! Jag tror att det är viktigt att i den här debatten
              slå fast två saker. För det första följer de beslut som nu fattas
              en väletablerad praxis som går tillbaka decennier i tiden. Till
              skillnad från vad som utmålas i talarstolen av Sverigedemokraternas
              representant är det inget märkligt att bevilja permanenta uppehållstillstånd
              till människor om man tror att en konflikt kommer att bli långvarig.
              Det har i modern tid alltid varit så. Det går tillbaka till 80-talet.
              Det är inget nytt.
            </seg>
            <seg n="e0e806b3">
              Skälet är att det finns en integrationsaspekt. Människor som
              får permanenta uppehållstillstånd har lättare att finna sig till
              rätta i samhället. Framför allt har de barn som ofta tillkommer
              under tiden man vistas på flykt lättare att finna sig till rätta
              och bli integrerade. Detta gynnar både den enskilde och samhället.
            </seg>
            <seg n="e2829999">
              Naturligtvis tänker jag inte ge mig in på att diskutera konspirationsteorier.
              Jag vill bara säga att vittomfattande anklagelser av den typ som
              framförs här från talarstolen nog behöver backas upp av lite mer
              handfasta bevis. Jag tycker att vi har rätt att få höra dem, om
              Sverigedemokraterna har sådana.
            </seg>
            <seg n="464fde3a">
              Men det är ett tydligt exempel på den retorik och den inställning
              som Sverigedemokraterna har, och därför har jag en sak att fråga
              Kent Ekeroth om.
            </seg>
            <seg n="1b78252b">
              Sverigedemokraterna föreslår i sin motion att asyl endast ska
              beviljas personer av två kategorier: sådana som uppfyller kriterierna
              i FN:s flyktingkonvention och ett mindre antal kvotflyktingar
              som erbjuds asyl i enlighet med UNHCR. Om giltiga asylskäl kan
              beläggas kan den asylsökande beviljas ett uppehållstillstånd för
              en tidsbegränsad period om ett år. Beviljande av permanenta uppehållstillstånd
              ska enligt Sverigedemokraterna upphöra helt.
            </seg>
            <seg n="4d031b07">
              Nu är det dock så att Sverigedemokraternas förslag om att införa
              ett tidsbegränsat uppehållstillstånd inte är förenligt med artikel
              24 i skyddsgrundsdirektivet, som stipulerar att en person som
              beviljas flyktingstatus ska erhålla ett uppehållstillstånd om
              minst tre år. De personer som beviljas status som alternativt
              skyddsbehövande ska enligt samma direktiv beviljas ett uppehållstillstånd
              som ska gälla i minst ett år.
            </seg>
            <seg n="39a66f4d">
              Min väldigt konkreta fråga till Kent Ekeroth som jag tycker att
              jag, kammaren och alla åhörare har rätt att få höra svaret på
              är: Anser Kent Ekeroth att vi ska bryta mot skyddsgrundsdirektivet?
              Ja eller nej?
            </seg>
          </u>
          <note type="speaker" n="12c8ad56">
            Anf. 34 KENT EKEROTH (SD):
          </note>
          <u who="kent_ekeroth_fa6033" xml:id="i-cd5c71dec9c88b37-2" n="05b4caf2">
            <seg n="c1b86522">
              Fru talman! Man får alltid höra en massa undanflykter: Det följer
              en praxis som vi haft sedan länge, det är myndighetsbeslut som
              vi inte ska lägga oss i och så vidare. Det är detta som är problemet.
              I den svenska grundlagen står det inte: All offentlig makt i Sverige
              utgår från folket, och svenska myndigheter är folkets främsta
              företrädare. Det står att riksdagen är dess främsta företrädare.
              Trots detta lämnar man över avgörande beslut, som borde fattas
              i riksdagen, till dessa anonyma välgörare på Migrationsverket
              som inte behöver ta några som helst konsekvenser av sitt agerande.
              Det är helt oacceptabelt.
            </seg>
            <seg n="b28ec460">
              Angående detta med skyddsgrundsdirektivet, som Billström pratade
              om, och internationella konventioner, som är något väldigt populärt,
              är det väldigt enkelt. Våra grannländer i Norden och Europa har
              samma internationella konventioner som vi. Ändå är deras invandringspolitik
              radikalt skild från vår. Det är till exempel bara att jämföra
              med Finland, som har en helt annorlunda situation. Man kan applicera
              detta på helt olika sätt. Och om det är så att några dammiga konventioner
              som är skrivna för 50 år sedan eller några andra mer moderna bryter
              mot det som är bra för vårt land, då måste vi omförhandla dem.
            </seg>
            <seg n="6e79343a">
              Vi kan inte bara stå här passivt och titta på när ni tillåter
              den massinvandring som är bestämd av enskilda handläggare på Migrationsverket,
              bara för att någon annan vid något tillfälle har bestämt någonting
              som uppenbarligen inte är anpassat efter verkligheten och vad
              Sverige behöver. Om vi bara ska acceptera vad andra någon gång
              bestämt åt oss, då kan vi alla gå hem. Då kan Billström sluta
              vara migrationsminister. Det spelar ändå ingen roll. Vi ska ändå
              inte förändra någonting. Vi ska inte förändra några lagar eller
              regler. Billström är jättenöjd. Vad gör han på sitt jobb?
            </seg>
            <seg n="ff48f7a4">
              Vad är det riksdagen är till för? Jo, för att stifta lagar och
              ändra regler. Er passiva attityd till den fortsatta massinvandringen
              är beklämmande. Ärligt talat kommer historien att döma er alla
              hårt.
            </seg>
          </u>
          <note type="speaker" n="6b532e4c">
            Anf. 35 Statsrådet TOBIAS BILLSTRÖM (M):
          </note>
          <u who="tobias_billstrom_bf997b" xml:id="i-559c0acb067c8039-0" n="397424e4" next="i-5d0483c59b241e9f-0">
            <seg n="ed2ea84e">
              Fru talman! En massa undanflykter var det. Jag ställde en fråga,
              men fick inget svar. Det är väldigt talande.
            </seg>
            <seg n="436ed933">
              Men mest talande tyckte jag att uttrycket dammiga konventioner
              var. Se där! I koncentrat har vi fått Sverigedemokraternas uppfattning
              om lagar och regler. Även om man har gått med på att skriva under
              avtal och stifta lag gäller inte det, om Sverigedemokraterna helt
              plötsligt har en annan uppfattning i stundens hetta. På en minut
              kullkastar Sverigedemokraterna Genèvekonventionen efter 50 års
              existens. Man struntar också fullständigt i Sveriges åtaganden
              enligt skyddsgrundsdirektivet, ett direktiv som gäller lika i
              alla 28 medlemsstater och som vi är bundna av. Jag fick inget
              svar, och jag tyckte att det var mycket talande.
            </seg>
            <seg n="876598f0">
              En sak vill jag slå fast här från talarstolen, så att det står
              alldeles klart. Det sker ingen massinvandring till Sverige. Invandringen
              till Sverige är reglerad. Under 2012 invandrade ungefär 103 000
              personer till Sverige. Som vanligt är det återinvandrande svenska
              medborgare som utgör den enskilt största gruppen. Under 2012 utgjorde
              dessa 20 procent av alla invandrare. Samtidigt sker en förhållandevis
              stor utvandring från Sverige. Utvandringen har dessutom ökat under
              de senaste åren. År 2012 utvandrade närmare 52 000 personer. Det
              kan vara värt att komma ihåg detta nästa gång man hör uttrycket
              massinvandring.
            </seg>
            <seg n="5321bd82">
              I sakfrågan, som har fört oss hit i dag till denna interpellationsdebatt
              om Syrien och vad vi gör för de syrier som söker asyl, upprepar
              jag vad jag sade tidigare. Jag är oerhört stolt över det faktum
              att vi kan erbjuda asyl till de personer som kommer och uppfyller
              de krav som vi har i vår lagstiftning. Det är inga anonyma tjänstemän
              som har fattat de här besluten. Folket utser en riksdag i fria
              val. Denna riksdag accepterar en regering, och denna regering
              styr sedan sina myndigheter i enlighet med lagarna. Lagarna och
              den praxis som har utvecklats under flera år säger att vi ska
              bevilja permanenta uppehållstillstånd om vi tror att en konflikt
              kommer att ta lång tid, och konflikten i Syrien ser tyvärr ut
              att kunna ta lång tid. Det är mina slutord i den här debatten.
            </seg>
          </u>
          <note n="65396591">
            Överläggningen var härmed avslutad.
          </note>
          <u who="tobias_billstrom_bf997b" xml:id="i-5d0483c59b241e9f-0" n="397424e4" prev="i-559c0acb067c8039-0">
            <seg n="933578af">
              15 § Svar på interpellation 2013/14:25 om en reformerad planprocess
              för ett ökat bostadsbyggande och sänkta kostnader
            </seg>
          </u>
          <note type="speaker" n="6babcbf8">
            Anf. 36 Statsrådet STEFAN ATTEFALL (KD):
          </note>
          <u who="stefan_attefall_abc65a" xml:id="i-caa359ac18b540a3-0" n="6e8c51cd" next="i-3e15d1bb376c3ac4-0">
            <seg n="b412d715">
              Fru talman! Veronica Palm har frågat mig när jag kommer att verkställa
              riksdagens beslut att tillsätta en parlamentarisk PBL-kommitté
              i syfte att samlat ta ansvar för att få till stånd nödvändiga
              förändringar.
            </seg>
            <seg n="238aa276">
              Inledningsvis vill jag erinra om att svaret finns i budgetpropositionen.
              Regeringens mening är att de PBL-utredningar som har tillsatts
              under perioden 2011–2013, tillsammans med den kommitté som i augusti
              har tillsatts för att utreda och föreslå förändringar i de regelverk
              som styr fysisk planering i syfte att tillgodose bostadsförsörjningsbehovet
              och en långsiktigt hållbar utveckling i alla delar av landet,
              tillmötesgår riksdagens tillkännagivande.
            </seg>
            <seg n="9c88b88e">
              Sedan jag tillträde som bostadsminister har jag många gånger
              lyft fram att det låga bostadsbyggandet är ett problem som har
              funnits i Sverige under lång tid. Mitt huvudfokus har varit och
              är fortsatt att identifiera hinder och skapa förutsättningar för
              ett ökat bostadsbyggande. En del i detta arbete är att se till
              att de regelverk som finns på området är så tydliga och effektiva
              som möjligt.
            </seg>
          </u>
          <note n="ffd5dd02">
            För plan- och byggprocessen är utformningen av bestämmelserna
            i plan- och bygglagen (2010:900, PBL) av stor betydelse. Bestämmelserna
            har varit föremål för översyn av flera utredningar sedan början
            av 1990-talet. Den senaste stora parlamentariska utredningen avslutade
            sitt arbete 2005. Förslagen från den utredningen tillsammans med
            bland annat förslag från den så kallade Byggprocessutredningen
            2008 låg till grund för den nya PBL som beslutades 2010 och trädde
            i kraft 2011. Syftet med ändringarna i nya PBL var dels att effektivisera
            plan- och bygglovsprocessen och få en mer samordnad instansordning
            för PBL- och miljöbalksärenden, dels att stärka systemet med kontroll
            och tillsyn över byggandet och införa ett nytt sanktionssystem.
          </note>
          <u who="stefan_attefall_abc65a" xml:id="i-3e15d1bb376c3ac4-0" n="6e8c51cd" prev="i-caa359ac18b540a3-0">
            <seg n="fd26aafa">
              En följd av den nya lagstiftningen är att Boverket har fått i
              uppgift att varje år följa upp lagens efterlevnad och identifiera
              behov av förändringar. När det gäller förändringarna i planprocessen
              har Boverket konstaterat att det ännu är för tidigt att utvärdera
              om förslagen lett till en effektivare process. När det gäller
              bygglovsprocessen och det nya kravet på tio veckors handläggningstid
              var det inledningsvis svårt för många kommuner att klara detta
              krav, men efter drygt två år med nya PBL är det nu 88 procent
              av kommunerna som hanterar byggloven inom tio veckor. Det troliga
              är att ännu fler kommuner kommer att klara detta krav de kommande
              åren.
            </seg>
            <seg n="6fbbc152">
              Jag kan konstatera att mycket har gjorts för att förbättra effektiviteten
              i PBL. Detta innebär inte att jag är nöjd. Sedan jag tillträdde
              som bostadsminister hösten 2010 har regeringen tillsatt flera
              utredningar för att lämna förslag på möjliga förbättringar. Utredningarna
              har haft i uppdrag dels att se över sådana delar av PBL som trots
              behov av modernisering inte tidigare har utretts, exempelvis bestämmelserna
              om plangenomförande och gatukostnader, dels att se över möjligheterna
              att effektivisera plan- och bygglovsprocessen och överklagandesystemet
              ytterligare. Vidare har jag tillsatt en utredning för att öka
              samordningen mellan PBL och miljöbalken vid handläggning av ärenden
              om buller. Slutligen har jag nu i augusti tillsatt en parlamentarisk
              kommitté som har till uppgift att se över bestämmelser i PBL om
              regional planering och bostadsförsörjning (dir. 2013:78). Denna
              kommitté har ett brett mandat att med utgångspunkt i behovet av
              regional planering även se över behovet av följdändringar i det
              kommunala plansystemet i stort, och min förhoppning är att kommitténs
              arbete ska leda till en bred samsyn när det gäller viktiga åtgärder
              för att förbättra förutsättningarna för bostadsbyggandet.
            </seg>
            <seg n="dbbdaba3">
              Det senaste året har flera av de utredningar som jag har låtit
              tillsätta avslutat sitt arbete och lämnat förslag till förändringar
              i PBL. Förslagen samordnas och bereds nu inom Regeringskansliet,
              och min avsikt är att nu i höst men även under början av 2014
              återkomma till riksdagen med ett antal propositioner. Detta propositionsarbete
              kan inte en utredning göra utan detta arbete är förbehållet regeringen.
              Att i detta läge tillsätta en parlamentarisk kommitté för att
              se över de förslag som andra utredningar precis har lämnat skulle
              inte bara vara märkligt, det skulle också stoppa upp och försena
              möjliga förbättringar av PBL.
            </seg>
            <seg n="7cb9a372">
              Sammanfattningsvis pågår just nu ett stort regelförenklingsarbete
              avseende plan- och bygglagen, och syftet är att dessa regelförenklingar
              ska förbättra förutsättningarna för ett ökat bostadsbyggande.
              Som Veronica Palm är väl medveten om följer en viss omställningsperiod
              på varje författningsändring. Det kan därför ta tid innan regelförändringarna
              får avsedd effekt. Veronica Palm kan dock vara säker på att jag
              noga kommer att följa utvecklingen och vid behov föreslå nödvändiga
              förändringar.
            </seg>
          </u>
          <note type="speaker" n="dc62cf8f">
            Anf. 37 VERONICA PALM (S):
          </note>
          <u who="veronica_palm_ff0fe7" xml:id="i-f85de8b692695b7c-1" n="8b9bbd07">
            <seg n="0357ae41">
              Fru talman! Jag vill börja med att säga att det inte är några
              fel på bostadsministerns ambitioner. Bostadsministern vill att
              det byggs mer i Sverige, och han sätter upp höga ambitioner. Problemet
              är att man inte kan bo i bostadsministerns ambitioner.
            </seg>
            <seg n="03b454ee">
              Sverige behöver fler bostäder. Bostadsbristen ökar för varje
              år. Bostadsbyggandet är för lågt i Sverige. Det leder till att
              unga människor tvingas tacka nej till högre studier för att de
              inte kan flytta till den plats där de har kommit in på utbildningen.
              Det innebär att företag inte kan rekrytera rätt arbetskraft för
              att rörligheten på bostadsmarknaden är för låg och för att människor
              inte kan flytta dit jobben finns.
            </seg>
            <seg n="5f4262b8">
              Sverige har inte råd att slösa bort unga människors begåvningar
              och innovativa och engagerade företagares vilja att anställa människor.
              Sverige har inte råd att tacka nej till den tillväxt och de jobbmöjligheter
              som bostadsbristen ger hinder för.
            </seg>
            <seg n="67bde6ec">
              För alla och envar är det uppenbart att regeringen har misslyckats
              med bostadspolitiken liksom den har gjort med jobbpolitiken, kunskaperna
              i skolan och på en rad områden. Men nu är vi här för att diskutera
              bostadspolitik.
            </seg>
            <seg n="65a05062">
              Vad gör då jag som oppositionsföreträdare? Jag skulle kunna luta
              mig tillbaka, fnissa lite och peka finger. Men som socialdemokrat
              vill jag inte göra det. För mig är det viktigare att Sverige går
              starkt framåt än exakt vilket parti som föreslår något.
            </seg>
            <seg n="64b7badf">
              Jag sträcker ut en hand och säger: Låt oss sätta oss ned. Du
              spottar ur dig utredningar, bostadsministern. Vi sätter oss ned
              och ser till att du som är företrädare för en minoritetsregering
              får igenom dina förslag i riksdagens kammare. Det är att ta ansvar,
              men ministern tackar nej.
            </seg>
            <seg n="dbd9c776">
              Vad gör man då? Då går man vidare och lägger fram förslagen i
              riksdagens kammare. En majoritet i riksdagens kammare säger: Det
              är sorgligt men sant. Den här regeringen har misslyckats med bostadspolitiken.
              Den klarar inte av att genomföra alla de utredningar den sätter
              i sjön till att också bli förändringar på bostadsmarknaden.
            </seg>
            <seg n="7b45285c">
              Vi kan hjälpa regeringen, säger riksdagen. Den fattar ett beslut
              om att ge regeringen till känna – som det heter på riksdagsspråk
              – att regeringen ska tillsätta en utredning, en kommitté, för
              att helt enkelt genomföra och få lite verkstad när det gäller
              bostadspolitiken.
            </seg>
            <seg n="40c19e94">
              Jag blir därför väldigt förvånad när jag hör bostadsministerns
              svar. Det som bostadsministern hänvisar till är precis alla de
              utredningar och uppdragen som bostadsministern har ägnat de senaste
              åren åt. Han hänvisar dessutom till en kommitté som mycket väl
              var känd för riksdagen när vi beslutade om att tillsätta en genomförandekommitté.
            </seg>
            <seg n="2564ce86">
              Jag är förvånad över svaret. Det som ministern ger som svar är
              precis det som är problemet. Problemet är att vi har en minoritetsregering
              som förvisso har goda ambitioner men att vi inte får något gjort.
              Riksdagen säger: Vi är beredda att ta ansvar och hjälpa till.
              Då väljer regeringen att helt enkelt avstå från det.
            </seg>
            <seg n="2bdac431">
              Jag är förvånad över att den gör det. Vi brukar inte göra så
              i det här landet. Vi brukar göra saker tillsammans. Det jag är
              mest förvånad över är att kommittén inte tillsätts trots att det
              finns ett riksdagsbeslut bakom. Min fråga kvarstår: Tillsätts
              kommittén?
            </seg>
          </u>
          <note type="speaker" n="c1a5a181">
            Anf. 38 OSKAR ÖHOLM (M):
          </note>
          <u who="oskar_oholm_e34444" xml:id="i-9cc04fc15cc386a7-0" n="feec3fc4">
            <seg n="eb9c2a2e">
              Fru talman! Det är som vanligt spännande att höra Veronica Palm
              tala om det märkliga i att det är en minoritetsregering som regerar
              landet när hon själv företräder ett parti som mig veterligen inte
              har suttit i en majoritetsregering sedan slutet på 60-talet. Det
              är en separat diskussion som vi kan ha.
            </seg>
            <seg n="1973120a">
              Det finns politiska debatter som på något sätt är väldigt begripliga
              eftersom de är fyllda av begripliga konflikter. Det handlar oftast
              om att det finns ideologiska skillnader i hur man ser på saker
              och ting. Det finns radikalt olika prioriteringar av hur man vill
              göra med samhällets resurser, och man vill göra olika vägval i
              politiken.
            </seg>
            <seg n="6c585595">
              Sedan finns det ibland i politiken helt obegripliga konflikter
              som är väldigt svåra att förklara för människor som lyssnar på
              en sådan här debatt och försöker förstå: Vad är konfliktytan i
              att vi ska se till att fler ska få någonstans att bo och att det
              ska gå snabbare att bygga i Sverige?
            </seg>
            <seg n="033fcd43">
              Diskussionen kring just plan- och bygglagen och planering och
              byggande av bostäder har blivit en ganska obegriplig konflikt.
              Vi har haft en lag på plats i ett par år. De flesta är ganska
              överens om att det behöver göras förenklingar och tillägg.
            </seg>
            <seg n="f67588ad">
              Vi har lyssnat på bostadsministern som redogör för en regeringspolitik
              som är extremt långtgående på en lång rad områden. Det gäller
              hur man kan göra förenklingar av planprocessen så att den blir
              effektivare, hur man kan se till att överklagandeprinciper och
              sådant gör att det går snabbare men att det ändå är rättssäkert
              och hur man kan förstärka bostadsförsörjningslagen. En proposition
              ligger redan på riksdagens bord.
            </seg>
            <seg n="6e9df7dc">
              Det handlar om förenklade regler för studentbostäder och enhetligare
              regler runt om i Sverige så att det inte är radikalt olika beroende
              på vilken kommun man vill bygga i. Vi har strandskydd och bullerregler.
              På punkt efter punkt är det precis de saker som efterlysts.
            </seg>
            <seg n="c2aeed07">
              Allt detta vore begripligt om man hade en opposition som säger:
              Vi håller inte med om detta. Men så är det inte. Jag har bläddrat
              för att se: Vad är det som står som är så radikalt annorlunda
              i Socialdemokraternas budgetmotion?
            </seg>
            <seg n="e5da7b2e">
              Jag läste den och konstaterar att man tycker att det tar för
              lång tid från idé till färdig bostad. Man tycker att processen
              är omgärdad av osäkerhet och höga kostnader. Man vill modernisera,
              förenkla och förtydliga plan- och byggprocessen för att på det
              sättet effektivisera och göra att byråkratin minskar.
            </seg>
            <seg n="cef221ad">
              Det blir då fullständigt obegripligt när man läser det. Ungefär
              samma formuleringar finns också i Socialdemokraternas bostadspolitiska
              rapport där de säger att det måste göras någonting åt de här sakerna.
            </seg>
            <seg n="8dcc30a4">
              Om det var så att man hade en regering och en bostadsminister
              som ställde sig upp och sade att allting var frid och fröjd och
              att de inte vill göra någonting vore kritiken berättigad. I stället
              är det inte så. På punkt efter punkt görs reformer. Det tillsätts
              utredningar som kommer med förslag till riksdagen för att tillmötesgå
              precis de sakerna.
            </seg>
            <seg n="24df2257">
              Man kan tycka att en opposition som formulerar sig så borde ställa
              sig upp och applådera och säga: Detta är fantastiskt. I stället
              hånas utredningarna, och de säger att de inte behövs.
            </seg>
            <seg n="5aa74973">
              Vi har hela tiden under denna mandatperiod hört: Nu måste ni
              sluta utreda. Allting kan inte utredas. Nu måste ni bygga bostäder
              i stället. Även det vore begripligt om man hade färdiga förslag
              som man kunde rösta igenom. I stället är förslaget: Vi vill utreda
              det en gång till.
            </seg>
            <seg n="13c0560c">
              Jag har väldigt svårt att förstå hur det hänger ihop. Det gör
              att konflikten blir obegriplig om det inte är så, fru talman,
              att konflikten handlar om precis detta, det vill säga att konflikten
              i sig är viktigare än att försöka hitta gemensamma lösningar på
              de problem som vi har.
            </seg>
          </u>
          <note type="speaker" n="6ae9bdd8">
            Anf. 39 LARS TYSKLIND (FP):
          </note>
          <u who="lars_tysklind_527bfb" xml:id="i-cece5da028779ff3-0" n="96336758">
            <seg n="53a5e6c5">
              Fru talman! Det är alltid populärt att diskutera plan- och bygglagen,
              även om det kan låta lite torrt. För oss som gillar sådana saker
              är det alltid intressant.
            </seg>
            <seg n="4398b71d">
              Vi kan konstatera, och även Veronica Palm var inne på, att vi
              är helt överens om målsättningen. Att man inte kan bo i ambitioner
              förstår nog alla. Däremot är det bra med goda ambitioner om man
              ska nå ett mål.
            </seg>
            <seg n="20d72e94">
              Att vi ska ha ett regelverk som är tydligt och enhetligt över
              landet kan vi nog också vara helt överens om och att långa byggprocesser
              hämmar konkurrensen och ökar kostnaderna. Till slut minskar byggandet,
              och man får ökade kostnader för bostadskonsumenterna. Allt detta
              kan vi nog vara helt överens om. Det hämmar tillväxt och välfärd
              i stort. Det gäller att få till verkstad, som Veronica Palm uttryckte
              det. Det är vad vi alla vill.
            </seg>
            <seg n="ca471c7c">
              Sedan kan vi sätta fokus antingen på lösningarna eller på vilka
              former vi ska jobba under.
            </seg>
            <seg n="8a24f255">
              Jag kan bara konstatera att den plan- och bygglag som vi har
              i dag inte har verkat i mer än 2 ½ år, sedan maj 2011. Än så länge,
              och det var ju precis det som ministern påpekade att även Boverket
              säger, är det oerhört svårt att se och utvärdera effekterna av
              den. Att plan– och bygglagen är en sådan komplex lagstiftning
              är väl den största orsaken till det. Den bygger på ett regelverk
              där man ska göra noggranna avvägningar.
            </seg>
            <seg n="a6878f47">
              Det jag vill lyfta fram här och som ligger i sakens natur är
              det här med tillämpning. Vi pratar ofta om att tillämpningen inte
              är enhetlig för hela landet och att den inte är effektiv.
            </seg>
            <seg n="416cf61d">
              Lösningen är inte att hela tiden fokusera på att ändra lagstiftningen.
              Den gamla plan- och bygglagen fungerade de facto inte heller så
              dåligt i många kommuner. Man hade en god tillämpning i vissa kommuner
              men inte i andra. Det problemet kvarstår och är kanske svårt att
              få bort helt, men med det arbete som pågår – Boverkets utvärderingar
              och sådant – tror jag att vi kan komma ganska långt.
            </seg>
            <seg n="a1145db7">
              Vi kan ju se att under den tid som har gått har det ändå skett
              förändringar. Ett exempel är problematiken kring byggsanktionsavgifterna.
              Man såg ganska tidigt att någonting inte fungerade riktigt bra,
              och nu är det förändrat sedan den 1 juli. Det var någonting som
              kommunerna efterfrågade. De kände att de skulle få problem eftersom
              det blev så orimliga summor i praktiken, även om tanken med lagstiftningen
              naturligtvis var god.
            </seg>
            <seg n="16bbd752">
              Jag tror att det finns fler exempel där vi i lugn och ro måste
              följa upp hur plan- och bygglagen fungerar. Jag ska inte ge mig
              in i diskussionen om definitionen av vad som är en parlamentarisk
              kommitté, utan den frågan får ministern och Veronica Palm förhålla
              sig till.
            </seg>
            <seg n="5756324c">
              Jag kan dock konstatera att i de utredningar som pågår finns
              det en del nyckelord: kartlägga tillämpning, översyn av bestämmelserna
              om genomförande av detaljplan, kartlägga och analysera, redovisa,
              utvärdera, utarbeta vägledande underlag och så vidare. Allt detta
              visar ju vad syftet är: att få till en bra tillämpning av lagstiftningen
              i verkligheten. Det är där lösningen ligger för att korta byggprocesserna.
            </seg>
            <seg n="956c40b9">
              Vi har ett tydligt delat ansvar när det gäller just den här biten.
              Staten ska se till att det finns ett regelverk, och kommunerna
              ska kunna tillämpa det på ett bra sätt. Vi har statliga myndigheter
              som ska kunna ge hjälp på vägen i den frågan.
            </seg>
            <seg n="be8f4683">
              Jag tror att vi ska jobba mycket med tillämpningen och inte fokusera
              så mycket på att förändra lagar i detta läge.
            </seg>
          </u>
          <note type="speaker" n="ecbfc952">
            Anf. 40 Statsrådet STEFAN ATTEFALL (KD):
          </note>
          <u who="stefan_attefall_abc65a" xml:id="i-5b9ce7946a18879d-4" n="6e8c51cd">
            <seg n="4fbad249">
              Fru talman! När jag tillträdde den här posten på hösten 2010
              gjorde jag ganska snabbt två konstateranden. Det ena är att vi
              har byggt för lite i Sverige jämfört med alla andra länder i 20
              års tid. Vi har ett långsiktigt, strukturellt problem i Sverige.
            </seg>
            <seg n="beb7a7a4">
              Det andra är att i våra tillväxtorter är problemet tillgången
              till byggbar mark i attraktiva lägen. Hur får vi fram marken så
              att den kan börja bebyggas och är detaljplanelagd, som den måste
              vara? Där har kommunerna ansvaret, och vi måste hjälpa kommunerna
              att få fram en snabbare process, både för att det ska gå fortare
              och för att minska kostnaderna och öka konkurrensen.
            </seg>
            <seg n="a43b5988">
              Detta har präglat vårt arbete. Den nya plan- och bygglagen lades
              fram efter ungefär tio års arbete i riksdag och regering. Vissa
              bitar var dock inte tillräckligt utredda eller hade utelämnats
              i utredningsarbetet. Dem har vi gett oss på, och vi har gett oss
              på att ytterligare försöka effektivisera utredningen.
            </seg>
            <seg n="9dc499c7">
              Vi har bit för bit tagit upp frågor som vi har identifierat och
              som kommuner, byggföretag, Hyresgästföreningen och andra aktörer
              har påpekat och jobbat med dem. Vi har tillsatt olika typer av
              utredningar och myndighetsuppdrag för att så snabbt som möjligt
              få fram ett bra underlag för beslut.
            </seg>
            <seg n="e8290e74">
              Vi har lagt fram en del förslag, både i budgetpropositionen och
              i propositionen till riksdagen, och vi kommer att lägga fram ett
              antal förslag i höst och i vinter. Bland annat kommer vi att lägga
              fram en proposition om ungdomar och bostäder och hur vi exempelvis
              kan bygga upp till 25 procent billigare studentbostäder.
            </seg>
            <seg n="bc39a646">
              Min fråga till Veronica Palm är: Vad är det vi ska utreda? Ska
              vi undvika att lägga fram de förslag som snabbt kan bli verklighet
              i avvaktan på en ny parlamentarisk utredning som ska gå igenom
              alltihop en gång till?
            </seg>
            <seg n="063b92e8">
              Är det några nya frågor vi ska utreda i den här parlamentariska
              utredningen? Ge gärna förslag på dem. Som Veronica Palm redan
              vet är jag ganska beredd att vända på varje sten och ta initiativ
              till nya utredningar om det finns behov av det.
            </seg>
            <seg n="2e76262e">
              Men vilka propositioner och förslag av dem vi har utrett ska
              vi strunta i att lägga fram för riksdagen? Ska vi skjuta upp dem
              och förlänga genomförandetiden i avvaktan på en parlamentarisk
              beredning eller utredning som Veronica Palm skissar på?
            </seg>
            <seg n="bef67d93">
              Vilka områden är det vi ytterligare ska utreda? Jag skulle gärna
              vilja höra det. Jag har inte hört några konkreta förslag. Jag
              försöker läsa era motioner. Det finns bara allmänna ordalag. Jag
              har försökt lyssna på Veronica Palm, både nu och tidigare. Jag
              får inte fram vad det är vi ska utreda ytterligare eller exakt
              vad det är vi ska göra.
            </seg>
            <seg n="766cda6c">
              Vad ska vi avstå från att lägga fram för riksdagen i vinter av
              regelförenklingar, av snabbare planprocesser, av att bygga billigare
              bostäder för ungdomar och studenter? Vilka av de förslagen ska
              vi skjuta upp i avvaktan på den utredning som Veronica Palm vill
              ha? Konkreta besked på den punkten lovar jag att titta igenom
              och återkomma med besked om, men jag har inte sett dem ännu.
            </seg>
            <seg n="d00b0c01">
              Det är vad det handlar om: Man måste identifiera konkreta förändringar.
              Sedan kan man inte bara prata om dem och beskriva problemet, som
              vi är ense om, utan man måste också lägga fram konkreta förslag
              på hur man förändrar verkligheten så att det får praktisk effekt.
              Det är det som jag har fokuserat på, och riksdagen kommer successivt
              att få ta ställning till allt fler förslag under kommande riksmöte
              i syfte att råda bot på de tjugoåriga problem som Sverige brottas
              med.
            </seg>
          </u>
          <note type="speaker" n="1d21188f">
            Anf. 41 VERONICA PALM (S):
          </note>
          <u who="veronica_palm_ff0fe7" xml:id="i-f85de8b692695b7c-2" n="8b9bbd07">
            <seg n="c5039018">
              Fru talman! Jag förstår att den här diskussionen är lite jobbig
              för regeringspartiernas företrädare. Den är inte så kul.
            </seg>
            <seg n="88bd6a6a">
              I Helsingfors, där jag bor, har det under den här mandatperioden
              byggts 168 studentbostäder. Och så gör ni reklam i tunnelbanan
              och säger att snart har ni byggt 6 000 lägenheter.
            </seg>
            <seg n="d280c413">
              Jag vet inte riktigt vad jag ska säga. Det får ju vara någon
              måtta på hur mycket ni stoltserar och tror att ni kan ge väljarna
              en lite annan bild av hur det ser ut än hur det är i verkligheten.
            </seg>
            <seg n="4069155e">
              Jag fattar att det är jobbigt. Sverige har det tufft på bostadsmarknaden.
              Det drabbar dem som inte har någonstans att bo, men det drabbar
              också hela landet. Hela Sverige förlorar på att vi inte har en
              fungerande bostadsmarknad och inte kan dra nytta av de möjligheter
              till jobb och tillväxt som Sverige skulle kunna ha.
            </seg>
            <seg n="511313c9">
              Det är väl här någonstans som skiljelinjen går: i synen på hur
              man hanterar regeringsmakten. Jag kommer tillbaka till det.
            </seg>
            <seg n="4ac8b0a5">
              Det här är ju en regering som på bostadsområdet har spottat ur
              sig utredningar. Det kan inte finnas något ideologiskt avståndstagande
              från att bereda saker inom Regeringskansliet, ge uppdrag till
              myndigheter eller utreda utanför.
            </seg>
            <seg n="11cc9513">
              Bostadsministern har en lista på hemsidan på alla de uppdrag
              och utredningar som Boverket har i gång för tillfället. Jättebra
              – det finns säkert en hel del att plocka där. Jag kan räkna upp
              några: vägledning för skyddsavstånd mellan bostäder och anläggningar
              för djur, certifiering av installatörer för små anläggningar,
              bestämmelser för hushållning med markresurser, göra eurokoder
              tillgängliga, EU-transnationellt samarbetsprogram.
            </seg>
            <seg n="0ee692cd">
              Det finns väldigt många utredningar. Jag har väldigt svårt att
              förstå varför det är så att just när det handlar om att ta ansvar
              för att få saker gjorda, att sätta sig ned och bilda en majoritet
              i riksdagens kammare, är det helt plötsligt omöjligt att gå vidare
              med det instrumentet.
            </seg>
            <seg n="7be945ac">
              Det är det första. Det andra handlar om hur man handhar regeringsmakten.
              I Sverige har vi under decennier, precis som Oskar Öholm har sagt,
              haft minoritetsregeringar. Det har inte varit något konstigt.
              Sverige har kunnat regeras starkt med minoritetsregeringar – som
              naturligtvis har sökt brett stöd i riksdagens kammare. Man kan
              inte regera utan majoritet i riksdagens kammare. Då söker man
              det stödet, ibland hos Miljöpartiet, ibland hos Folkpartiet. Under
              krisåren var centerpartisterna modiga och orkade stå upp. Man
              söker ett brett stöd för att kunna regera Sverige.
            </seg>
            <seg n="40804a13">
              Skillnaden med den här minoritetsregeringen är att man gör precis
              som man gör när det gäller näringspolitiken och bostadspolitiken:
              Man tror att man klarar sig bäst själv.
            </seg>
            <seg n="6f312e88">
              Det funkar inte så i ett litet land som Sverige. Vi behöver hjälpas
              åt. Vi behöver samarbeta. Det syns tydligt att Sverige inte klarar
              att stå starkt när var och en själv försöker göra sin egen lilla
              verkstad.
            </seg>
            <seg n="5e7e1038">
              Därför handlar det inte om vad jag tycker att man borde göra
              eller om vad bostadsministern vill se över. Riksdagens kammare,
              en majoritet av de folkvalda ledamöterna i riksdagen, har beslutat
              att vi vill gå till verkstad. Vi vill hjälpa regeringen att ta
              ansvar för bostadspolitiken. Det är så man agerar som ansvarsfull
              riksdag när en minoritetsregering inte klarar av att agera som
              ansvarfull regering.
            </seg>
          </u>
          <note n="a1795f3c">
            Min fråga kvarstår: När tillsätts kommittén, och varför tillsätts
            den inte?
          </note>
          <note type="speaker" n="d16a39aa">
            Anf. 42 OSKAR ÖHOLM (M):
          </note>
          <u who="oskar_oholm_e34444" xml:id="i-9cc04fc15cc386a7-1" n="feec3fc4">
            <seg n="347f0202">
              Fru talman! När man diskuterar principer för hur man ska få saker
              och ting att bli verklighet och hur man ska få förslag att gå
              igenom i Sveriges riksdag låter det som Veronica Palm säger lite
              märkligt. Hon representerar en ganska spretig opposition med fyra
              olika partier, och det enda som de verkar komma överens om är
              just att stoppa förslag. De gånger oppositionen har samlat majoritet
              i den här typen av frågor har det handlat om att stoppa saker
              och ting. Det är sådant man har lyckats skapa majoritet för.
            </seg>
            <seg n="b4880c1a">
              Veronica Palm håller ett anförande och säger att det inte är
              tillräckligt många studentbostäder som byggs. Hon tar upp siffror
              och säger att det måste bli många fler. Hon gör det i en debatt
              som utgår från en interpellation som säger att den proposition
              som kommer och som ska underlätta för att få fler studentbostäder
              och göra det billigare ska läggas i byrålådan och utredas igen.
              Av precis det här skälet tycker jag att debatten blir obegriplig.
            </seg>
            <seg n="b2632690">
              Vi kanske har liknande utgångspunkter när det gäller ambitioner,
              men det finns en sak som skiljer. När det gäller många av de saker
              som vi behöver se över – alltifrån riksintressen som kan stå i
              vägen till att det ska bli lättare att bygga i städer, bullerregler
              och liknande – är det nog oklart om det finns en majoritet hos
              oppositionen, för där har man väldigt olika uppfattningar. Men
              i stället för att skapa osäkerhet och konflikt för konfliktens
              skull borde man börja ge besked om hur man faktiskt ser på innehållet
              i politiken.
            </seg>
          </u>
          <note type="speaker" n="c6c9633c">
            Anf. 43 LARS TYSKLIND (FP):
          </note>
          <u who="lars_tysklind_527bfb" xml:id="i-cece5da028779ff3-1" n="96336758">
            <seg n="f3d63a31">
              Fru talman! Vi kommer oftast tillbaka till ordet bostadspolitik.
              I dag diskuterar vi plan- och bygglagen, men den måste sättas
              in i ett större sammanhang. Den är en del av bostadspolitiken.
            </seg>
            <seg n="58599a3b">
              Sedan alliansregeringen tog över 2006 har det varit en tydlig
              inriktning på att skapa en fungerande bostadsmarknad. Jag vet
              inte när vi kan säga att vi senast hade en fungerande bostadsmarknad
              här i landet, men målsättningen nu är att skapa en där man inte
              efteråt behöver råda bot på felaktigheter med subventioner. Det
              är ju en typ av plåsterpolitik. Om man inte har en fungerande
              bostadspolitik får man kompensera det med subventioner. Detta
              är en tydlig inriktning, och där har plan- och bygglagen en viktig
              roll.
            </seg>
            <seg n="e35300d4">
              Jag blir lite förundrad när Veronica Palm förminskar värdet av
              utredningarna. Man kan läsa upp dem på olika sätt. En enskild
              del – till exempel certifiering av elektriker, som det nämndes
              något om – löser ju inte bostadsbristen, utan den är kanske bara
              en oerhört liten bricka i det hela, men det är trots allt en del
              av det hela. Man måste se saker och ting i deras sammanhang.
            </seg>
            <seg n="fb938483">
              Oskar Öholm var inne på att det finns mycket annat viktigt som
              pågår, till exempel samverkan med miljöbalken. Vi har sett över
              strandskyddet, och arbete med bullerproblematiken pågår. Vi ska
              inte sticka under stol med att buller är ett jättesvårt problem
              att lösa. Man kan säga att man ska tåla buller, men de facto är
              buller inte hälsosamt, och då spelar det egentligen ingen roll
              vad man tycker och tänker om buller i övrigt.
            </seg>
            <seg n="e4f657f0">
              Det pågår väldigt mycket utredningar, och många av dem har redan
              blivit klara. Nu finns det en parlamentarisk kommitté när det
              gäller regionplanering. Vi kommer nog att få en god utveckling
              av detta.
            </seg>
          </u>
          <note type="speaker" n="29ef0f1a">
            Anf. 44 Statsrådet STEFAN ATTEFALL (KD):
          </note>
          <u who="stefan_attefall_abc65a" xml:id="i-5b9ce7946a18879d-5" n="6e8c51cd">
            <seg n="bc130cf2">
              Fru talman! Det är intressant att lyssna på den här diskussionen
              och höra bristen på tydliga besked från Socialdemokraterna om
              vad de vill. Enligt Veronica Palm säger Socialdemokraterna att
              de inte ska ha några förslag, utan det är bara regeringen som
              ska ha det. Ja, det har vi i regeringen. Vi har en mängd olika
              förslag. Vi bereder dem.
            </seg>
            <seg n="2eaa884d">
              Sedan kommer detta om en parlamentarisk beredning för att få
              saker och ting gjorda. Utredningsväsendet är till för att ta fram
              ett underlag som sedan ska remitteras. Sedan ska det bli regeringsberedning
              och propositionsskrivande, och sedan ska det till riksdagen. Sådan
              är ordningen i Sverige.
            </seg>
            <seg n="d7196908">
              Jag blir inte riktigt klok på vad Veronica Palm menar. Den parlamentariska
              PBL-kommittén verkar ena stunden vara en utredning som ska ta
              fram nya förslag, men nästa stund verkar den vara en parlamentarisk
              beredning, ett slags propositionsskrivande med alla partier inblandade.
              Det är en form som inte har praktiserats så mycket i Sverige.
            </seg>
            <seg n="26beab7b">
              Riksdagen har valt en regering, och regeringen lägger fram förslag.
              Så sitter man i riksdagens utskott och diskuterar vad man tycker,
              och så lägger oppositionen fram motförslag. Det är den normala
              ordningen.
            </seg>
            <seg n="24f371f4">
              Vi ställer gärna upp. Vi har haft otaliga informationsträffar,
              både med hela utskottet och med olika partier som varit intresserade
              av det. Vi kan säkerligen göra det ännu bättre. Vi kommer gärna
              till riksdagens civilutskott och för samtal.
            </seg>
            <seg n="835969c3">
              Ett antal förslag kommer att hamna på riksdagens bord. Frågan
              är om de ska landa på riksdagens bord enligt utsatt tidsplan,
              eller ska vi förskjuta dem och bereda dem ytterligare? Den frågan
              bör Veronica Palm svara på. Det är ju ganska intressant för oss
              att veta var vi har Socialdemokraterna på den punkten. Vill Socialdemokraterna,
              andra partier eller hela utskottet ha mer information om vad vi
              håller på med, så säg bara till! Vi ställer gärna upp. Vi kan
              komma till er, och ni kan komma till oss. Vi diskuterar gärna
              olika utredningsförslag och deras innehåll. Men vi är som sagt
              beredda att gå till riksdagen med konkreta förslag för att vi
              ska kunna få så mycket som möjligt i kraft så snabbt som möjligt.
            </seg>
            <seg n="ce29ecb1">
              Det pratas mycket om bristen på bostäder. Det är inte svårt att
              instämma i den problembeskrivningen. Det gör vi ständigt och jämt,
              för det är en akut brist. Men samtidigt vet vi att nya bostäder
              i Sverige, särskilt i Helsingfors, kan ta mellan sex och tolv
              år att få fram därför att planprocessen är så omständlig. Det
              man gör i dag får inte effekt i morgon utan först om några år.
              Det är ett av våra stora problem. Varför har vi så långa planprocesser
              jämfört med andra länder?
            </seg>
            <seg n="0b706f15">
              Det är precis därför vi riktar in oss på att underlätta för kommunerna
              att komma fram snabbare. Sedan måste kommunerna ha höga ambitioner,
              men vi måste se till att processen är sådan att kommunerna kan
              jobba på ett snabbt och effektivt sätt. Det handlar om en mängd
              olika saker: instansordningar, handläggningstider och hur hela
              regelverket för planprocessen är utformat. Där har vi mycket höga
              ambitioner att leverera förslag som flyttar fram positionerna.
            </seg>
            <seg n="0d7287d0">
              Därmed är inte sagt att det inte finns ännu mer att göra. Det
              finns också flera utredningar som kommer att bli klara under 2014
              och 2015, exempelvis om instansordningen, om ägarlägenheter, om
              befintligt bestånd, om regionala planeringsnivåer, om svaga bostadsmarknader,
              om ekonomiskt utsatta grupper och om hyresrättens ekonomiska situation.
              Det är många utredningar och uppdrag till myndigheter som kommer
              att göra att vi även nästa mandatperiod kommer att ha en riklig
              reformagenda.
            </seg>
          </u>
          <note type="speaker" n="4fcbbe42">
            Anf. 45 VERONICA PALM (S):
          </note>
          <u who="veronica_palm_ff0fe7" xml:id="i-f85de8b692695b7c-3" n="8b9bbd07">
            <seg n="7b392c42">
              Fru talman! Två propositioner är aviserade med smärre marginella
              förändringar. Man får faktiskt försöka hålla sig till sanningen
              och verkligheten. Hade man haft anlag för att vara konspiratorisk
              hade man faktiskt kunnat tro att regeringen valde att förhala
              de förändringar i plan- och bygglagen som behövs just för att
              slippa ta ansvar för den låga produktionen och alltså kunna skylla
              den på plan- och bygglagen. Nu har jag inte sådant anlag, för
              då hade jag inte velat att man skulle snabba på planprocesserna.
              Vi har sträckt ut en hand och fått en hel riksdag att ställa sig
              bakom ett förslag för att ge regeringen verktyg och möjligheter
              att sätta i gång arbetet. Det hade man kunnat göra.
            </seg>
            <seg n="ec66bdaa">
              Jag har under den här sista minuten inte möjlighet att göra någonting
              annat än att konstatera att bostadsministern tycker att han gör
              ett så bra jobb att han, som bostadsminister för en minoritetsregering,
              har råd att tacka nej till en utsträckt hand över blockgränserna
              för att få ett strukturerat arbete kring planprocessen.
            </seg>
            <seg n="4df5d112">
              Det är en planprocess som den här regeringen har ställt till
              – det ska man komma ihåg. Det var den här regeringen som för två
              år sedan införde den nya plan- och bygglagen. Och samma dag som
              den sattes i sjön började man leta efter förändringar i den.
            </seg>
            <seg n="1dffd76b">
              Man tackar nej till den utsträckta handen. Men det är också så
              att ministern tycker att han gör ett så bra jobb att han till
              och med aktivt vägrar att genomföra av riksdagen fattade beslut.
              Det handlar om att negligera det folkvalda parlamentets beslut
              om ett genomförande. Vi vill att det byggs fler bostäder. Vi vill
              hjälpa regeringen, för vi tror att det är bra för Sverige med
              fler bostäder.
            </seg>
            <seg n="578e9755">
              Det som krävs är politisk kraft, politisk vilja, mod och ork
              att ta ansvar. Och det är alldeles uppenbart att Sverige behöver
              en ny regering för att klara det.
            </seg>
          </u>
          <note type="speaker" n="46a3d869">
            Anf. 46 Statsrådet STEFAN ATTEFALL (KD):
          </note>
          <u who="stefan_attefall_abc65a" xml:id="i-caa359ac18b540a3-1" n="6e8c51cd" next="i-3e15d1bb376c3ac4-1">
            <seg n="11832265">
              Fru talman! Jag har här redovisat hur regeringen har reagerat
              på riksdagens tillkännagivande. Vi har redovisat det i budgetpropositionen.
              Nu får riksdagen självklart analysera. Tycker man att regeringen
              har hanterat detta på ett nöjaktigt och rimligt sätt, eller har
              man några konkreta exempel eller förslag där man vill ha ytterligare
              åtgärder när det gäller just utredningsarbete?
            </seg>
            <seg n="d3eda636">
              Jag välkomnar i så fall en sådan preciserad beställning. Det
              välkomnar vi. Vi är lyhörda för vad riksdagen säger, men vi måste
              ju veta vad riksdagen vill. Vi har nu svarat på det som var ganska
              allmänt hållet i förra riksmötets betänkande och skrivningar på
              det här området.
            </seg>
            <seg n="7ee7e06c">
              Återigen: Veronica Palm kallar det smärre förändringar, det som
              kommer om någon månad kring ungdomsbostäder. Det handlar om att
              kunna bygga studentbostäder och ungdomsbostäder upp till 25 procent
              billigare, på betydligt fler platser, mer flexibelt och under
              betydligt enklare former. Det handlar även om att kunna bygga
              modulbostäder snabbare. Det är en rad olika typer av förändringar
              för att man ska kunna bygga fler ungdoms- och studentbostäder.
              Det kallar inte jag smärre förändringar.
            </seg>
            <seg n="0ade6f04">
              Jag kan också försäkra, även om det inte står i propositionslistan,
              att det efter jul kommer ytterligare propositioner. Det kommer
              att handla om hur vi ytterligare underlättar andrahandsuthyrning,
              om hur vi förenklar regelverket kring hela planprocessen och om
              bullerfrågor. Och många andra saker kommer att finnas med i de
              propositioner som sedan kommer under våren, även om det ännu inte
              är utsatt exakt vilken dag de kommer.
            </seg>
            <seg n="20d3d556">
              Det pågår alltså ett omfattande reformarbete, och alla som vill
              delta och diskutera de konkreta olika ämnesområdena är välkomna
              att höra av sig. Vi kommer självklart också att se till att riksdagen
              och de olika partierna är välinformerade, så att vi kan skapa
              så breda majoriteter som möjligt. Jag tror att det finns ett värde
              i det. Jag delar helt den uppfattningen. Men en parlamentarisk
              PBL-kommitté som igen utreder någonting diffust tror jag inte
              är rätt metod. Det måste handla om konkreta saker. Jag efterlyste
              just de tydliga önskemålen från Socialdemokraternas sida, men
              inte heller denna gång fick vi dem.
            </seg>
          </u>
          <note n="65396591">
            Överläggningen var härmed avslutad.
          </note>
          <note n="0f7aade4">
            16 § Bordläggning
          </note>
          <note n="9bd259aa">
            Följande dokument anmäldes och bordlades:
          </note>
          <note n="944459b1">
            17 § Anmälan om interpellationer
          </note>
          <note n="8ea6f6cc">
            Följande interpellationer hade framställts:
          </note>
          <note n="fe564936">
            den 21 oktober
          </note>
          <note n="d3f2ed9f">
            Sven-Erik Bucht
          </note>
          <note n="b747d9e3">
            Agneta Gille
          </note>
          <note n="63a596dc">
            Helena Leander
          </note>
          <note n="3700672b">
            Interpellationerna redovisas i bilaga som fogats till riksdagens
            snabbprotokoll tisdagen den 5 november.
          </note>
          <note n="ea54ddb1">
            18 § Anmälan om frågor för skriftliga svar
          </note>
          <note n="dad65a2a">
            Följande frågor för skriftliga svar hade framställts:
          </note>
          <note n="a3133717">
            den 18 oktober
          </note>
          <note n="372cf686">
            Christer Winbäck
          </note>
          <note n="fe564936">
            den 21 oktober
          </note>
          <note n="e080dd18">
            Maria Stenberg
          </note>
          <note n="509e0132">
            Gunilla Svantorp
          </note>
          <note n="6536de00">
            Kristina Nilsson
          </note>
          <note n="b747d9e3">
            Agneta Gille
          </note>
          <note n="1172a0c2">
            Jabar Amin
          </note>
          <u who="stefan_attefall_abc65a" xml:id="i-3e15d1bb376c3ac4-1" n="6e8c51cd" prev="i-caa359ac18b540a3-1">
            <seg n="b215a230">
              Esabelle Dingizian
            </seg>
            <seg n="fbba3468">
              Skriftligt svar på följande fråga hade kommit in:
            </seg>
          </u>
          <note n="074b3e6c">
            den 22 oktober
          </note>
          <note n="ef8f6be5">
            Karin Åström
          </note>
          <note n="910965b9">
            Carina Hägg
          </note>
          <note n="910965b9">
            Carina Hägg
          </note>
          <note n="1172a0c2">
            Jabar Amin
          </note>
          <note n="328f693c">
            Fråga 2013/14:61 redovisas i bilaga som fogats till riksdagens
            snabbprotokoll tisdagen den 22 oktober.
          </note>
          <note n="66576f7d">
            Övriga frågor redovisas i bilaga som fogats till riksdagens snabbprotokoll
            tisdagen den 5 november.
          </note>
          <note n="9ddea5a7">
            19 § Anmälan om skriftligt svar på fråga
          </note>
          <note n="fe564936">
            den 21 oktober
          </note>
          <note n="ad714a70">
            Peter Hultqvist
          </note>
          <note n="fbcfde0c">
            Svaret redovisas i bilaga som fogats till riksdagens snabbprotokoll
            tisdagen den 5 november.
          </note>
          <note n="fbcbcfbd">
            20 § Kammaren åtskildes kl. 15.23.
          </note>
          <note n="8a15ceaa">
            Förhandlingarna leddes av förste vice talmannen.
          </note>
          <note n="85726188">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
