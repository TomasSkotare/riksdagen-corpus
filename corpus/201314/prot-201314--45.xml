<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2013</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2013</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201314--45</head>
          <docDate when="2013-12-12">2013-12-12</docDate>
        </div>
      </front>
      <body>
        <div>
          <note n="b05246c9">
            ﻿
          </note>
          <note n="a19a20f9">
            Riksdagens protokoll
          </note>
          <note n="9b7d7e80">
            2013/14:45
          </note>
          <note type="date" n="4a7a44e2">
            Torsdagen den 12 december
          </note>
          <note n="bf8875f9">
            Kl. 09:00 - 18:37
          </note>
          <note n="8680085d">
            1 § Justering av protokoll
          </note>
          <note n="ca974a53">
            Protokollet för den 6 december justerades.
          </note>
          <note n="b6b583cf">
            2 § Anmälan om kompletteringsval
          </note>
          <note n="ea3c4406">
            Tredje vice talmannen meddelade att Vänsterpartiets riksdagsgrupp
            på grund av uppkommen vakans anmält Lars Ohly som suppleant i
            trafikutskottet.
          </note>
          <note n="59c5d6a5">
            Tredje vice talmannen förklarade vald till
          </note>
          <note n="5874208e">
            suppleant i trafikutskottet
          </note>
          <note n="8d627f05">
            3 § Anmälan om fördröjda svar på interpellationer
          </note>
          <note n="bc3ec186">
            Följande skrivelser hade kommit in:
          </note>
          <note n="ecc0b4c2">
            Interpellation 2013/14:179
          </note>
          <note n="2a9db1eb">
            Interpellation 2013/14:179 Registreringsplikt för utländska företag
          </note>
          <note n="64799069">
            Interpellationen kommer att besvaras torsdagen den 19 december
            2013.
          </note>
          <note n="74c11c95">
            Skälet till dröjsmålet är tjänsteresor och sedan tidigare inbokade
            engagemang.
          </note>
          <note n="d7fc47a4">
            Rikard Jermsten
          </note>
          <note n="1cc47baf">
            Interpellation 2013/14:184
          </note>
          <note n="b67d01a3">
            Interpellation 2013/14:184 Bristande underhåll av järnvägen
          </note>
          <note n="b8a0d27e">
            Interpellationen kommer att besvaras onsdagen den 18 december
            2013.
          </note>
          <note n="b9df260a">
            Skälet till dröjsmålet är tidigare inbokade resor och arrangemang.
          </note>
          <note n="0f683e94">
            Fredrik Ahlén
          </note>
          <note n="1743d904">
            Interpellation 2013/14:190
          </note>
          <note n="6c0ac915">
            Interpellation 2013/14:190 Stärkt skydd av bland annat våra nationalälvar
          </note>
          <note n="3c54d88e">
            Interpellationen kommer att besvaras tisdagen den 14 januari
            2014. Miljöministern har inte möjlighet att besvara interpellationen
            inom anvisad tid på grund av redan inbokade engagemang.
          </note>
          <note n="a3b0b3cb">
            Egon Abresparr
          </note>
          <note n="a35e304d">
            Interpellation 2013/14:191
          </note>
          <note n="dbcbf4de">
            Interpellation 2013/14:191 EU:s klimat- och energimål för 2030
          </note>
          <note n="10ad66f1">
            Interpellationen kommer att besvaras tisdagen den 14 januari
            2014.
          </note>
          <note n="b9df260a">
            Skälet till dröjsmålet är tidigare inbokade resor och arrangemang.
          </note>
          <note n="0f683e94">
            Fredrik Ahlén
          </note>
          <note n="90b92b87">
            Interpellation 2013/14:201
          </note>
          <note n="72f193de">
            Interpellation 2013/14:201 Utpekandet av fattiga barn
          </note>
          <note n="10ad66f1">
            Interpellationen kommer att besvaras tisdagen den 14 januari
            2014.
          </note>
          <note n="f2295cc2">
            Skälet till dröjsmålet är redan inbokade engagemang.
          </note>
          <note n="76c505e1">
            Marianne Jenryd
          </note>
          <note n="aee8a481">
            4 § Anmälan om granskningsrapport
          </note>
          <note n="5c1b055d">
            Tredje vice talmannen anmälde att följande granskningsrapport
            hade kommit in från Riksrevisionen:
          </note>
          <note n="69648fc6">
            5 § Ärende för hänvisning till utskott
          </note>
          <note n="9b15b1da">
            Följande dokument hänvisades till utskott:
          </note>
          <note n="fd00f1c0">
            6 § Samhällsplanering, bostadsförsörjning och byggande samt konsumentpolitik
          </note>
          <note type="speaker" n="d05cd0b6">
            Anf. 1 VERONICA PALM (S):
          </note>
          <u who="veronica_palm_ff0fe7" xml:id="i-aa28f54d1193f0ca-0" n="cb965f5d">
            <seg n="716cabbc">
              Herr talman! Jag börjar med att säga välkomna till den här debatten
              och den del av budgetdebatten som primärt handlar om bostad, byggande
              och konsumentpolitik.
            </seg>
            <seg n="1bff59df">
              Jag vill dock börja i en annan ända. Sverige är ett fantastiskt
              land att leva, bo och växa upp i. Jag tror att vi alla har olika
              bilder av det Sverige vi håller kärt. Sverige är ett land där
              många människor har kunnat göra en klassresa och där många får
              utbildning, jobb och möjlighet att växa, göra det de själv önskar
              och förverkliga sina drömmar. Sverige är, som någon uttryckte
              det, the American dream på riktigt. Var och en kan få bli vad
              var och en vill.
            </seg>
            <seg n="fe5b1e30">
              Men nu ser vi att någonting håller på att gå sönder i Sverige.
              Det är någonting som skaver. Det är något som inte riktigt är
              som det brukar. Arbetslösheten biter sig fast. Den är högre än
              2007. Bostadsbristen eskalerar och resultaten i skolan rasar.
              Det är någonting som inte riktigt är som det ska i Sverige.
            </seg>
            <seg n="83382cbc">
              På det bostadspolitiska området är detta alldeles tydligt. Bostadsbristen
              ökar. Mer än en kvarts miljon unga vuxna är bostadslösa och får
              inte rätten att flytta hemifrån och bli vuxna. Hyresrätter produceras
              i en alldeles för låg takt.
            </seg>
            <seg n="2d5ba663">
              Bostadsbristen och bristen på produktion av bostäder leder till
              två saker. Det ena gäller individen, där var och en av oss inte
              kan förverkliga våra drömmar, där unga, ambitiösa människor tvingas
              avstå från högre utbildning för att de helt enkelt inte får möjlighet
              att få en bostad på studieorten, där den som vill flytta ihop
              med någon för att de har ett barn på väg inte lyckas hitta en
              bra lägenhet och där den som behöver separera från någon inte
              kan göra det.
            </seg>
            <seg n="a96891c3">
              Det mest makabra exemplet, som vi har sett de senaste veckorna,
              är kanske våldsutsatta kvinnor som söker sig till kvinnojourer
              och som tvingas tillbaka till den man de efter en lång process
              har orkat lämna – den man som slog – för att det inte finns några
              bostäder.
            </seg>
            <seg n="e2866fc4">
              Bostadsbristen leder till katastrofala följder för individen,
              för bostaden är viktig vid varje tillfälle när livet ändras: när
              man föds, när man flyttar ihop, när man får barn, när man blir
              vuxen och när man blir gammal. Då är bostaden viktig.
            </seg>
            <seg n="2147829c">
              Bostadsbristen leder också till katastrofala följer för samhället
              som helhet. Vi får ständigt rapporter om kostnaderna för bostadsbristen
              i utebliven tillväxt. Det varierar mellan olika institut.
            </seg>
            <seg n="10892230">
              Man kan säkert laborera med siffrorna, men den sammantagna bilden
              är tydlig. Sverige tappar i internationell konkurrenskraft. Vi
              tappar möjligheter till tillväxt och jobb i det här landet därför
              att vi inte klarar av att ha en fungerande bostadsmarknad. Folk
              kan inte flytta dit jobben finns, och rörligheten på arbetsmarknaden
              begränsas när bostadsbristen är så stor.
            </seg>
            <seg n="e37be859">
              För mig är bostadspolitik både och. Bostaden är både en social
              rättighet – vi som makthavare har ett ansvar för att se till att
              människor får möjlighet att förverkliga sina drömmar och få frihet
              – och en förutsättning för jobb och tillväxt. Vi politiker har
              ett ansvar för att se till att Sverige inte fortsätter att halka
              efter och att Sverige tar de chanser som finns. Därför är bostadspolitik
              viktigt. Därför är det sorgligt att se hur bostadspolitiken de
              senaste åren har degraderats och helt enkelt inte fått möjlighet
              att vara det verktyg den skulle kunna vara för att bygga det här
              landet starkt inför framtiden.
            </seg>
            <seg n="7b1ce0ca">
              Att ta politiskt ansvar betyder att man ser hur verkligheten
              ser ut, att man inte ägnar sig åt ideologiska skygglappar eller
              retoriska grepp och att man vågar ta tag i de problem man ser
              och metodiskt och aktivt deltar i förändringsarbetet.
            </seg>
            <seg n="e8fc5d37">
              Bostadsbristen är ett sådant problem. Men vi har en regering
              som väljer att lösa det med att försämra planprocesserna och ägna
              resten av mandatperioden åt att utreda vilka förändringar och
              försämringar de gjorde och hur de skulle kunna korrigera dem.
              Det må vara bra, men det hade varit bättre att göra rätt från
              början.
            </seg>
            <seg n="950ee902">
              Förutom att sitta och utreda och bereda ägnar sig regeringen
              åt några få konkreta förändringar. De höjer hyrorna för vanligt
              folk. Det leder inte till bostäder eller till att det blir någon
              ökad rörlighet, men det leder till en sak: höjda hyror för dem
              som har det allra tuffast på marknaden – de unga och de som är
              på väg in.
            </seg>
            <seg n="1df2e409">
              Man har också i desperation försökt fundera över hur vi ska kunna
              få de unga människorna att flytta någonstans, en kvarts miljon
              unga människor. Det är bra. Det är bra med ambitioner. Det är
              bra att man tänker. Men när lösningen blir friggebodar är jag
              inte riktigt lika imponerad av regeringens ambitioner.
            </seg>
            <seg n="26864cca">
              Mot det här – en aktiv passiv regeringspolitik som bara handlar
              om att låta marknaden styra, med höjda hyror och så lite friggebodar
              på det – står en tydlig socialdemokrati, en socialdemokrati som
              har ett ambitiöst program för ökad bostadsproduktion och för omställning
              av det vi slarvigt kallar miljonprogrammen, 650 000 bostäder som
              är i akut behov av upprustning och som läcker energi, som rinner
              ut som ett av de stora miljöproblem som vi i Sverige har att ta
              ansvar för.
            </seg>
            <seg n="cdca3eb7">
              Någon kanske undrar vad som finns i det ambitiösa programmet.
              Där finns en tydlighet i hur man skulle kunna snabba upp planprocessen,
              få det att gå fortare från idé till spaden i jorden. Det är en
              av de saker som marknaden tydligt säger: Vi skulle kunna producera
              mer, men det tar alldeles för lång tid. Vi behöver se över planprocessen
              ytterligare, och vi behöver snabba upp den.
            </seg>
            <seg n="c33f3d0d">
              Vi behöver se över markpolitiken. Det är naturligtvis primärt
              kommunernas ansvar. Men staten har en möjlighet – om staten har
              ett intresse av att driva bostadspolitik – att också få kommunerna
              att driva markfrågorna tydligare.
            </seg>
            <seg n="d0dc68ab">
              Vi behöver öka konkurrensen, bryta upp leverantörsled, se till
              att få en fungerande marknad också på byggmarknadssidan. Där skulle
              snabbare planprocesser och bättre markpolitik men också en möjlighet
              att dela risken vara ett verktyg som gör att vi politiskt skulle
              kunna öka konkurrensen i byggsektorn och på så sätt pressa priserna
              och öka produktionen.
            </seg>
            <seg n="8a49379e">
              Allt det sammantaget är saker som man skulle kunna göra, om man
              hade ambitioner och om man ville.
            </seg>
            <seg n="70880509">
              Jag vill nämna en sak till. Det handlar om samarbete. I det här
              landet är vi vana vid att samarbeta. Vi brukar göra det. Vi brukar
              ägna oss åt att försöka lösa saker tillsammans. Vi är ett alldeles
              för litet land för att var och en ska sitta och käbbla i sitt
              hörn.
            </seg>
            <seg n="2ff544b7">
              Nu har det blivit lite annorlunda i Sverige. När jag möter bostadssektorn
              i den breda formen, allt från arkitekter till kommunpolitiker,
              byggare och fastighetsägare, är det en sak som de efterfrågar,
              och det är politiskt mod och politiskt ansvar, att samlas och
              se vad vi kan göra tillsammans. Alla är intresserade av att öka
              produktionen. Vad är det vi kan göra?
            </seg>
            <seg n="6e9da428">
              Då är det så sorgligt att regeringen använder tiden till att
              sitta själv inlåst på Regeringskansliet, fyra partier som inte
              riktigt kommer överens och som dessutom inte klarar av att själva
              bilda majoritet i riksdagens kammare. Det är klart att det är
              jobbigt. Jag fattar att det inte är kul att vara en fyrpartiminoritetsregering
              som dessutom har det lite tufft i opinionen. Men har man fått
              väljarnas ansvar att leda det här landet bör man ta det, och då
              bör man också samla branschen i att se till att öka byggandet.
            </seg>
            <seg n="81b458d4">
              Vi har föreslagit – och en socialdemokratiskt ledd regering kommer
              att tillsätta – en byggpakt för att helt enkelt få i gång arbetet.
              Det krävs att vi sätter oss ned tillsammans och löser saker. Det
              här landet har nu alltför länge präglats av konflikt, icke-politik
              och att man helt enkelt låter saker rulla på som de är. Det duger
              inte.
            </seg>
            <seg n="24d68c67">
              Vi måste ta ett större politiskt ansvar. Vi måste tillsammans
              bygga Sverige starkare. Det är här valet står. Det är precis här
              valet står, mellan en minoritetsregering som inte har ambitionen
              att samarbeta, vare sig i den här kammaren eller i samhället som
              helhet, och som förlitar sig på att marknaden löser de problem
              som finns eller en socialdemokratiskt ledd aktiv politik med ett
              ambitiöst program för ökat byggande och för omställning, så att
              hela Sverige kan växa, så att hela Sverige vill växa och så att
              hela Sverige också får del av den möjlighet till tillväxt, jobb
              och innovationer som bostadssektorn skulle kunna ge.
            </seg>
            <seg n="395534c7">
              Men det, herr talman, vill jag framföra mitt yrkande – nu ska
              vi se att jag säger rätt. Jag står naturligtvis bakom samtliga
              reservationer från Socialdemokraterna, men för tids vinnande yrkar
              jag bifall till tre rödgröna reservationer: reservationerna 1,
              7 och 26.
            </seg>
          </u>
          <note n="79332e8c">
            I detta anförande instämde Lars Eriksson, Jonas Gunnarsson, Yilmaz
            Kerimo, Hillevi Larsson och Carina Ohlsson (alla S) samt Jan Lindholm
            (MP).
          </note>
          <note type="speaker" n="a07064b2">
            Anf. 2 JAN LINDHOLM (MP):
          </note>
          <u who="jan_lindholm_73d248" xml:id="i-dd5b954baad24ab9-0" n="97a1635d">
            <seg n="5886ac57">
              Herr talman! Jag vill börja med att instämma i Veronica Palms
              inledande beskrivningen av bostadsbristens betydelse och konsekvenser.
              Jag ser tydligt hur trångboddheten brer ut sig även i Dalarna,
              som är min valkrets.
            </seg>
            <seg n="3591cd02">
              Herr talman! Miljöpartiet de grönas politik har som mål att skapa
              ett långsiktigt hållbart samhälle. Det innebär ett samhälle som
              inte är beroende av att bryta ned naturresurser, ett samhälle
              i harmoni och samklang med ekosystemen, ett samhälle där rent,
              friskt och livgivande dricksvatten, liksom en oförstörd luft att
              andas, utgör självklarheter.
            </seg>
            <seg n="c3894ed6">
              Vi miljöpartister vet att Sverige inte ligger på en egen planet.
              Vi vet att allt hänger samman, inte minst när det gäller miljöfrågor,
              föroreningar, klimat och exempelvis vattenrelaterade frågor. Ibland
              undrar jag faktiskt om regeringen har insett dessa basfakta. En
              politik för en långsiktigt hållbar framtid måste därför vara både
              lokal och global.
            </seg>
            <seg n="c005da73">
              Herr talman! Miljöpartiet de gröna tar klimatutmaningarna på
              allvar. Forskningsrapporter visar på tydliga trender, inte minst
              genom IPCC:s sammanställningar. Under de senaste 450 000 åren
              har istider och varmare mellanperioder avlöst varandra. Halten
              koldioxid i atmosfären har då varierat mellan 180 ppm under istider
              och 280 ppm under så kallade mellanistider. Skillnaden mellan
              istid och mellanistid har alltså varit ca 100 ppm. Skillnaden
              mellan en mellanistid och där vi i dag befinner oss är 120 ppm,
              alltså en ännu större skillnad än den mellan barmark och kilometertjocka
              istäcken över Skandinavien, fast det nu är en förändring åt andra
              hållet.
            </seg>
            <seg n="0f22db6a">
              På hundra år har en förändring som enligt klimatforskningen normalt
              tar ett par tusen år inträffat, och det har skett i en riktning
              som inte har förekommit under Homo sapiens tid.
            </seg>
            <seg n="e46249b7">
              I den här kammaren, herr talman, är vi förmodligen överens om
              att det är ansvarslöst att lämna över en verklighet till våra
              barn och barnbarn som vi inte kan förklara. Även om de globala
              hydrologiska, biologiska och geologiska systemen är tröga har
              vi inte mycket att referera till när vi försöker beskriva vad
              en värld med den atmosfär vi nu har skapat innebär på sikt.
            </seg>
            <seg n="76da76db">
              Civilutskottet har ansvar för många av de traditionella samhällsbyggnadsfrågorna.
              Dessa tillsammans med infrastrukturfrågor och energifrågor i näringsutskottet
              och trafikutskotten utgör viktiga delar i hur vi utformar den
              byggda miljön så att den klarar de utmaningar och klimatförändringar
              som en förändrad miljö innebär.
            </seg>
            <seg n="41f160fc">
              I Miljöpartiets särskilda yttrande med anledning av minoritetsregeringens
              budgetförslag pekar vi bland annat på hur alla de skattesänkningar
              regeringen föreslår skulle kunna nyttjas annorlunda just för att
              skynda på byggandet av ett långsiktigt mer hållbart samhälle.
            </seg>
            <seg n="db93a186">
              En sådan politik skapar samtidigt garanterat ett stort antal
              mycket meningsfulla och stimulerande arbetstillfällen, vilket
              sänkta skatter inte gör i någon större utsträckning. Vi har nu,
              herr talman, nästan två mandatperioder bakom oss av skattesänkningar
              som botemedel mot det mesta. Facit visar att oavsett problem är
              sänkta skatter en mycket ineffektiv metod för att lösa problemen.
            </seg>
            <seg n="d10e11b9">
              Herr talman! Riksdagens budgetprocess har sina fasta former.
              Jag ska därför inleda med att säga att jag anser att Miljöpartiets
              förslag till budget för utgiftsområde 18 är att föredra framför
              regeringens förslag samt att av de 145 miljoner kronor Miljöpartiet
              föreslår att utgiftsområde 18 ska förstärkas med huvuddelen ska
              gå till kunskapsutveckling för fysisk planering.
            </seg>
            <seg n="a211ec44">
              Såväl upprustningen av den byggda miljön som anpassningarna till
              klimatvillkor som förändras kostar stora pengar. Det är då viktigt
              att vi inte begår strategiska misstag. Vi har varken tid eller
              råd att göra om, utan vi måste så långt möjligt vidta rätt åtgärder
              i rätt ordning redan från början. Miljöpartiet ser en stor risk
              med att de flesta av miljömålen missas och menar därför att en
              kraftig satsning på kunskapsutveckling är nödvändig. Miljöpartiet
              är inte ensamt om att se dessa problem. Exempelvis försäkringssektorn
              är en näring som flaggar för samma oro.
            </seg>
            <seg n="40bfb6ce">
              Miljöpartiet satsar även mer än regeringen på bullerproblem i
              den byggda miljön. Miljöpartiet lyfter även fram de alltmer omfattande
              inomhusmiljöproblemen som är knutna både till den snabba introduktionen
              av nya kemiska ämnen i byggmaterialen och till fukt- och mögelproblem.
            </seg>
            <seg n="8cea55b4">
              Problemen med fukt och mögel kan ha sin grund i rena konstruktionsfel
              i nybyggen eller i eftersatt underhåll av från början välbyggda
              lokaler. På det sistnämnda området riktar vi i Miljöpartiet i
              vår budget särskilt in oss på åtgärder i alla de skollokaler som
              är så dåliga att de borde vara utdömda enligt arbetsmiljölagen.
            </seg>
            <seg n="c8cd2dfb">
              Utgiftsområde 18 omfattar även konsumentpolitiken, och även där
              är Miljöpartiets satsningar större än regeringens. Vi ger Konsumentverket
              ökade resurser att arbeta proaktivt för att tidigare upptäcka
              farliga produkter, alltså innan de har hunnit sprida sig ut på
              marknaden. Det sker ofta genom fältarbete av kommunala konsumentrådgivare
              runt om i landet på uppdrag av Konsumentverket.
            </seg>
            <seg n="f966305f">
              Miljöpartiet ökar även stödet till de fristående konsumentorganisationerna.
              Det gör vi därför att vi vet att de fristående organisationerna
              ger väldigt stor konsumentnytta för varje satsad krona. Vi menar
              även att de kommunala konsumentrådgivarna som finns nära medborgarna
              spelar en viktig roll. Vi vill därför stärka dem i stället för
              att hota deras existens, vilket vi ser en stor risk för med regeringens
              förslag.
            </seg>
            <seg n="f0149eed">
              Mer om våra förslag när det gäller budgeten finns att läsa i
              vårt särskilda yttrande i betänkandet.
            </seg>
            <seg n="fb42c020">
              Herr talman! Därefter går jag över till de övriga förslagen i
              betänkandet. Jag tänker kommentera en del av de förslag där Miljöpartiet
              har reservationer till förmån för förslagen.
            </seg>
            <seg n="aec19dea">
              Alliansregeringen inledde sitt korståg mot allt vad solidaritet
              heter genom att i sin första budget hösten 2006 bland annat avskaffa
              det bostadspolitiska målet. Marknadskrafterna skulle lösa allt,
              hette det då.
            </seg>
            <seg n="8aeb1d7a">
              Efter fem år med marknadskrafter som problemlösare tror jag att
              det var mycket uppenbart för de flesta, till och med för borgerliga
              politiker, att välfärdsambitionerna var osynliga i den konkreta
              verklighet som medborgarna mötte på den bostadsmarknaden. Allianspartierna
              klarade inte längre av att försvara sin orimliga tilltro till
              att marknaden skulle lösa allt och omformulerade då det bostadspolitiska
              målet 2011.
            </seg>
            <seg n="30712da5">
              Det mål som man numera försvarar innebär inte ett lika brutalt
              överlämnande av det politiska ansvaret till marknaden, men det
              innebär inte heller några politiska åtaganden. Om man ska vara
              snäll skulle man kunna tolka omformuleringen som en omvändelse
              under galgen.
            </seg>
            <seg n="413998a4">
              Men den formulering som man numera försvarar är tyvärr en till
              intet förpliktande suddig kopia av den målformulering som vi rödgröna
              utformade 2005, tror jag. Alliansregeringen har missat barnen,
              förvaltarperspektivet och hållbarhetsperspektivet. Med ett försök
              att använda några rödgröna begrepp döljer man den renodlade ekonomismen.
              Därför är det knappast någon omvändelse utan enbart ett försök
              kamouflera.
            </seg>
            <seg n="fa1d403c">
              Det som behövs mer än på många år är en social bostadspolitik.
              Vi i Miljöpartiet väckte 2009 en stor motion på det temat, och
              allt i den motionen är fortfarande lika högaktuellt.
            </seg>
            <seg n="c7c485cf">
              Herr talman! Jag yrkar bifall till reservation 1, som handlar
              om att återupprätta en politik för värdigt boende. Vi politiker
              har enligt internationella konventioner och även enligt vår egen
              grundlag ett ansvar för att alla medborgare ska ha möjlighet till
              ett drägligt boende. Enligt Miljöpartiets uppfattning är det inte
              rimligt att överlåta ett sådant ansvar till marknadskrafter som
              faktiskt har helt andra syften.
            </seg>
            <seg n="3fe6a134">
              Regeringen har även helt missat att det finns ett Sverige utanför
              storstaden. De flesta i detta land bor faktiskt fortfarande i
              det Sverige som regeringen glömt bort, i mindre samhällen och
              på landsbygden. Att de marknadskrafter regeringen lämnat över
              bostadsfrågan till inte är ett dugg intresserade av orter och
              områden där utsikterna för hög avkastning är låg har regeringen
              blundat för i sin politik. Även av det skälet är det hög tid för
              en ny och social bostadspolitik. Min förhoppning är att Miljöpartiet
              får möjlighet att vid nästa års regeringsbildning prägla den nya
              inriktningen på hur vi åter skapar bostäder åt alla.
            </seg>
            <seg n="5ca590ea">
              Herr talman! Jag yrkar bifall även till reservation 7, som handlar
              om alliansregeringens försök att i budgeten smyga in nya regler
              för hyressättning för att bakvägen få ett snabbare genomslag för
              rena marknadshyror.
            </seg>
            <seg n="28c73e23">
              Även om regeringen har insett att de blev avslöjade och därför
              påstår att de dragit tillbaka förslaget måste vi självklart instämma
              i den proteststorm som förslaget mötte ute i landet. Det är naturligtvis
              besvärande när regeringen inte vågar stå för sina åsikter. Men
              var och en inser att den bakomliggande agendan är att så långt
              möjligt tvinga alla att äga sin bostad.
            </seg>
            <seg n="2b4bdf90">
              Tänk vilken skillnad vi skulle kunna ha i den bostadspolitiska
              debatten, till exempel här i kammaren, om regeringen i stället
              lade fram förslag om att utjämna de orimliga skatteojämlikheterna
              mellan upplåtelseformerna. Hur kan det komma sig att regeringen
              anser att det är rätt att den som bor i en hyresrätt ska betala
              2 000 kronor mer i månaden i skatt än den som bor i en motsvarande
              bostadsrätt?
            </seg>
            <seg n="86ff50a1">
              Varför tar regeringen inte tag i den frågan i stället för att
              lägga fram förslag efter förslag som, om de får genomslag, i första
              hand bidrar till högre och snabbare hyreshöjningar? Tänk vilken
              annorlunda debatt vi skulle kunna ha.
            </seg>
            <seg n="808ba3c3">
              Det finns, herr talman, ett flertal andra mycket genomarbetade
              förslag i Miljöpartiets motioner som regeringen förmodligen just
              nu arbetar för högtryck med att ta till vara men som ni på regeringssidan
              ändå väljer att avslå. Det är spelets regler.
            </seg>
            <seg n="91975913">
              Ett exempel är motionen om bo- och byggemenskaper som jag vet
              att många borgerliga politiker har varit i Tyskland och studerat.
              Jag skulle därför inte bli ett dugg förvånad om det kommer en
              proposition från regeringen som en sorts blåkopia på vår och Vänsterpartiets
              gemensamma motion i det ämnet.
            </seg>
            <seg n="e5ad4fbb">
              Ett annat exempel är motionen om kommunernas bostadsförsörjningsansvar.
              Även den motionen skulle jag inte bli ett dugg förvånad om regeringen
              kopierar och gör en proposition av.
            </seg>
            <seg n="7a0e2635">
              Herr talman! Jag avstår från att ta ytterligare värdefull tid
              från kammaren för argumentation i dessa frågor, men självklart
              står Miljöpartiet bakom samtliga de reservationer i betänkandet
              där vi finns med. För tids vinnande yrkar jag bifall endast till
              reservationerna 1, 7 och 26.
            </seg>
          </u>
          <note n="291b4906">
            I detta anförande instämde Amineh Kakabaveh (V).
          </note>
          <note type="speaker" n="fd59a461">
            Anf. 3 MARKUS WIECHEL (SD):
          </note>
          <u who="markus_wiechel_648a17" xml:id="i-7d1e4a631c20199d-0" n="c8634a86">
            <seg n="825dd584">
              Herr talman! Utgiftsområde 18 rör svåra, komplicerade och för
              samhället mycket viktiga frågor. Framför allt är det bostadspolitiken
              som dominerar, men även andra viktiga områden som konsumentpolitik
              och allmän samhällsplanering pockar på uppmärksamhet, vilket absolut
              inte får glömmas bort.
            </seg>
            <seg n="fd086a4f">
              När det gäller bostadspolitiken har vi sett en utveckling där
              bostadsbristen har ökat alltmer i våra storstäder. Samtidigt har
              vissa kommuner ute på landet ett överskott på bostäder och har
              fått riva en del av sitt bestånd. Byggandet av nya bostäder har
              gått trögt och uppenbart inte hängt med i befolkningsutvecklingen.
            </seg>
            <seg n="969dddb6">
              Herr talman! Företrädare för samtliga partier i kammaren har
              rynkat sina respektive pannor för att på smartaste sätt öka bostadsbyggandet.
              Så har även vi gjort. Det som är klart är att det inte görs tillräckligt,
              och forskare och debattörer har ställt frågan om det över huvud
              taget går att bygga bort bostadsbristen.
            </seg>
            <seg n="f81264f8">
              Är det rimligt med denna befolkningskoncentration till i huvudsak
              våra tre storstäder? Hänger infrastrukturen med om vi huvudlöst
              ökar bostadsbyggandet just i våra storstäder? Kan man fortsätta
              med detta utan att ha en genomgripande planering för hela samhället?
              Hur blir det med våra grönområden om vi bara bygger så många bostäder
              som möjligt? Hur blir det med lekparkerna till våra barn? Hur
              blir det med livskvaliteten för de människor som redan bor i staden?
              Hur blir det för en tynande glesbygd om alla människor i produktiv
              ålder väljer att flytta till storstaden? Hur många fler glesbygdsbutiker
              ska behöva stänga om tio år?
            </seg>
            <seg n="720e3bce">
              Svaren på dessa frågor kan variera, men givetvis handlar bostadssituationen
              också om infrastruktur och möjligheten att förflytta sig. Som
              vi ser det hänger all politik ihop på detta område. Vi inom Sverigedemokraterna
              vill ta ett bredare grepp på hela samhällsutvecklingen. Vi vill
              se till hela staden och till hela landet – inte bara kasta oss
              in i en huvudlös tävling om bostadsbristen i våra storstäder.
              Hela landet räknas, och då måste vi se till varje enskild situation.
            </seg>
            <seg n="7382b1fa">
              Herr talman! Att vi behöver öka bostadsbyggandet råder det dock
              inget tvivel om. Ungdomar behöver flytta ut från sina föräldrahem
              och bilda eget bo. Vi tror dock inte på permanenta, statliga byggsubventioner
              för att öka bostadsbyggandet. Statliga subventioner snedvrider
              marknaden och måste ses som en form av konstgjord andning. Vi
              vill i stället ändra spelreglerna och skatterna så att det blir
              mer lönsamt att både bygga bostäder och äga dessa. Det menar vi
              är en bättre långsiktig lösning för att från statens sida subventionera
              byggandet.
            </seg>
            <seg n="d71ad64c">
              I stället för att satsa på långsiktigt ohållbara statliga bidrag
              föreslår vi skattesänkningar för att få i gång bostadsbyggandet
              och göra det mer lönsamt att både bygga och driva bostadshus.
              Vi tror att detta kommer att kicka i gång bostadsbyggandet och
              tillsammans med andra åtgärder lösa problemet med det låga byggandet
              i vårt land.
            </seg>
            <seg n="65bbc02f">
              Herr talman! Våra så kallade miljonprogramsområden är ett annat
              problem inom bostadssektorn. Många bostadshus byggdes under mycket
              kort tid – därav namnet miljonprogrammet. Tyvärr är det så att
              tidpunkten börjar närma sig då alla dessa bostäder behöver renoveras.
              I många fall har den tidpunkten redan kommit. Det kommer att kosta
              enorma belopp, och det är kostnader som en del kommuner och kommunala
              bolag kommer att få mycket svårt att klara av.
            </seg>
            <seg n="b864248d">
              Här är det på sin plats att påpeka att det i den bästa av världar
              är meningen att fastighetsägaren löpande ska lägga undan inkomster
              för framtida renoveringar och underhåll. Om det hade utförts som
              det är tänkt skulle vi över huvud taget inte stå inför problemet
              med enorma renoveringskostnader. Jag anser att denna aspekt påpekas
              alltför sällan i debatten och att den inte alls har diskuterats
              så som man kanske hade kunnat hoppas. Vad hade vi egentligen trott
              – att det inte skulle uppstå något renoveringsbehov alls, eller
              att staten nog skulle skjuta till pengar när tiden för renoveringar
              väl var kommen, om inte annat av tvingande nöd?
            </seg>
            <seg n="23f258cb">
              Nu vill en del partier att staten faktiskt ska stå för denna
              nota. Vi motsätter oss detta. Något måste dock göras från statens
              sida för att ordna upp det sedan många år eftersatta underhållet.
              Vi förespråkar ett system med skattefria underhållsformer i stället
              för att staten ska skjuta till skattepengar, för när det gäller
              nödvändiga renoveringar vill vi att man som fastighetsägare redan
              från början får dra ifrån skatt på pengar som bostadsföretagen
              sätter undan till underhåll.
            </seg>
            <seg n="8a466632">
              Herr talman! När det gäller konsumenträtt har vi uppmärksammat
              den senaste tidens utveckling med en allt yvigare utlåningsverksamhet
              där givna regler och lagar inte alltid följs. Teknikutvecklingen
              har dessutom gjort det möjligt att impulslåna genom snabblån,
              och då inte alltför sällan genom sms. Följden har blivit att många,
              speciellt unga och impulsdrivna, människor har satt sig i skuld
              på ett destruktivt och ohanterligt sätt.
            </seg>
            <seg n="6e5c02c8">
              Ett av flera sätt att försöka motverka denna nya skuldfälla för
              unga människor är att redan i skolan ge information och konsumentvägledning.
              På så sätt kan vi med relativt små medel undvika stora problem
              för enskilda människor. Dessa åtgärder räcker inte ensamma för
              att komma åt problemen med snabba, oseriösa lån, men de är ett
              viktigt steg på vägen.
            </seg>
          </u>
          <note n="0fbdb185">
            Avslutningsvis yrkar jag bifall till Sverigedemokraternas reservationer
            nr 10, 14, 24 och 28.
          </note>
          <note type="speaker" n="c2c5761f">
            Anf. 4 VERONICA PALM (S) replik:
          </note>
          <u who="veronica_palm_ff0fe7" xml:id="i-aa28f54d1193f0ca-1" n="cb965f5d">
            <seg n="dbbc7da3">
              Herr talman! Det är ju så – och det har vi varit smärtsamt medvetna
              om den senaste tiden – att vi i det här landet regeras av en minoritetsregering
              bestående av fyra partier. Vi har dock fem partier som står till
              höger i kammaren. Därför tycker jag att det är lämpligt att i
              år ställa samma fråga till Sverigedemokraterna som jag förra året
              ställde till de fyra regeringspartierna.
            </seg>
            <seg n="b54c7331">
              Jag har ägnat en stund åt att läsa Sverigedemokraternas motion
              på området. De flesta klämmarna, som det heter på riksdagssvenska,
              är väldigt lika regeringens politik. Sverigedemokraterna föreslår
              dock några ytterligare skattesänkningar än vad regeringen hittills
              har hunnit med.
            </seg>
            <seg n="b5df2882">
              Trots detta har vi i det här landet en bostadsbrist som är katastrofal
              – mer än en kvarts miljon människor får inte möjlighet att flytta
              hemifrån, och företag kan inte rekrytera rätt arbetskraft.
            </seg>
            <seg n="1fde410a">
              Min enkla fråga till Sverigedemokraternas företrädare är därför:
              Är du nöjd med det inflytande ni har haft och det sätt som regeringen
              har hanterat situationen på de senaste tre åren?
            </seg>
          </u>
          <note type="speaker" n="ba543558">
            Anf. 5 MARKUS WIECHEL (SD) replik:
          </note>
          <u who="markus_wiechel_648a17" xml:id="i-7d1e4a631c20199d-1" n="c8634a86">
            <seg n="eb99c320">
              Herr talman! Ett kort svar på din fråga, Veronica Palm: Jag är
              ganska nöjd. Det gäller inte minst gårdagen, med tanke på vilket
              genomslag vår skattepolitik fick i Sveriges riksdag.
            </seg>
            <seg n="15f8641e">
              Jag tänkte också kommentera Veronica Palms anförande. Det är
              kul att hon är öppen för samtal med alla, och min dörr står alltid
              öppen. Det är bara att komma och ta ett snack, helt enkelt.
            </seg>
            <seg n="d8e4c0ab">
              Bostadspolitik handlar inte bara om subventioner. Det var lite
              grann det mitt anförande handlade om: Man kan inte med konstgjord
              andning lösa alla de problem som finns på bostadsmarknaden. Det
              finns så många fler sätt man kan lösa bostadssituationen på.
            </seg>
            <seg n="9560ef61">
              Jag är inte nöjd med hur bostadssituationen ser ut i Sverige
              i dag. Det är just därför som man behöver jobba vidare med den,
              men det finns andra sätt att lösa situationen. Man behöver inte
              skjuta till en massa pengar från statligt håll, utan man ska se
              till att de aktörer som finns på marknaden kan lösa det själva.
            </seg>
          </u>
          <note type="speaker" n="c58f6971">
            Anf. 6 VERONICA PALM (S) replik:
          </note>
          <u who="veronica_palm_ff0fe7" xml:id="i-aa28f54d1193f0ca-2" n="cb965f5d">
            <seg n="14c38f76">
              Herr talman! Nej, jag är inte heller nöjd, och jag tror inte
              att det är någon som är nöjd. Problemet är att man då behöver
              göra något.
            </seg>
            <seg n="69c4c922">
              Vi har en regering som regerar med stöd i den här kammaren av
              Sverigedemokraterna i de allra flesta fall. Därför tycker jag
              att min fråga till Markus Wiechel är relevant, och Markus svarar:
              Nej, jag är inte nöjd.
            </seg>
            <seg n="9cd379f8">
              Problemet är – och det borde vara uppenbart för alla och envar
              nu – att en röst på Sverigedemokraterna är en röst fortsatt på
              regeringen Reinfeldt. Min dörr står alltid öppen för all form
              av samarbete men inte med Sverigedemokraterna i den här kammaren.
              Där har vårt parti varit glasklart, så det ska det icke råda något
              tvivel om.
            </seg>
            <seg n="346e7e1b">
              Min fråga kvarstår. Bristen är katastrofal, och unga människor
              får inte möjlighet att flytta hemifrån. I er budgetmotion är det
              tydligt att er politik är snarlik den som regeringen lägger fram.
              När jag läser valprogrammen från de andra små högerpartierna ser
              jag att de också tycker lite andra olika saker, men de får inte
              igenom allting. Och jag förstår att ni inte får igenom allting.
              Ni har några ytterligare skattesänkningar som ni vill ha utöver
              de som Moderaterna har lyckats med under mandatperioden.
            </seg>
            <seg n="d0e9843e">
              Än mer katastrofalt är att ni aktivt deltar i den politik som
              gör att man sliter isär Sverige med höjda hyror och med marknadshyror
              på den del av bostadsbeståndet, andrahandslägenheter, som är allra
              tuffast.
            </seg>
            <seg n="dedb4485">
              Det är anmärkningsvärt att fem partier kan få genomföra en politik
              som förändrar förutsättningarna för unga människor på bostadsmarknaden
              så radikalt utan att bli hårdare nagelfarna i offentligheten.
              Därför frågar jag: Är du nöjd med bostadspolitiken som helhet?
              Framför allt: Är du nöjd med att Sverigedemokraterna har ökat
              hyrorna för unga människor på bostadsmarknaden där den är som
              mest överhettad?
            </seg>
          </u>
          <note type="speaker" n="66ccc706">
            Anf. 7 MARKUS WIECHEL (SD) replik:
          </note>
          <u who="markus_wiechel_648a17" xml:id="i-7d1e4a631c20199d-2" n="c8634a86">
            <seg n="67d19f13">
              Herr talman! Nej, jag är som sagt absolut inte nöjd med hur det
              ser ut. Några av de frågor vi har drivit är att just förbättra
              möjligheterna för unga på bostadsmarknaden, exempelvis att sänka
              kostnaderna för studentbostäder genom att studentbostäder ska
              betraktas som elevhem. På det sättet tror vi att deras situation
              kan bli mycket bättre.
            </seg>
            <seg n="d43e940f">
              Självklart jobbar vi vidare med vår bostadspolitik. Det kommer
              vi alltid att göra, och det hoppas jag att alla andra partier
              också gör.
            </seg>
            <seg n="3aaf10be">
              Det är lite anmärkningsvärt att man i sitt huvudanförande talar
              om samarbete efter valet och att man garanterat kommer att genomföra
              detta med en S-ledd regering, som vi mycket väl kan stödja. Det
              vet jag inte än; det får vi se.
            </seg>
            <seg n="ddadf416">
              Ni säger att en S-ledd regering kommer att söka ett brett samarbete.
              Okej, om ni inte vill samarbeta med oss, ska ni då gå till Centerpartiet,
              till Folkpartiet, till Moderaterna eller till Kristdemokraterna?
              Vilket genomslag kommer ni att få där? Hur kan ni veta att ni
              kommer att kunna genomföra den politik som ni hävdar att ni kommer
              att genomföra? Om jag vore ni skulle jag gå till ett pragmatiskt
              mittenparti som Sverigedemokraterna i stället.
            </seg>
          </u>
          <note type="speaker" n="bc72649c">
            Anf. 8 AMINEH KAKABAVEH (V):
          </note>
          <u who="amineh_kakabaveh_836342" xml:id="i-d5e69960a3d29438-0" n="2c7d6ed5" next="i-16bc782a3cc72b22-0"/>
          <note n="7555543a">
            Herr talman! Välkommen, statsrådet Stefan Attefall!
          </note>
          <u who="amineh_kakabaveh_836342" xml:id="i-16bc782a3cc72b22-0" n="2c7d6ed5" prev="i-d5e69960a3d29438-0">
            <seg n="8bfe5590">
              I dag debatterar vi utgiftsområde 18 och flera reservationer
              i betänkandet.
            </seg>
            <seg n="fe1e61ac">
              Jag vill börja med att yrka bifall till reservationerna 1, 7
              och 26. Jag står så klart bakom samtliga V-reservationer, men
              för tids vinnande yrkar jag endast bifall till de tre reservationerna.
            </seg>
            <seg n="aa07debc">
              Herr talman! I dag råder en akut bostadsbrist i stora delar av
              Sverige, inte minst i storstadsregionerna. Enligt Boverkets bedömning
              råder det bostadsbrist i 126 av landets kommuner. Bostadsbristen
              innebär att trångboddhet och otrygghet breder ut sig. Följden
              blir att människors livssituation försvåras, att deras drömmar
              och frihet inskränks. Även arbetsmarknadens funktionssätt påverkas
              när människor tvingas att tacka nej till jobb och utbildning.
            </seg>
            <seg n="bbb22001">
              Nästan 290 000 unga vuxna saknar bostad i dag. För att fylla
              behovet skulle det behövas ca 190 000 bostäder, enligt olika beräkningar.
              Samtidigt ligger bostadsbyggandet på en historiskt låg nivå. Under
              de senaste åren har antalet byggda bostäder i Sverige legat på
              ca 20 000 per år.
            </seg>
            <seg n="48eb656b">
              Herr talman! Sverige behöver en ny bostadspolitik med höga ambitioner.
              Vår grundlag garanterar allas rätt till en bostad. Alla människor
              ska ha möjlighet att leva i bra bostäder till rimliga kostnader
              i en trygg boendemiljö. Så är det tyvärr inte i bostadsbristens
              Sverige.
            </seg>
            <seg n="9c801244">
              Högerregeringens enda svar har hittills varit att underlätta
              för andrahandsuthyrning. I övrigt har regeringen lämnat ifrån
              sig alltmer av det som borde vara politikens ansvar till marknaden.
            </seg>
            <seg n="4e5ec9b5">
              Vänsterpartiets syn på bostaden är en helt annan. Den är en social
              rättighet. Bostadspolitiken är därför en grundläggande del av
              den generella välfärden. Bostadspolitiken behöver en ny riktning.
              Vänsterpartiet föreslår därför att det ska införas ett bostadspolitiskt
              mål enligt det som jag anfört.
            </seg>
            <seg n="aa8c62ea">
              Herr talman! Bostadsbristen i städerna är akut och drabbar inte
              minst unga. Vänsterpartiets mål är att det ska byggas 40 000 bostäder
              årligen. I höstbudgeten har vi lagt fram våra förslag som också
              handlar om upprustning av det nuvarande bostadsbeståndet. Stora
              delar av miljonprogramområdena behöver renoveras samtidigt som
              de bostäder som renoveras i dag i många fall blir för dyra för
              de hyresgäster som bor där.
            </seg>
            <seg n="545b57a5">
              Vänsterpartiet menar att man måste ha inflytande över sitt boende
              även om man inte äger det.
            </seg>
            <seg n="a1058775">
              Vi har lagt fram förslag till en rad åtgärder som syftar till
              att stärka hyresgästernas ställning och värna om allmännyttan
              i Sverige.
            </seg>
            <seg n="a64d6edf">
              Vänsterpartiet vill möta bostadsbristen med ett ökat bostadsbyggande.
              Medan bostadsministern med högerregeringen i spetsen lämnar ifrån
              sig frågan om bostadsförsörjningen till marknaden menar vi i Vänsterpartiet
              att det behövs politiska åtgärder och ansvarstagande.
            </seg>
            <seg n="3b0fd4ce">
              Herr talman! Vi är därför beredda att avsätta statliga medel
              de kommande tio åren för att långsiktigt investera i byggandet
              av hyresrätter. Med vårt förslag möjliggörs en fördubbling av
              antalet nyproducerade hyresrätter jämfört med i dag.
            </seg>
            <seg n="b164f95e">
              Som villkor för att ta del av stödet ställs krav på att boendekostnaderna
              blir rimliga enligt samma ordning som tillämpades inom det tidigare
              investeringsstödet. Målet ska vara ett i förväg fastställt produktionskostnadstak.
            </seg>
            <seg n="11797e7c">
              Investeringsstödet till nyproduktion ska bidra till klimatomställningen.
              Miljökraven bör vara högt ställda för att man ska få ta del av
              stödet. Investeringsstödet ska riktas till orter där bristen på
              ändamålsenliga och efterfrågade bostäder är särskilt stor. Även
              kooperativa hyresrätter, liksom studentbostäder med hyresrätt,
              ska omfattas av stödet. Inriktningen på hyresrätter behövs så
              länge denna boendeform är i behov av utveckling.
            </seg>
            <seg n="1f59cac3">
              En annan viktig fråga som jag vill lyfta fram är allmännyttiga
              bostadsföretag i alla kommuner. Allmännyttan är av största vikt
              både för en social bostadspolitik och för bostadsförsörjningen.
              Genom allmännyttiga bostadsbolag kan kommunerna påverka byggandet.
              Därför bör en del av den statliga bostadspolitiken vara att säkerställa
              och utveckla allmännyttans ställning.
            </seg>
            <seg n="fcb16a96">
              Högerregeringens politik går i motsatt riktning. Under förra
              mandatperioden upphävdes tillståndsplikten vid överlåtelser av
              kommunala bostadsföretag. Det innebär att det nu står kommunerna
              fritt sälja hela eller delar av allmännyttans bostadsbestånd utan
              att begära länsstyrelsens tillstånd.
            </seg>
            <seg n="d839b27d">
              Det är emellertid av stor vikt att kommunerna stärker sina bostadsföretag
              och utvecklar möjligheterna att tillhandahålla bra bostäder till
              invånarna enligt självkostnads- och bruksvärdesprinciper. Av detta
              skäl tycker Vänsterpartiet att det i varje kommun ska finnas minst
              ett allmännyttigt bostadsbolag.
            </seg>
            <seg n="c192fb87">
              Herr talman! Man ska inte behöva vara beroende av kontakter för
              att få en bostad. Vänsterpartiet tycker att förutom att det måste
              finnas fler bostäder, i synnerhet hyresrätter, måste dessa fördelas
              på ett rättvist och förutsägbart sätt.
            </seg>
            <seg n="aea91596">
              För detta ändamål är bostadsförmedlingar ett bra verktyg. I dag
              har bara ett fåtal kommuner kommunal bostadsförmedling. Förutom
              att bostadsförmedlingen ska förmedla bostäder på ett rättvist
              sätt kan den vara ett betydelsefullt instrument för boendeplanering.
            </seg>
            <seg n="813a54ed">
              I 3 § bostadsförsörjningslagen står det att inrättande av en
              bostadsförmedling och regionalt samarbete är frivilligt. Vänsterpartiet
              menar att frivilligheten bör tas bort. Alla kommuner ska i stället
              vara skyldiga att i egen regi eller genom samverkan inrätta en
              bostadsförmedling som genom transparenta regler förmedlar de flesta
              såväl allmännyttiga som privata lägenheter enligt turordning.
              Förtur på grund av sociala eller medicinska skäl ska givetvis
              medges.
            </seg>
            <seg n="50b00d43">
              Herr talman! Kommunerna har i dag möjlighet att utifrån ett program
              ge förutsättningar för hur bostadsområden ska byggas med avseende
              på antal lägenheter, upplåtelseform och så vidare.
            </seg>
            <seg n="14afc0c7">
              Vänsterpartiet menar att det ska vara obligatoriskt för kommunerna
              att upprätta boendeplaneringsprogram för att kunna garantera hög
              kvalitet på bostäder och boendemiljöer. Vi tror också att obligatoriska
              boendeplaneringsprogram skulle främja samhällsdebatten om bostadssegregation
              och andra bostadsfrågor. Boendeplaneringsprogram ska redovisas
              till regeringen via länsstyrelserna.
            </seg>
            <seg n="daaa5a29">
              Herr talman! En annan viktig fråga är upprustningen av bostadsbeståndet
              i miljonprogramsområdena. I dag är hyresfastigheter liksom bostadsrättsföreningar
              undantagna från regeringens ROT-avdrag.
            </seg>
            <seg n="5742921a">
              Vänsterpartiet vill skapa förutsättningar för att landets hyresgäster
              ska kunna bo i moderna, funktionella lägenheter med ökad tillgänglighet
              och låg energiförbrukning. Befintligt bostadsbestånd bör upprustas
              för dagens och framtidens behov. Därför föreslår vi att det ska
              införas ett upprustningsstöd för boende i flerbostadshus. Stödet
              ska riktas till hyresrätter och bostadsrättsföreningar som genomför
              övergripande renovering, förutsatt att det leder till minst 30
              procents minskning av energiförbrukningen.
            </seg>
            <seg n="9353f835">
              I Vänsterpartiets budgetmotion, Fi254, avsätter vi årligen 3
              miljarder kronor för detta ändamål.
            </seg>
            <seg n="31e7aa96">
              Herr talman! Samhället har ett omfattande ansvar för en generell
              tillgänglighet och anpassning av boendet för personer med olika
              funktionsnedsättningar utifrån deras individuella behov. Vänsterpartiet
              menar att kvinnor och män med funktionsnedsättningar ska ha stort
              inflytande över det egna boendet och närmiljön.
            </seg>
            <seg n="24da7624">
              Herr talman! Det finns i dag statliga kreditgarantier för byggande
              i glesbygd och landsbygd. Det är områden som har fått mycket stryk
              av regeringen eftersom de är så kallade svaga bostadsmarknader.
              Vänsterpartiet menar att vi här måste få en helhetspolitik för
              att komma till rätta med problemet.
            </seg>
            <seg n="cc61d59c">
              Eftersom kreditgarantierna inte fungerar särskilt bra vill Vänsterpartiet
              införa samma modell som i Norge, där ett låneverktyg säkrar bostadsfinansieringen
              i hela landet. I Norge hade den tidigare regeringen en politisk
              vilja och ett uttalat mål att möjliggöra för människor att bo
              på landsbygden.
            </seg>
            <seg n="0273941b">
              Även i Sverige bör målet vara att bostäder ska kunna byggas också
              i områden där värdeutvecklingen för fastigheter är negativ. Det
              bör utredas hur den norska modellen skulle kunna fungera i Sverige.
            </seg>
            <seg n="5582780a">
              Herr talman! Jag ska också nämna motionen om bo- och byggemenskap
              som vi har tillsammans med Miljöpartiet. För att utveckla bostadspolitiken
              föreslår vi ett boendealternativ som uppmuntrar människors kreativitet
              och som kan ge ungdomar inflytande över sitt boende.
            </seg>
            <seg n="1d3eec11">
              Det finns redan i dag kollektivhus och bo- och byggemenskaper
              i Sverige, men det är mycket mer utvecklat i till exempel Tyskland.
              Vi hoppas att regeringen förstår att detta är en mycket viktig
              aspekt av det bostadspolitiska målet och bostadsmarknaden.
            </seg>
          </u>
          <note n="d195fd0c">
            Herr talman! Jag yrkar som sagt bifall till reservationerna 1,
            7 och 26.
          </note>
          <note n="ac7bed99">
            I detta anförande instämde Marianne Berg (V).
          </note>
          <note type="speaker" n="44eaf781">
            Anf. 9 OSKAR ÖHOLM (M):
          </note>
          <u who="oskar_oholm_e34444" xml:id="i-7f99fd4c3ac88db3-0" n="90b9cae9">
            <seg n="bea15b0a">
              Herr talman! Jag är medveten om att alla reservanter enligt regelverket
              för debatterna talar först. Det leder dock till att debatterna
              ofta inleds med någon timmes klagovisa över hur illa ställt det
              är med allt, hur allt går åt fel håll och hur inget fungerar.
              Det är tur att solen skiner i dag så att ni kan känna att det
              åtminstone är lite kul.
            </seg>
            <seg n="57e0cb68">
              Jag tycker i alla fall att det är kul. Jag är riksdagsledamot
              och gillar att diskutera politik, att få stå i en talarstol och
              redogöra för visioner och idéer. Det är en glädje som jag tror
              att alla som är politiskt engagerade kan känna igen.
            </seg>
            <seg n="5f2aa6d9">
              Men vissa debatter är ärligt talat roligare än andra. Kanske
              gäller det framför allt för dem som sitter på åhörarläktaren eller
              som följer debatten på tv. När vi politiker fastnar i gamla hjulspår
              eller i detaljer i stället för att diskutera helheten upplevs
              debatten kanske som lite träig.
            </seg>
            <seg n="5bd6fc64">
              Herr talman! Det är precis därför det budgetbetänkande vi diskuterar
              i dag är extra roligt, för det ger oss en möjlighet att diskutera
              just helheten och resonera om inriktning och färdriktning, vart
              vi är på väg.
            </seg>
            <seg n="c11337d5">
              Detta gäller säkert för alla politikområden, men det finns en
              poäng med att jag nämner det i dag när vi diskuterar bostadspolitikens
              inriktning. Få av oss kommer väl att köpa ett exemplar av plan-
              och bygglagen till våra vänner, men ganska många kommer säkert
              att sitta runt julbordet och diskutera hur vi ska vända utvecklingen
              och bygga fler bostäder i Sverige.
            </seg>
            <seg n="b85867d4">
              Den som följt den politiska debatten och är intresserad av samhällsfrågor
              är fullt medveten om hur läget ser ut. Detta är en av de stora
              framtidsutmaningarna för Sverige, för alla som söker en bostad
              och för arbetsmarknadens funktionssätt. För de flesta utmaningarna
              är det en viktig pusselbit att vi får bostadsmarknaden att fungera.
            </seg>
            <seg n="fb409fb0">
              Vi vet hur utmaningen ser ut, och vi kan problembilden. Om man
              under lång tid bygger alldeles för lite hinner det till slut i
              fatt. Då får vi dessa bekymmer.
            </seg>
            <seg n="4f9109cf">
              Om man till detta lägger den snabbaste urbaniseringen i hela
              EU har vi såklart ett tydligt behov av en bostadspolitik där vi
              helt enkelt möter problemen med tydliga reformer och konkret politik.
            </seg>
            <seg n="dca14cdd">
              Herr talman! Om vi ska vara ärliga i den bostadspolitiska debatten
              kan vi inte på något sätt säga att det är ont om idéer. Jag upplever
              möjligen att problemet är att det oftast låter som att man har
              en lösning som kommer att fixa alla problem. Jag hoppas att det
              inte blir så i dagens debatt där vi i stället diskuterar helheten.
              Det kan vara lite olika saker beroende på vem man lyssnar på.
              Ibland är det konkurrensen i byggbranschen och något konkret förslag.
              Ibland är det någon skatteförändring som man vill göra och som
              på något mirakulöst sätt kommer att lösa allting. Ibland är det
              hyressättningsfrågorna som kommer upp.
            </seg>
            <seg n="3adeccf3">
              Med ett enda alexanderhugg vill man lösa de problem som har skapats
              under åtminstone 20–25 års tid. Alla har sina favoriter. Om man
              lyssnar på oppositionen här i dag är det nya subventioner som
              på ett eller annat sätt är det alexanderhugg som kommer att lösa
              alla problem.
            </seg>
            <seg n="f17f275d">
              Herr talman! Alliansen har valt en annan modell. Det är visserligen
              inte någon överraskning att en borgerlig regering inte tror på
              revolutionen som modell – inte heller på detta område. Men poängen
              är just detta: I stället för alexanderhuggen har vi valt att noggrant,
              steg för steg, gå igenom vilka utmaningar vi har, analysera de
              problem som finns och genomföra den helrenovering av bostadspolitiken
              som var nödvändig när den gamla var fallfärdig.
            </seg>
            <seg n="35b135b7">
              Det handlar om att få bostadsmarknaden att fungera bättre och
              om förslag som gör det mer lönsamt att bygga bostäder och som
              sätter långsiktiga och tydliga spelregler på plats. Det har handlat
              om att utnyttja de bostäder som redan finns bättre än i dag. Vi
              står här i dag ungefär ett år efter det att riksdagen fattade
              ett beslut som gör att alla de människor som söker sig inte minst
              till växande städer inte längre behöver gömma sig i trapphusen
              när de hyr i andra hand. Nu finns en lagstiftning till stöd som
              ger trygga villkor, och man vet vad som gäller.
            </seg>
            <seg n="81c39984">
              Det har handlat om att se urbaniseringens utmaningar. Vi bor
              i ett land där om bara några år två tredjedelar av alla invånare
              kommer att bo antingen i en storstad, i en större stad eller i
              närheten av en sådan stad. Men lagstiftningen och regelverket
              har nästan varit konstruerat för att städerna på något sätt skulle
              vara färdigbyggda. Mycket av svaren handlar om tydliga regelförenklingar
              som kan snabba upp våra planprocesser, som är bland de längsta
              i Europa, och korta tiden för alla som vill bygga.
            </seg>
            <seg n="da15493d">
              Herr talman! Vad har vi då mötts av från den andra sidan? Det
              korta svaret är det höga tonläget och klagovisan. Men om man ska
              sammanfatta det i någon mening är den stora konfliktytan i svensk
              bostadspolitik ganska likartad. Den har sett likadan ut under
              de senaste sju åren, åtminstone. Den finns mellan å ena sidan
              dem av oss som vill fortsätta helrenoveringen av bostadspolitiken
              och få långsiktiga och stabila spelregler på plats, å andra sidan
              dem som på ett eller annat sätt vill återgå till någon form av
              nya – eller vi kanske ska säga gamla – statliga subventioner och
              tror att det är lösningen.
            </seg>
            <seg n="c0c8381d">
              Hur dessa subventioner ska se ut vill man inte berätta – antingen
              för att man inte kan eller för att man inte vill. Hur stora de
              ska vara vet vi inte heller; det beror lite grann på dagsformen
              eller på vem man talar med. Nu har oppositionen dessutom slutgiltigt
              gett upp långsiktigheten, åtminstone från Socialdemokraternas
              sida. De lägger fram ett budgetförslag som bara gäller för ett
              enda år. Det är första gången de gör det. Så mycket var det med
              långsiktigheten.
            </seg>
            <seg n="ac2bdd3f">
              Det finns fler konflikter. Bygg i stället för att utreda! Så
              brukar alexanderhuggsgänget där borta formulera det. Allra roligast
              blir det förstås om man också får räkna upp exakt hur många utredningar
              och myndighetsuppdrag som den gode Stefan Attefall har tillsatt.
              Sedan gör man sig lustig över själva antalet. Bygg mer, utred
              mindre! Ungefär så kan det sammanfattas.
            </seg>
            <seg n="cd9bc030">
              Problemet, herr talman, är att denna retorik inte fungerar längre.
              Den fungerar inte eftersom vi nu ser att utredningarna inte blir
              en bunt papper i Stefan Attefalls byrålåda. De förvandlas, kommer
              hit till kammaren och blir reformer och konkret politik. Vi har
              sett detta i beslut om bättre förutsättningar för fler hyresrätter
              genom till exempel sänkt fastighetsavgift, som vi talade om förra
              året. Vi har sett det i en ny lag om privatuthyrning, som jag
              nämnde för bara en stund sedan. Vi såg det häromveckan, när vi
              fattade beslut här i riksdagen om en tydligare lag om kommunernas
              bostadsförsörjningsansvar.
            </seg>
            <seg n="b9755d53">
              Men vi ser det framför allt i allting som är på väg hit. Det
              är efterlängtade förslag om att införa nationella byggregler för
              hela Sverige, efterlängtade och efterfrågade förslag om förenklad
              detaljplaneprocess och samordning av bullerregler. I dag kan man
              läsa i tidningarna att bostadsministern kommer raka vägen från
              ett regeringssammanträde där det har fattats beslut om en proposition
              för fler bostäder för unga och studenter.
            </seg>
            <seg n="fde4dbb6">
              I någon mening, herr talman, förändras då också den politiska
              konflikten. När vi ser att genomarbetade förslag tar sig från
              utredare till regering, från regering till riksdag och från riksdag
              ut till byggkranarna ekar det ganska falskt när man bara säger:
              Ni utreder, men det händer ju ingenting! Det är en retorik som
              inte fungerar längre.
            </seg>
            <seg n="d46b8e18">
              Vi har en lång rad sådana här tillfällen framför oss. Ett av
              de kanske tydligaste handlar om det här med nationella byggregler
              för hela Sverige. Nu kan vi lämna ett system bakom oss där regelverket
              förändras bara för att man korsar en kommungräns och som nästan
              alla håller med om försenar, fördyrar och försvårar för bostadsbyggandet.
              De som bygger är för att man ska ändra för detta. De som företräder
              hyresgästerna är för att man ska ändra på det här. De som äger
              fastigheterna tycker att det är dags att gå från ord till handling.
              Nästan alla tycker det.
            </seg>
            <seg n="34488c80">
              Men vad tycker oppositionen? Det vet vi egentligen inte. De tycker
              väl lite allmänt att detta kanske är en viktig fråga att titta
              på, men något konkret beslut, om man tänker bidra till dessa långsiktiga
              spelregler, får vi inte. Ungefär så där är det: Så fort vi blir
              konkreta och så fort vi står inför läget att förvandla utredningar
              och uppdrag till reformer och till politik möts vi av en opposition
              som inte vill tala klarspråk och som inte vill berätta var de
              står. Den enda gång det är tydligt är när de stundtals säger nej
              eller möjligen när de tycker att allting ska utredas en gång till.
            </seg>
            <seg n="049fa6eb">
              Jag tycker att det är rätt tråkigt att det har blivit så här.
              Jag delar i någon mening det som Veronica Palm sade om att det
              är viktigt att komma överens. Men då måste man också uppdatera
              retoriken.
            </seg>
            <seg n="8fbd12d8">
              Jag håller med om att nästan alla man träffar och alla man talar
              med om bostadspolitik säger två saker. Det brukar låta ungefär
              så här: Försök komma överens om viktiga reformer som är bra för
              hela landet! Det är det första. Se till så att de spelregler ni
              bestämmer är långsiktiga, så att vi vet vad som gäller! Det är
              det andra.
            </seg>
            <seg n="8c20abac">
              Nu har vi en regering som på punkt efter punkt levererar förslag
              och politik och en opposition som på punkt efter punkt vägrar
              säga om de tänker bidra till att vi får dessa angelägna reformer
              på plats. De kryddar detta, åtminstone från Socialdemokraternas
              sida, med att just i år slutgiltigt kasta långsiktigheten över
              bord i ett budgetförslag där man inte ens vet vilken politik som
              gäller om två år.
            </seg>
            <seg n="1c81be57">
              Det finns möjligen en positiv aspekt på att det har blivit på
              det här sättet, nämligen att konfliktlinjen blir oerhört tydlig.
              Det gör att vi antingen nu gör det som efterfrågas och fattar
              beslut eller återgår till en politik som tidigare inte har fungerat
              och där osäkerheten om inriktningen är total. När det gäller bostadspolitiken
              är valet nästa år precis så enkelt.
            </seg>
          </u>
          <note n="fa388b03">
            Med dessa ord, herr talman, yrkar jag bifall till utskottets
            förslag i betänkandet.
          </note>
          <note type="speaker" n="6e54adff">
            Anf. 10 NINA LUNDSTRÖM (FP):
          </note>
          <u who="nina_lundstrom_9605bf" xml:id="i-6baa3c8679114d0a-0" n="db8fd1ce">
            <seg n="c7a14431">
              Herr talman! Jag vill börja med att yrka bifall till utskottets
              förslag och avslag på reservationerna.
            </seg>
            <seg n="254b19a4">
              Herr talman! I går besökte jag en förening i Huddinge. Jag brukar
              alltid ställa en fråga till dem som finns på dessa sammankomster
              om vilka medskick de vill göra till Sveriges riksdag som rör inte
              minst bostadspolitik. I den region vi sitter nu är detta en stor
              fråga, liksom på många andra håll.
            </seg>
            <seg n="a9652c63">
              Vad var då budskapet från alla dem som fanns med på mötet oavsett
              ålder och bakgrund? Det var detta: Jättebra att det händer så
              pass mycket just nu, men det är klart att utmaningen ändå finns
              där. De kommunala företrädarna ser sin egen roll i detta, men
              de tycker naturligtvis precis som vi att ansvaret är delat.
            </seg>
            <seg n="0995a3aa">
              Vi diskuterade markpolitik. Vi diskuterade plan- och bygglagstiftningen.
              Vi diskuterade överklagandeprocessen. Vi diskuterade möjligheten
              att göra bostadskarriär i den egna stadsdelen. Frågorna var många,
              och bostadsfrågorna rör oss alla. Regeringens arbete för att minska
              hinder och krångel fortsätter. I fokus står de långsiktiga spelreglerna.
              Det är strukturella förändringar som vi behöver på bostadsmarknaden.
              Det handlar om att växla från kortsiktighet till långsiktighet.
            </seg>
            <seg n="1ae7d3aa">
              Sverige har klarat de ekonomiska kriserna väl. Jag besökte Bryssel
              i början på veckan och kunde konstatera att de bostadspolitiska
              utmaningarna finns i många länder. Vi har klarat oss förhållandevis
              väl. Men det är klart att vi måste göra mer. Regeringens och Alliansens
              viktiga ambitioner står i fokus: långsiktighet.
            </seg>
            <seg n="15e15cdb">
              Herr talman! Jag tänkte göra en liten återblick till en motsvarande
              budgetdebatt år 2005. Det var den socialdemokratiska regeringens
              sista regeringsår. Det är alltid intressant att se hur debatten
              gick då.
            </seg>
            <seg n="a28ddcfd">
              Då sade jag: Vi menar att avstampet när det gäller fokus i bostadspolitiken
              borde tas i konsumenternas efterfrågan. I dag finns det väldigt
              mycket av ett myndighetsperspektiv och ett centralplaneringsperspektiv
              på hur och var man ska bygga. Men varför får inte konsumenternas
              efterfrågan genomslag? – – – Vi menar att det finns mycket att
              göra från riksdagens sida. Det handlar inte bara om de finansiella
              förutsättningarna utan det handlar också om det som hindrar att
              det byggs bostäder utifrån konsumenternas efterfrågan. – – – Det
              går inte att bo i en överklagad detaljplan. Det går inte att bo
              i en planprocess. Målsättningen borde vara att se till att ta
              bort de hinder som gör att det inte går att bygga bostäder.
            </seg>
            <seg n="44859b16">
              Detta, herr talman, sade jag år 2005. Vidare sade jag: Planprocessen
              måste effektiviseras. Det är inte rimligt att byggandet stoppas.
              Jag sade också: Jag tror på den egenmakt som kommer utifrån att
              människor själva kan bestämma. – – – Vi i riksdagen ska inte förhindra,
              utan vi ska möjliggöra. I övrigt är det också viktigt att fundera
              över boendekostnader. Vi i Folkpartiet tror på konkurrens. Vi
              tror att det är viktigt att släppa fram många aktörer. – – – Vi
              menar att man genom att se till att det finns många aktörer skapar
              förutsättningar för produktutveckling och prispress. Det tror
              vi är oerhört väsentligt och viktigt. Vi tror också att det är
              viktigt att fundera över byggbranschens funktionssätt. Allt detta
              sade jag alltså 2005.
            </seg>
            <seg n="55e933a5">
              Frågan om studentbostäder diskuterade vi också i den debatten.
              Det, herr talman, visar att de utmaningar som den här regeringen
              har arbetat med är samma utmaningar som den dåvarande S-regeringen
              inte hade några lösningar på.
            </seg>
            <seg n="69f20c3a">
              Vilka reformer har då genomförts? Reformeringen av hyressättningssystemet,
              som S-regeringen sade nej till, har genomförts av alliansregeringen.
              Vi tog bort fastighetsskatten och införde en fastighetsavgift.
              För nyproduktion tas ingen fastighetsavgift över huvud taget ut
              under de första 15 åren. Det är alliansregeringens förtjänst.
            </seg>
            <seg n="83fc5421">
              En lagstiftning om ägarlägenheter sade S-regeringen nej till,
              men en sådan har införts. Plan- och bygglagen har förändrats,
              liksom många andra förslag därtill, inte minst att studielånet
              har ökats, att det kommunala bostadstillägget har ökats och att
              det finns ett schablonavdrag för att möjliggöra uthyrning av privatbostad.
              Mängder av förslag har genomförts. Men det är klart att vi vill
              mer.
            </seg>
            <seg n="a33c8d51">
              Jag tror att bostadsministern har ett av de tuffaste uppdragen
              i regeringen, därför att de här strukturella förändringarna tar
              lång tid att genomföra och effekterna av dem tar lång tid att
              se och följa upp.
            </seg>
            <seg n="431192fd">
              Utskottet hade nyligen besök av de tre parterna Fastighetsägarna,
              Hyresgästföreningen och Sabo. Då var det en diskussion om den
              lagstiftning som kom 2011 och som vi vill följa upp. Det tar tid
              att se effekterna, men jag är alldeles övertygad om att de kommer
              att komma.
            </seg>
            <seg n="1e47501d">
              Herr talman! Oppositionens förslag bidrar inte till att lösa
              utmaningar. Socialdemokraternas förslag är mycket kortsiktigt,
              precis som Oskar Öholm redogjorde för. Det är ett förslag som
              gäller bara ett år framöver. Det är kortsiktigt.
            </seg>
            <seg n="72f48d4d">
              Personligen tycker jag att det största frågetecknet i budgetbetänkandet
              är en ganska unik miljöpartimotion. Den handlar om att omvandla
              kommunala bostadsföretag så att de bedriver så kallad social housing
              .
            </seg>
            <seg n="1b0e7953">
              Jag vill fråga Miljöpartiet varför det skulle vara ett viktigt
              framgångsrecept att omvandla bostäder i kommunala bostadsföretag
              till bostäder som bara vissa inkomstgrupper får söka sig till.
              Den definition som finns av social housing är att hushåll med
              låga inkomster får köa till de bostäderna och att de som kommer
              att bo i de bostäderna alltså är de med låga inkomster. Det innebär
              att politiker, regeringar, bestämmer villkoren för hyresjusteringar
              och ramverk – inte parterna på hyresmarknaden, så som det fungerar
              i Sverige i dag. Det innebär också omfattande ekonomiska stöd
              för att klara detta.
            </seg>
            <seg n="f8384d96">
              När jag var i Bryssel i veckan kunde jag konstatera att man i
              andra länder diskuterar hur man ska kunna frångå de begränsningar
              som finns. Nederländerna har nu ett beslut om en hushållsinkomst
              på 33 000 euro som gör att det bara är en viss typ av hushåll
              som kan söka sig till de här bostäderna.
            </seg>
            <seg n="984babb6">
              Vi skriver i utskottsbetänkandet att det är första gången som
              vi hanterar ett sådant här förslag. Jag är nyfiken på att höra
              varför Miljöpartiet, eller Jan Lindholm, tycker att det här vore
              en lösning för den svenska marknaden.
            </seg>
            <seg n="dd0b972c">
              Den svenska hyresmarknaden är i dag öppen för alla inkomstgrupper.
              Ja, det finns utmaningar, men man får köa till en bostad på den
              svenska hyresmarknaden utan begränsningar i inkomst. Att införa
              ett inkomsttak för möjligheten att köa till de bostäderna ger
              stora sociala effekter. Det är första gången som vi behandlar
              en sådan här motion. Det här förslaget skulle om det genomfördes
              innebära en väldigt stor förändring av den svenska bostadsmarknaden.
              Det skulle innebära en stor förändring för de kommunala bostadsföretagen
              som finns på den svenska bostadsmarknaden. Bland de tio största
              bostadsföretagen i Sverige finns sju kommunala bolag.
            </seg>
            <seg n="74122cfd">
              Herr talman! Vi i Folkpartiet tror på både frihet och socialt
              ansvar. Vi kan göra mer och utveckla hyresmarknaden med ett både-och-perspektiv
              – med både frihet och socialt ansvar – utan att lämna den svenska
              modellen, som på många sätt är unik. Den är universell, och därför
              tror vi att den är viktig att värna.
            </seg>
          </u>
          <note n="2e13e5be">
            Därmed, herr talman, skulle jag vilja passa på att önska utskottet,
            utskottets ordförande, utskottskansliet, herr talmannen och kammarkansliet
            god jul och gott nytt år.
          </note>
          <note type="speaker" n="a2024d6e">
            Anf. 11 JAN LINDHOLM (MP) replik:
          </note>
          <u who="jan_lindholm_73d248" xml:id="i-dd5b954baad24ab9-1" n="97a1635d">
            <seg n="28455b9f">
              Herr talman! Jag fick en fråga från Nina Lundström, och jag tycker
              att det är jättekul att hon har läst motionen. Den handlar om
              den verklighet som vi lever i. Frågan är om vi ska vara ärliga
              eller om vi ska försöka fortsätta att dölja den.
            </seg>
            <seg n="2e18e75c">
              Känner Nina Lundström till någon kommun som inte bedriver social
              housing i dag? Samtliga kommuners socialförvaltningar i det här
              landet har bostäder för vissa grupper. Vi har alltså social housing
              i Sverige i dag. Jag känner faktiskt inte till något land som
              inte har det.
            </seg>
            <seg n="8d41144a">
              Frågan är om vi ska erkänna det här eller inte. Det är det som
              motionen handlar om, Nina Lundström.
            </seg>
          </u>
          <note type="speaker" n="0894030d">
            Anf. 12 NINA LUNDSTRÖM (FP) replik:
          </note>
          <u who="nina_lundstrom_9605bf" xml:id="i-6baa3c8679114d0a-1" n="db8fd1ce">
            <seg n="efa7d1f5">
              Herr talman! Jag delar inte Jan Lindholms uppfattning. De sociala
              förturer som vi beskriver i betänkandet är möjliga exempelvis
              för socialförvaltningar så att de kan se till att vissa grupper
              får en så kallad social förtur. Men det som Jan Lindholm inte
              vill medge är det stora systemskifte som finns beskrivet i hans
              förslag. Den europeiska modellen för så kallade sociala bostäder,
              social housing , är en helt annan typ av modell än den svenska
              modellen.
            </seg>
            <seg n="46b23833">
              Det jag förvånas över är att Jan Lindholm ger upp den svenska
              modellen. Vi kan på ett alldeles utomordentligt sätt se till att
              värna den svenska modellen och det sociala ansvaret och samtidigt
              fortsätta att utveckla marknaden.
            </seg>
            <seg n="e04c6719">
              Jan Lindholms förslag innebär en helt annan typ av modell. På
              vilket sätt skulle de kommunala bostadsföretag som i dag finns
              i vårt samhälle gynnas av att man inför ett tak på inkomst för
              att få bo i deras bostäder? Det innebär exempelvis i min hemkommun
              att de 8 000 hyresrätterna endast skulle få ha hyresgäster som
              har låga inkomster.
            </seg>
            <seg n="cb678829">
              Det skulle inte vara bra för integrationen, det skulle inte vara
              bra för det sociala ansvaret eller för inkluderingen och det skulle
              innebära att vissa stadsdelar bara skulle bestå av hushåll med
              låga inkomster. Inte heller för det kommunala bostadsföretaget
              skulle det vara bra. De ekonomiska konsekvenserna skulle nämligen
              vara omfattande.
            </seg>
            <seg n="3c0c7879">
              Jag menar att den svenska modellen är viktig att värna och utveckla
              och att vi inte ska införa social housing .
            </seg>
          </u>
          <note type="speaker" n="5e545ed8">
            Anf. 13 JAN LINDHOLM (MP) replik:
          </note>
          <u who="jan_lindholm_73d248" xml:id="i-dd5b954baad24ab9-2" n="97a1635d">
            <seg n="ff338259">
              Herr talman! Min motion är inte så detaljerad som Nina Lundström
              beskriver. Jag har skrivit min motion just därför att ni håller
              på att införa den politiken. Ni tar inte ansvar för att människor
              ska få någonstans att bo, och med min motion försöker jag beskriva
              konsekvenserna av Alliansens bostadspolitik. Om vi hade en miljöpartistisk
              bostadspolitik skulle vi inte behöva göra det här.
            </seg>
            <seg n="9f2e4ecb">
              Vi har redan, i nästan alla kommuner, ett växande behov av sociala
              förturer. Vi måste erkänna det och hitta ett system för det –
              så länge vi har den bostadspolitik som ni har genomfört. Därför
              behövs en diskussion kring detta. Det är bra att Nina Lundström
              tar upp den. Så länge vi inte vågar prata om det skapar vi ett
              allt större utanförskap för en växande andel av våra medborgare.
            </seg>
          </u>
          <note type="speaker" n="852ce918">
            Anf. 14 NINA LUNDSTRÖM (FP) replik:
          </note>
          <u who="nina_lundstrom_9605bf" xml:id="i-6baa3c8679114d0a-2" n="db8fd1ce">
            <seg n="0e23d025">
              Herr talman! Det skulle innebära att de kommunala bostadsföretagen
              skulle överföras till en ny modell. Den modellen finns i olika
              europeiska länder och är mycket väl beskriven. Där är social housing
              också omgärdat av omfattande regelverk, till exempel med just
              inkomsttak som jag har nämnt tidigare. Till skillnad från i Sverige
              är det regeringarna som fattar beslut kring ramverk och hyresjusteringar
              där. Det finns regler för om man får stå i kö eller inte, beroende
              på inkomst. Det innebär en rad konsekvenser jämfört med vår hyresmarknad
              i dag där alla hushåll kan söka sig till hyresrätterna.
            </seg>
            <seg n="6f7c3385">
              Personligen tror jag att hyresrätten som upplåtelseform är viktig
              att värna, och den ska vara öppen för alla inkomstgrupper. Vi
              bör även framöver fortsätta på den svenska modellens väg och låta
              hyresmarknaden vara öppen för alla hushåll.
            </seg>
            <seg n="594c1380">
              Vi har medicinska och sociala förturer även i Sverige, under
              ett annat regelverk. Det är fullt möjligt att ta det ansvaret.
              I betänkandet, Jan Lindholm, finns också en tydlig beskrivning
              av hur motionen uppfattas. Civilutskottet vill framhålla att det
              under mycket lång tid har rått en bred politisk enighet om att
              det inte är önskvärt att introducera ett motsvarande regelsystem
              i Sverige.
            </seg>
            <seg n="8ee53647">
              Det vore ytterst beklagligt om det skulle inträffa, men alliansregeringens,
              min personliga och Folkpartiets uppfattning är att den svenska
              modellen står sig. Det är vägen för att inkludera och ta socialt
              ansvar utan att byta modell.
            </seg>
          </u>
          <note type="speaker" n="508888f1">
            Anf. 15 OLA JOHANSSON (C):
          </note>
          <u who="ola_johansson_34dd4e" xml:id="i-9414fa3c1ba1b848-0" n="5e82b1f5">
            <seg n="21a197ad">
              Herr talman! Detta blir den tredje budgetdebatten om bostadspolitik
              för min del. Ju mer man lär sig, desto mer är det man inte förstår.
              Man måste vara ödmjuk och inse att det vi diskuterar här i dag
              visserligen är avgörande för förutsättningarna för att bygga,
              men det är inte här besluten fattas om att sätta i gång.
            </seg>
            <seg n="807f2a5c">
              I går kom Sveriges Byggindustriers konjunkturrapport. Där framgår
              det att nordisk byggmarknad är på uppgång. Bostadsinvesteringarna
              stiger i Sverige, Norge och Island medan de sjunker i Danmark
              och Finland. Från en låg nivå på ungefär 20 000 bostäder stiger
              antalet nu till 27 000 påbörjade bostäder 2013. De förväntas bli
              ännu fler 2014. På Boverket är man ännu mer optimistisk och talar
              om 31 000 bostäder kommande år. Den som försöker skapa bilden
              av att bostadsbyggandet stagnerar får problem medan alla vi andra
              gläds åt vad som förefaller vara en vändning.
            </seg>
            <seg n="4338af42">
              Det är ingenting att yvas över, säger någon; vi borde ligga runt
              40 000 bostäder eller kanske ännu mer kommande år. Ja, absolut!
              Och skälet till att det inte är högre är historiskt. Bostadsbyggandet
              har varit så här lågt i närmare 40 år.
            </seg>
            <seg n="095797a4">
              Om man läser vad rapporten säger om Sverige ser man att det mesta
              handlar om hur ekonomin ser ut i vår omvärld, inte minst USA.
              När man närmar sig Sverige konstateras att hushållens ekonomi
              har stärkts till följd av skattesänkningarna som Alliansen har
              genomfört. Många har visserligen blivit rika på papperet, tack
              vare stigande fastighetsvärden, men bolånen är en risk.
            </seg>
            <seg n="333bd04f">
              Medan inflationen och räntan är låg fortsätter kostnaderna i
              byggindustrin att öka. Socialdemokraternas misslyckade bostadspolitik
              sedan 1970-talet och subventionspolitiken har drivit upp kostnadsläget.
              Nu är det dags att pressa kostnaderna nedåt. Vi lyckas med det
              genom att bygga mer bostäder.
            </seg>
            <seg n="ec505315">
              Det byggs mer bostäder på en öppen marknad där hindren är få
              och banan är väl utstakad. Det tar upp till tio år att gå från
              idé till färdigt hus. Många av de idéer som nu förverkligas –
              vi ser ökningen i statistiken – är sådana som kläcktes redan när
              andra partier regerade Sverige. Det säger något om behovet av
              långsiktighet och tydlighet. Den förenklade plan- och bygglagen
              från 2011 är inte perfekt, och det finns oklarheter kring tillämpningen.
              Byggreglerna är motsägelsefulla och kan tolkas olika. Trots denna
              lag byggs det – i vissa kommuner, som i Växjö, dessutom till låga
              kostnader.
            </seg>
            <seg n="d10a0775">
              Vi ser problemen i storstäderna, men Centerpartiet ser hela landet.
              Vi ser kommunerna där de allmännyttiga bostadsföretagen inte har
              byggt på decennier, men där kombohusen nu har blivit ett alternativ
              som gör att hyrorna hamnar på en nivå som man som hyresgäst är
              beredd att betala. Därmed går det att bygga också där.
            </seg>
            <seg n="799c676f">
              I Iggesund, som inte har byggt några flerfamiljshus sedan 1992,
              byggdes de första kombohusen, och nu planerar de att bygga fler.
              Det är i sådana kommuner vi vill att det ska byggas, där inte
              ett enda särkrav har ställts vare sig på tillgänglighet eller
              på energieffektivitet och där det enda kravet som ställs är att
              byggbolagen ska komma dit och investera.
            </seg>
            <seg n="8b9e6c35">
              Centerpartiet har sett till att ökade kreditgarantier som hjälper
              till med finansieringen ges. Fastighetsavgiften har sänkts till
              0,3 procent och är faktiskt 0,0 procent de första 15 åren. Vi
              föreslår förlängda presumtionshyror från dagens 10 år till 15
              år, vilket också ger större möjligheter att se nyttan med investeringar
              i bostäder. Vi ser till att det finns pengar regionalt för bredband,
              enskilda vägar och annan viktig infrastruktur. Vi har också en
              jobbskapande politik för landsbygden där avstånd inte beskattas
              med kilometerskatt och andra pålagor för småföretagen, skogen
              och de gröna näringarna.
            </seg>
            <seg n="aece440f">
              Bostadsbyggandet på landsbygden hindras av att det fortfarande
              är svårt att åstadkomma attraktiva strandnära boendemiljöer, trots
              att det nu är möjligt för kommunerna att bevilja dispenser och
              ta fram områden för landsbygdsutveckling i strandnära lägen. I
              budgeten avsätts 32 miljoner kronor under tre år för att tillämpningen
              av strandskyddslagen ska bli sådan att kommunerna faktiskt kan
              ge dispenser där kriterierna är uppfyllda. Det är en utveckling
              som Miljöpartiet är emot.
            </seg>
            <seg n="4c50cdd0">
              Herr talman! Särkraven kanske inte ska debatteras då de varit
              ett problem bara i de kommuner där det ändå byggs. Men jag kan
              konstatera att regeringen har lyckats kombinera höga ambitioner
              när det gäller byggnaders energiprestanda med den efterlängtade
              stopplagen. Det har de gjort på ett sådant sätt att det som kommun
              inte längre borde vara intressant att gå före, därför att Boverket
              – den statliga myndigheten – nu har insett att de har legat hopplöst
              efter byggbranschens utveckling.
            </seg>
            <seg n="996c9b48">
              Nu är det mest intressant att höra hur oppositionen ställer sig.
            </seg>
            <seg n="7b00b094">
              Till byggarna vill jag bara säga: Nu när särkraven försvinner
              – sätt i gång och bygg!
            </seg>
            <seg n="5ac6064e">
              Byggkostnaderna är höga eftersom det är få aktörer, och det finns
              inga incitament för att hålla dem låga. Nivån på byggkostnaderna
              i Sverige överträffas bara av Norge och Schweiz. Produktionskostnadsindex
              har ökat trefalt jämfört med konsumentprisindex. En bil som i
              dag kostar under 300 000 skulle med den utvecklingen säljas för
              nästan 1 000 000. Inte många bilar skulle köpas och väldigt få
              skulle tillverkas till de priserna. Fortsätt därför att utveckla
              det industriella byggandet, ta efter fordonsindustrin och utveckla
              metoder och processer. Bygg inte som om varje hus vore det första
              och någonting unikt i sitt slag.
            </seg>
            <seg n="bda532a9">
              Till kommunernas politiker och tjänstemän säger jag: Ta ert ansvar
              så att det som är formulerat i bostadsförsörjningslagen uppfylls.
              Ta hänsyn till regionala planer och mål. Ta efter Helsingfors
              och ingå överenskommelser som både ger bättre kommunikationer
              och fler bostäder. Låt inte överdriven nitiskhet och inkonsekventa
              politiska beslut skapa osäkerhet hos markägare och bostadsföretag.
              Ge även de mindre företagen möjlighet att ta del av markanvisningarna.
              Behöver ni samverka kring resurser för att utarbeta planer då
              ni inte gjort det på ett bra tag så gör det.
            </seg>
            <seg n="aa401bc1">
              Bostadsmarknaden behöver öppnas för fler. Vi har ett innanförskap
              och ett utanförskap på bostadsmarknaden. Vi har varit dåliga på
              att utnyttja de bostäder som finns. Nu har vi öppnat upp för möjligheten
              att hyra ut i andra hand, och det har omgående gett resultat i
              fler tillgängliga bostäder. Boverket har dessutom i en ny rapport
              pekat på att det kan finnas ännu fler bostäder i storstäderna
              som står tomma och outnyttjade. Vad kan vi göra för att de ska
              bli tillgängliga?
            </seg>
            <seg n="68a61d13">
              Flyttskatterna är höga. Därför bor äldre kvar i sina villor trots
              att de hellre hade flyttat någonstans där hemtjänsten kan göra
              insatser och där de har nära till service och aktiviteter av olika
              slag.
            </seg>
            <seg n="7ea893ad">
              Vi behöver öka sparandet och minska skuldsättningen. Det är inte
              fel att äga sin bostad, men som det är nu tvingar bolånetaket
              unga med goda inkomster ut på en hyresbostadsmarknad där de tränger
              ut andra som har större behov.
            </seg>
            <seg n="a6b374e6">
              Kommunerna måste stärka sin makt över bostadspolitiken och höja
              sina ambitioner. Det kommunala planmonopolet är, rätt använt,
              ett verktyg som ska underlätta byggandet. För Centerpartiet är
              det självklart att det är kommunernas ansvar att planera för kommunal
              service och bostäder. Det är kommunpolitikerna som ska ställas
              till svars för vilken framförhållning de har när det gäller planer,
              huruvida de har uppdaterade bostadsförsörjningsprogram eller bedriver
              en aktiv markpolitik.
            </seg>
            <seg n="fc276ac4">
              Om kommunerna krånglar till det så att byggföretagen har svårt
              att verka, eller om de är oengagerade i det allmännyttiga bostadsföretaget,
              är det varken regionerna eller staten, regeringen eller riksdagen,
              som ska ta kommandot. Det är medborgarna som ska ställa de styrande
              till svars. Låt oss därför hoppas att så sker i Malmö och Göteborg,
              som styrs av rödgröna och som totalt misslyckats med att få fram
              bostäder, trots att det finns både mark och villiga byggare.
            </seg>
            <seg n="1e99690f">
              1 miljard under ett år, det är vad Socialdemokraterna och Veronica
              Palm har fått i veckopeng av sin partiledare för att satsa på
              bostadsbyggandet. Det är för lite. Duttelidutt brukar Veronica
              Palm säga om regeringens politik och vad vi har åstadkommit.
            </seg>
            <seg n="672edda3">
              Vad kan man då säga om denna satsning? Om det vore starten på
              ett nytt miljonprogram, ett omfattande investeringsstöd som skulle
              få byggkranarna att resa sig och i ett enda hammarslag åstadkomma
              det resultat som Veronica Palm ofta efterlyser, vore det något
              att debattera. Det som skiljer alternativen åt är de extra 6 miljonerna
              för att bekosta ett kansli som ska administrera den så kallade
              byggpakten, en ny politisk överbyggnad, en våt filt över det arbete
              som redan görs i regering och riksdag för att skapa långsiktigt
              hållbara förutsättningar för bostadsinvesteringar. Duttelidutt-elidutt!
            </seg>
            <seg n="0f776f4d">
              Herr talman! Vi behöver bygga fler bostäder annars riskerar vi
              att få ett samhälle som stagnerar, ett samhälle där unga inte
              kan skaffa sig utbildning, där företag inte kan rekrytera personal
              och där människor inte vågar fatta beslut om sin framtid eftersom
              bostadssituationen är osäker.
            </seg>
            <seg n="f23e7fcc">
              Det vi bygger ska vara långsiktigt hållbart ekonomiskt, ekologiskt
              och socialt. Det ska bidra till en giftfri vardag, vara energieffektivt
              och ge minsta möjliga klimatpåverkan under sin livscykel.
            </seg>
            <seg n="a843982b">
              Bostadskonsumenten måste släppas in genom dörren till förhandlings-
              och styrelserummen. Konsumentfrågor vid sidan om bostadspolitiken
              kommer Karin Östring-Bergman att ta upp i sitt anförande lite
              senare i dag.
            </seg>
            <seg n="1ba60eeb">
              Centerpartiets bostadspolitik kan sammanfattas i tre punkter:
            </seg>
            <seg n="770224b4">
              Vi måste få lägre byggkostnader genom ökad konkurrens, mer industriellt
              byggande och regelförenklingar. Det gäller inte bara i byggandet,
              utan i företagandet som helhet.
            </seg>
            <seg n="e770c2ab">
              Vi ska ha en fungerande bostadsmarknad över hela linjen med möjligheter
              för unga att spara till en egen bostad, lägre flyttskatter och
              en reformerad hyressättning.
            </seg>
            <seg n="fedd4355">
              Planprocesserna ska snabbas upp och förenklas. Vi vill fortsätta
              att förändra strandskyddet, ta ytterligare steg för att förenkla
              plan- och bygglagen och korta handläggningstiderna.
            </seg>
          </u>
          <note n="16d8de6d">
            Herr talman! Jag vill yrka bifall till utskottets förslag i betänkandet
            och avslag på samtliga motioner.
          </note>
          <note type="speaker" n="399b3dbd">
            Anf. 16 VERONICA PALM (S) replik:
          </note>
          <u who="veronica_palm_ff0fe7" xml:id="i-aa28f54d1193f0ca-3" n="cb965f5d">
            <seg n="126bf39e">
              Herr talman! Jag har en mycket konkret fråga till Ola Johansson.
              Om någon skulle fråga oss företrädare för de politiska partierna
              i denna kammare ifall vi tycker att det vore bra med marknadshyror
              skulle vi alla säga: Absolut inte, det vill vi inte ha, det verkar
              jättedumt.
            </seg>
            <seg n="6d36ef5b">
              Den nuvarande regeringen har detta till trots tassat runt och
              varit inne på att på olika sätt försöka göra inbrytningar för
              att ändra systemet till ett system med marknadsanpassade hyror.
              Man har utrett. Man har gett uppdrag. I budgetpropositionen hade
              man till och med inskrivet att det ska finnas individuella avtal
              på de presumerade hyrorna de 15 första åren, alltså rena marknadshyror
              på nyproduktionsbeståndet. Man säger att vi har ett tak på andrahandsbeståndet.
              Taket är vad marknaden klarar av att betala, eller värdera, vilket
              är marknadshyror. Sedan har man dragit tillbaka utredningen och
              tillsatt en ny.
            </seg>
            <seg n="002df0df">
              Allt detta sammantaget leder till två saker. Det skapar stor
              oro både hos dem som är hyresgäster och hos dem som vill bli hyresgäster.
              De frågar sig om det är så hyresrättsmarknaden ska fungera i Sverige.
              Det andra som det leder till är att jag börjar fundera på vad
              regeringen egentligen vill. Det är klart att regeringen säger
              att man inte vill ha marknadshyror. Inte en människa i Sverige
              vill ha det – jo, några, men de är väldigt få. Vad är det regeringen
              egentligen vill när man bakvägen inför marknadshyror på en del
              av beståndet, aviserar att man vill införa det på ytterligare
              en del av beståndet och nu utreder vidare?
            </seg>
            <seg n="88c6416e">
              Min konkreta fråga är: Är Ola Johansson besviken över att regeringen
              inte går vidare med individuellt anpassade hyror på presumtionsbeståndet?
            </seg>
          </u>
          <note type="speaker" n="e83253c2">
            Anf. 17 OLA JOHANSSON (C) replik:
          </note>
          <u who="ola_johansson_34dd4e" xml:id="i-9414fa3c1ba1b848-1" n="5e82b1f5">
            <seg n="449f840f">
              Herr talman! Svaret är nej. Ola Johansson är inte besviken över
              någonting som regeringen gör. Det är det självklara svaret, men
              jag kan väl utveckla det en aning.
            </seg>
            <seg n="f45780f6">
              Regeringen är förstås bekymrad över att så få investeringar görs
              i nya bostäder och framför allt i renovering av befintliga bostäder.
              Vi reser runt i landet och har bland annat besökt Brogården i
              Alingsås. Veronica Palm har säkert också varit där. De har lyckats
              göra en överenskommelse med hyresgästföreningen, och de har individuella
              samtal med respektive hyresgäst om deras bostadssituation i förhållande
              till den viktiga och nödvändiga renoveringen och energieffektiviseringen
              som ska göras.
            </seg>
            <seg n="ef4660dd">
              Vi ska komma ihåg att det sker samtidigt som Stefan Attefall
              har ansvar för bostadspolitiken. Hur är det möjligt? Det är möjligt
              dels för att dialogen finns, dels för att det finns möjlighet
              att nyinvestera i bostäder tack vare presumtionshyror. Det har
              inte förts någon politisk debatt om huruvida presumtionshyror
              är bra eller dåligt. Nu föreslår regeringen en förlängning av
              presumtionshyrorna från 10 till 15 år, och jag har inte hört Veronica
              Palm kritisera det förslaget.
            </seg>
            <seg n="5a082db0">
              Det är sådana åtgärder som gör att vi ökar drivkrafterna att
              investera i bostäder. Vi skapar den långsiktiga säkerheten för
              dem som vill investera och bygga. Det är tack vare dem som det
              över huvud taget byggs. Det är tack vare dem som människor har
              möjlighet att bo.
            </seg>
            <seg n="43a7c780">
              Jag skulle vilja höra Veronica Palms åsikt om hur vi skapar drivkrafterna
              att bygga med hjälp av endast 1 miljard i subventioner till studentbostäder.
              Hur är det tänkt att en socialdemokratisk regering ska få i gång
              en politik som stimulerar och ökar drivkrafterna att investera
              i bostäder?
            </seg>
          </u>
          <note type="speaker" n="e5e248c3">
            Anf. 18 VERONICA PALM (S) replik:
          </note>
          <u who="veronica_palm_ff0fe7" xml:id="i-aa28f54d1193f0ca-4" n="cb965f5d">
            <seg n="32d18f46">
              Herr talman! Nu gällde min replik marknadsanpassade hyror. Jag
              ägnade tolv minuter åt att tala om vikten av och möjligheterna
              att öka produktionen. Det finns mycket som vi skulle kunna göra.
              Det finns möjlighet att i eftermiddag rösta ja till de förslag
              som Socialdemokraterna har.
            </seg>
            <seg n="bb66c005">
              På centerstämman fattade man beslut om ett större inslag av marknadsanpassning
              när det gäller hyressättningen. Ola Johansson skrev i somras att
              med friare hyressättning kommer tillgången på bostäder att öka.
            </seg>
            <seg n="90822bc6">
              Det betyder att man från Centerpartiets sida tycker att marknadshyror
              är önskvärda. Man tycker att det är bra att använda det systemet.
              Jag tänker inte gå in på varför, för det förstår jag inte. Man
              säger att man dessutom tror att det kommer att öka tillgången
              till bostäder att man höjer hyrorna i de attraktivaste områdena
              och, ärligt talat, inte sänker dem någonstans.
            </seg>
            <seg n="1743db88">
              Problemet är bostadsbristen. Regeringen, Centerpartiet och de
              andra av de fem partier som klarar av att bilda majoritet i kammaren
              har uppenbart misslyckats med produktionen av bostäder. Det är
              det som gör att efterfrågan är så katastrofal. Lösningen är tydligen
              att höja priset på bostäderna och införa marknadshyror, så att
              det blir dyrare och vanligt folk får flytta ut. Detta skapar osäkerhet.
              Man tvingas sluta individuella avtal. Man tvingas stå med mössan
              i hand igen. När avtalet sägs upp tvingas man gå till sin hyresvärd
              och säga: Snälla, kan jag få bo kvar? Jag har inte råd att betala
              mer! Hyresvärden kan då svara: Det finns en kö av människor som
              är beredda att betala mer än du. Då, Ola Johansson, har man valt
              en annan väg i politiken.
            </seg>
            <seg n="31d73486">
              Min fråga kvarstår. Är Ola Johansson missnöjd över att regeringen
              inte går vägen mot marknadshyror? Centerpartiet är uppenbarligen
              missnöjt.
            </seg>
          </u>
          <note type="speaker" n="618bbd3f">
            Anf. 19 OLA JOHANSSON (C) replik:
          </note>
          <u who="ola_johansson_34dd4e" xml:id="i-9414fa3c1ba1b848-2" n="5e82b1f5">
            <seg n="798abb0e">
              Herr talman! Centerpartiet vill ha en politik där drivkrafterna
              att investera i befintliga bostäder ökar. Det finns exempel som
              vi ser. Vi vill diskutera det här systemet och de problem som
              ibland uppstår på vissa håll.
            </seg>
            <seg n="639b59b1">
              Jag har ett exempel hemifrån Varberg. Varberg har i alla tider
              prisats för sina låga hyror. Men till slut strandade man. Efter
              strandningen och ett beslut i hyresnämnden gick man tillbaka till
              förhandlingsbordet. Fastighetsägarna och hyresgästföreningen kom
              överens om en ny modell, som innebär att exempelvis läge får ökat
              genomslag och att man har ett avtal som under en femårsperiod
              ska skapa förutsättningar för detta.
            </seg>
            <seg n="1719501a">
              Situationen i Varberg var den att det bara var det kommunala
              bostadsbolaget som kunde bygga. De privata fastighetsägarna investerade
              inte över huvud taget. Genom att diskutera enskilda lösningar
              på bostadsmarknaden lyckades man i Varberg skapa en möjlighet
              även för privata fastighetsägare att bygga bostäder åt dem som
              behövde bostäder.
            </seg>
            <seg n="30fb92e6">
              När det gäller förutsättningarna för att bygga flerfamiljshus
              är inte marknadshyror modellen eller lösningen. Men ett ökat inslag
              av marknadsanpassning, som i Varberg och Brogården, hoppas jag
              att vi kommer att få se på fler håll, för det ger möjlighet till
              bostäder åt fler.
            </seg>
            <seg n="845a2c73">
              Utöver det har vi 0 procent i fastighetsavgift de första 15 åren.
              Vi har sänkt fastighetsavgiften till 0,3 procent av taxeringsvärdet.
              Dessutom har vi – nu glömde jag vad det var; hjälp mig, Stefan!
              – ytterligare åtgärder som gör det förmånligare att bygga flerfamiljshus,
              inte bara i storstäderna utan också på landsbygden. Det är en
              politik som skapar drivkrafter för att investera i bostäder. Jag
              är inte missbelåten med någonting som regeringen gör.
            </seg>
          </u>
          <note type="speaker" n="4030cee5">
            Anf. 20 JAN LINDHOLM (MP) replik:
          </note>
          <u who="jan_lindholm_73d248" xml:id="i-dd5b954baad24ab9-3" n="97a1635d">
            <seg n="76c66b50">
              Herr talman! Jag fäste mig vid en formulering som Ola Johansson
              använde sig av med anledning av regeringens förslag att förbjuda
              de kommunala särkraven. Ola Johansson sade till byggarna: Sätt
              i gång och bygg! Jag tycker att det är ett lite märkligt sätt
              att se på frågan. Ingen bygger om det inte finns någon som vill
              köpa. Jag förstår inte hur en sådan statssocialistisk syn på byggande
              ska kunna leda till ökat byggande. Vi måste lyssna på dem som
              ska bo och på dem som ska köpa och förvalta.
            </seg>
            <seg n="2c667c38">
              Men det var inte därför jag begärde ordet. Jag tänkte att jag
              skulle fråga om det som vi var överens om våren 2010. På initiativ
              från hyresgästföreningen, fastighetsägarnas organisation och Sabo
              konstaterade vi då i utskottet att alla partier var överens om
              att skatteorättvisorna mellan olika upplåtelseformer inte är rimliga.
              Jag hade förväntat mig att det under den här mandatperioden skulle
              göras någon reform. När man nu har så många utredningar på gång,
              någonstans mellan 30 och 60, varför vidtar regeringen ingen åtgärd
              för att förhindra skatteorättvisorna mellan de olika upplåtelseformerna?
              Som jag sade i mitt anförande förstår jag inte varför ni från
              allianssidan tycker att det är rimligt att den som bor i en hyresrätt
              ska betala 2 000 kronor mer i månaden i skatt än den som bor i
              motsvarande bostadsrätt. Vilken är orsaken till att ni inte tar
              i den här frågan?
            </seg>
          </u>
          <note type="speaker" n="0e664d92">
            Anf. 21 OLA JOHANSSON (C) replik:
          </note>
          <u who="ola_johansson_34dd4e" xml:id="i-9414fa3c1ba1b848-3" n="5e82b1f5">
            <seg n="adb1ea0f">
              Herr talman! Jag ska börja med att kommentera det citat som Jan
              Lindholm valde att lyfta fram angående särkraven: Sätt i gång
              och bygg! Det ska i första hand uppfattas ironiskt. Självklart
              finns det många andra hinder än just detta. Det jag vill säga
              är att det här är någonting som har fått orimligt stora proportioner
              i förhållande till det som jag diskuterade med Veronica och som
              jag till viss del kanske också diskuterar med dig, nämligen det
              som gör att det inte finns tillräckliga drivkrafter, både på de
              växande bostadsmarknaderna och på de som ligger stilla, att investera
              i de nya bostäder som behövs, exempelvis för äldre, för ungdomar
              som vill flytta hemifrån, för människor som skiljer sig, för asylsökande,
              för människor som har fått uppehållstillstånd och så vidare. Vi
              måste skapa de förutsättningarna på olika sätt. Det jag glömde
              säga till Veronica är att vi har förlängt tiden för presumtionshyror
              från 10 till 15 år. Det pratade vi om tidigare, och det är ingen
              som är emot det över huvud taget.
            </seg>
            <seg n="d3c3bba1">
              De skattemässiga villkoren för hyresrätten är en fråga som lever
              i högsta grad. Finansdepartementet har tillsatt en utredning om
              skattevillkoren för hyresrätter. Den ska vara klar i januari 2014.
              Regeringen arbetar med frågan. Vad är problemet? Vi hör och tar
              till oss kritiken från allmännyttan och Hyresgästföreningen om
              detta. Vi tar ständigt debatten med er och andra om den obalans
              som möjligen råder. Vi utreder detta för att kunna komma med den
              typ av förslag som oppositionen och också vi själva efterfrågar.
            </seg>
          </u>
          <note type="speaker" n="59f0ecc3">
            Anf. 22 JAN LINDHOLM (MP) replik:
          </note>
          <u who="jan_lindholm_73d248" xml:id="i-dd5b954baad24ab9-4" n="97a1635d">
            <seg n="21998495">
              Herr talman! Det var en nyhet för mig att ni har tagit i den
              frågan, Ola Johansson; jag har bara mötts av en kompakt tystnad
              när jag frågat om detta. Det var trevligt att höra. Jag hoppas
              att vi får veta någonting mer om hur ni tänker attackera frågan
              om dessa orimliga skattemässiga ojämlikheter.
            </seg>
            <seg n="93d8d7e2">
              Jag tror som sagt inte att det bara är att sätta i gång och bygga.
              Jag tror att de viktiga drivkrafterna finns hos dem som ska köpa
              och förvalta och hos dem som ska bo i bostäderna. Det är där vi
              måste sätta in våra åtgärder. Jag är övertygad om att någon sorts
              statssocialistisk syn på regler för hur man ska bygga inte är
              rätt väg.
            </seg>
            <seg n="27f56687">
              I stället för att hindra de kommunala särkraven borde ni börja
              i andra ändan. Jag vet väl ungefär vad Ola Johansson kommer att
              svara på det, men jag vill ändå ta upp det. Ni borde börja med
              att skärpa reglerna för nybyggnation i stället för att hindra
              särkraven. Vi har hela tiden under den här resan sagt att det
              rimliga är att man har krav som åtminstone når upp till de nivåer
              som man i dag i praktiken bygger efter. Det är i dag inte särskilt
              många som är intresserade av att bygga enligt de regler som gäller
              för nybyggnation. Så dåliga hus vill man inte bygga, eftersom
              man ska förvalta dem i åtminstone 100 år. Börja i den ändan i
              stället. Det tror jag skulle vara betydligt bättre för dem som
              ska bo och förvalta.
            </seg>
          </u>
          <note type="speaker" n="001e03fc">
            Anf. 23 OLA JOHANSSON (C) replik:
          </note>
          <u who="ola_johansson_34dd4e" xml:id="i-9414fa3c1ba1b848-4" n="5e82b1f5">
            <seg n="a88bdbf4">
              Herr talman! Det gläder mig speciellt att Miljöpartiet inte ställer
              upp på någon statssocialism. Ibland kan det verka så.
            </seg>
            <seg n="51ed43f0">
              I själva verket är det inte speciellt mycket som skiljer budgetalternativen
              åt mellan Miljöpartiet och regeringen. Det är 145 miljoner, skulle
              jag tro. En del av detta är att vi har olika syn på exempelvis
              strandskyddsfrågan. Vi ska inte ta upp det nu, men jag kan konstatera
              att detta är en utgift som Miljöpartiet inte är beredd att ta
              men som skapar förutsättningar för byggande på landsbygden.
            </seg>
            <seg n="8586f891">
              Det gläder mig också att Jan Lindholm ber mig utveckla frågan
              om särkrav. Centerpartiet är det parti som varit mest tveksamt
              till detta. Vi ser en begränsad möjlighet att sätta stopp för
              kommuner att i sin myndighetsutövning ställa den här typen av
              krav på egna markanvisningar. Det gäller en väldigt liten del
              av det som byggs. Men en stopplag genomförs.
            </seg>
            <seg n="9315afd1">
              Samtidigt får Boverket ett uppdrag att anpassa sina byggregler
              efter det som görs och som byggföretagen klarar av, nämligen att
              bygga energieffektivt.
            </seg>
            <seg n="79b1f3b8">
              Jag ser framför mig ett antal olika kravnivåer. Vi har de som
              är väldigt skarpa och som ligger i framkant när det gäller att
              skapa nära-noll-energihus. På andra bostadsmarknader har vi möjlighet
              att peka på krav som också är skarpa, betydligt skarpare än vad
              de är i dag, men som kanske är lättare att nå till en mer rimlig
              kostnad.
            </seg>
            <seg n="38fef604">
              Det är viktigt att Boverket är i takt med tiden. Det är också
              viktigt att lyssna till byggföretagen och det de anser vara stora
              hinder. Nu har vi lyssnat och gjort någonting som man både efterfrågar
              och känner sig sporrad av, nämligen ett stopp för kommunala särkrav.
              Vi har samtidigt möjligheten att skärpa reglerna till den nivå
              som byggföretagen vill ha. Det är jag väldigt glad över. Allting
              ska träda i kraft den 1 januari 2015. Det är också viktigt.
            </seg>
          </u>
          <note type="speaker" n="48f6b7be">
            Anf. 24 AMINEH KAKABAVEH (V) replik:
          </note>
          <u who="amineh_kakabaveh_836342" xml:id="i-7fd5712a2ba37dde-0" n="2c7d6ed5">
            <seg n="104d8ffc">
              Herr talman! Först ville jag egentligen inte ta replik. Men jag
              hörde Ola Johansson tala i sitt inlägg som om det är de som är
              i opposition och vi som är i regeringen. Man talar om en massa
              saker, men frågan är: Vad har regeringen och du lyckats med för
              de över en halv miljon ungdomar som behöver en bostad och alla
              de människor som flyttat till detta land och bor i baracker, Ola
              Johansson?
            </seg>
            <seg n="a57869fa">
              Du talar väldigt gott om andrahandsuthyrningen. Det var som om
              det var ett hinder förut. Regeringen underlättade för överhyror
              och inte för att hyra i andra hand. Den möjligheten fanns. Att
              en etta i Helsingforss stad ska kosta 8 000–10 000 kronor, är
              det vad du är stolt och glad över, Ola? Jag tror inte att dina
              kamrater är det.
            </seg>
            <seg n="b2d9d42e">
              Jag träffade mina och dina kolleger ute i landet, och de är inte
              stolta, ska du veta, över den politik som ni för i Centerpartiet
              här i Sveriges riksdag vare sig när det gäller storstadsregion
              eller landsbygd. Jag undrar verkligen om du är nöjd med detta.
            </seg>
            <seg n="b7bf8afe">
              Vad är det som var så himla speciellt förut? Det speciella i
              dag med andrahandsuthyrningen är att ungdomar betalar överhyror.
              Studenter måste ta flera arbeten och studielån för att betala
              en etta. Är det vad du är stolt över?
            </seg>
          </u>
          <note type="speaker" n="f92e701d">
            Anf. 25 OLA JOHANSSON (C) replik:
          </note>
          <u who="ola_johansson_34dd4e" xml:id="i-9414fa3c1ba1b848-5" n="5e82b1f5">
            <seg n="68a491c5">
              Herr talman! Det vi har lyckats med i regeringen är att skapa
              långsiktigt hållbara villkor för bostadsbyggandet. Vi siktar på
              att kunna fortsätta att göra det. När vi gör det ser vi också
              resultatet av dessa långsiktigt hållbara villkor.
            </seg>
            <seg n="e0fa1a91">
              Det vi här får höra är två partier på vänstersidan som på lite
              olika sätt föreslår bostadssubventioner. Det ena är på kort sikt
              med 1 miljon om året, och sedan vet vi inte. Det andra är 3 miljoner
              under tre år. Det är lika mycket pengar men utsmetat. Vad ger
              det för stabilitet? Vem har frågat efter detta? Ingen.
            </seg>
            <seg n="fa0ee467">
              Som jag sade i mitt anförande ser vi nu många bostadsprojekt
              förverkligas. Det vi ser i statistiken är ökningen från 20 000
              till 30 000 bostäder där byggandet sätts i gång från 2014. Det
              är resultatet av tio år långa planprocesser. Vilka var det som
              regerade landet för tio år sedan? Inte var det Stefan Attefall,
              utan det var en annan regering som skapade osäkerheten.
            </seg>
            <seg n="774fcede">
              Jag är nöjd med att vi har lyckats skapa de långsiktigt hållbara
              förutsättningarna för bostadsbyggandet. Vi kommer att se resultatet
              i hur antalet bostäder ökar. Vi kommer att se resultatet av satsningarna
              vi gör för att skapa till exempel bättre möjligheter för studentbostäder,
              ungdomslägenheter och mindre lägenheter i de utredningar som tillsatts.
              Vi ser att det är någonting som marknaden inte klarar av. Då måste
              vi hitta sätt att hjälpa den att hitta medlen för att bygga sådana
              bostäder på ett effektivt sätt.
            </seg>
            <seg n="857d5594">
              Jag tackar Amineh Kakabaveh för att hon tog upp frågan om andrahandsuthyrningen.
              Det är precis ett sådant exempel. Möjligheten att göra ett ökat
              avdrag på intäkterna från andrahandsuthyrningen gjorde att den
              fördubblades. När vi skapade möjligheter att ta betalt för vad
              det faktiskt kostar att ha bostaden ökade utbudet och vi såg att
              fler bostäder kom ut på marknaden och fler fick en bostad. Det
              var fler som drabbades av att få en bostad, fy så hemskt!
            </seg>
            <seg n="8b231253">
              Det är de som står utanför som vi måste tänka på i första hand.
              Det är de som inte har en bostad.
            </seg>
          </u>
          <note type="speaker" n="6d09ae73">
            Anf. 26 AMINEH KAKABAVEH (V) replik:
          </note>
          <u who="amineh_kakabaveh_836342" xml:id="i-7fd5712a2ba37dde-1" n="2c7d6ed5">
            <seg n="e6b28039">
              Herr talman! Jag fick inte svar på min fråga. Kan Ola Johansson
              berätta för kammaren hur många ungdomar av mer än en halv miljon
              studenter som efter den så kallade reformen för andrahandsuthyrning
              har fått en bostad? Kan du tala om och redovisa det för oss? Det
              finns naturligtvis inte något svar.
            </seg>
            <seg n="97abbf2b">
              Vad är det för långsiktighet i den bostadspolitik som ni genomfört?
              Kan du tala om för oss vad det är för långsiktighet förutom att
              ni berikar de mest rika som redan äger en bostad? Kan du tala
              om för oss vad det är för hållbarhet i en bostadspolitik som du
              är så stolt över att en hyresgäst betalar 2 000 kronor extra hyra?
            </seg>
            <seg n="c165942f">
              Vad är det för hållbarhet när halva landet ska tömmas? Där finns
              människor som också behöver bostäder. Det gäller till exempel
              gruvsamhällena. Det finns många samhällen där det inte finns en
              bostad. Det är din landsbygdspolitik som har raserat totalt, Ola
              Johansson, sedan du regerat med regeringen.
            </seg>
            <seg n="fd2a0c2f">
              Det är dags att vakna lite grann. Det långsiktiga perspektivet
              är att politiken tar ansvar. Ni tar inte ansvar utan lämnar ansvaret
              till marknaden. Det finns ingen långsiktighet i det. Ni behöver
              oppositionen för att kanske få lite mer insikt i det som ni gör
              och håller på att göra.
            </seg>
            <seg n="8f6d184b">
              Jag vill ha statistik. Hur många längenheter har ungdomarna fått?
              Det vi hör är att överhyran i Helsingforss stad är 8 000–10 000
              kronor. Det gäller hela landet. Det är vad du är stolt över. Jag
              hoppas att jag får svar.
            </seg>
          </u>
          <note type="speaker" n="66e779b6">
            Anf. 27 OLA JOHANSSON (C) replik:
          </note>
          <u who="ola_johansson_34dd4e" xml:id="i-9414fa3c1ba1b848-6" n="5e82b1f5">
            <seg n="ee0b4774">
              Herr talman! Nej, Amineh Kakabaveh kan inte ge något svar på
              den frågan, och det kan naturligtvis inte heller jag göra i kvantitet.
              Men vi har redan sett rapporter på antalet bostäder som kommit
              människor till del sedan andrahandsuthyrningen blev lite friare
              och lite enklare, och det kommer nya förslag som kommer att göra
              det ännu enklare.
            </seg>
            <seg n="f1fd42dc">
              Vi gör överenskommelser med bostadsrättsföreningarnas organisationer
              som gör att vi kommer att kunna skapa ännu bättre förutsättningar
              för att få fram fler bostäder. Det är viktigt. Vi har sett resultatet,
              och vi kommer att göra utvärderingar av det. Amineh Kakabaveh
              kommer ganska snart att få besked om vad det har gett för resultat.
            </seg>
            <seg n="065fa301">
              Vad är vi nöjda med i vår politik? Det är att vi har skapat långsiktigt
              hållbara förutsättningar för bostadsbyggandet. Amineh Kakabaveh
              nämnde inte en enda gång i sitt anförande någonting om dem som
              bygger bostäderna, de som äger bostäderna och hyr ut bostäderna.
            </seg>
            <seg n="26c323e1">
              Det är viktigt att vi har goda förutsättningar för företagande.
              Goda förutsättningar för företagande är vad som gör att det skapas
              arbeten och även bostäder. De är en förutsättning för varandra.
            </seg>
            <seg n="71e7af5f">
              Det är med en sådan politik som vi skapar möjligheter för människor
              att bo och kunna själv bestämma över sin boendesituation och sitt
              framtida boende.
            </seg>
          </u>
          <note type="speaker" n="6a0e5797">
            Anf. 28 ROLAND UTBULT (KD):
          </note>
          <u who="roland_utbult_1b344d" xml:id="i-0842cd5036e60008-0" n="0bbcd9b5">
            <seg n="1611aaec">
              Herr talman! Först vill jag yrka bifall till förslaget i betänkandet
              och avslag på motionerna.
            </seg>
            <seg n="0c68f1bc">
              Borta bra, men ett hem är bäst. Den travesteringen av ett gammalt
              uttryck använde vi i Göteborg när jag arbetade bland hemlösa personer
              under tio års tid. Det var människor som hade förlorat allt. De
              hade förlorat inte bara sin bostad utan tryggheten och sin förankring.
              Det var en intressant tid att möta dessa människor. Det är så
              viktigt att ha en bostad att det är helt grundläggande för att
              ha ett fungerande liv.
            </seg>
            <seg n="765b8707">
              Det ser ut som att bostadspolitiken håller på att bli allt hetare,
              dels för att vi ledamöter är aktiva ute i debatter, dels för att
              vi har en regering med en bostadsminister i spetsen som verkligen
              lägger sig vinn om att försöka lösa de bostadspolitiska problem
              och hinder som vi levt med i decennier.
            </seg>
            <seg n="c8b4617c">
              Vi är alla – det hör jag i debatten i dag – överens om att det
              byggs för lite i vårt land. Det drabbar olika sektorer, som tillväxt
              i industrin och ungas möjligheter att skaffa sig ett eget boende.
            </seg>
            <seg n="2a87c5b1">
              Den dagsaktuella och relevanta frågan är: Vad gör regeringen
              för att öka bostadsbyggandet i landet? Det ska jag återkomma till.
              En lika relevant fråga är: Vad har tidigare regeringar gjort?
              Den svenska bostadspolitiken är sedan miljonprogrammets dagar
              en studie i ryckighet. Sedan 90-talet har vi dessutom byggt hälften
              av vad grannländerna byggt, och vi ligger under snittet jämfört
              med OECD-länderna.
            </seg>
            <seg n="4f6de585">
              Från 90-talets mitt hade vi olika subventioner, och ändå byggde
              vi bara hälften av vad Danmark och Norge gjorde per capita. Det
              vi lärt oss av det är att det är bättre med långsiktigt hållbara
              förutsättningar än kortsiktiga subventioner som riskerar att styras
              fel och hamna i byggherrarnas fickor. Vänsterpartiet vill successivt
              öka de statliga subventionerna under kommande år, medan Socialdemokraterna
              väljer att i sitt alternativ redovisa kostnaden för subventioner
              endast för 2014. Det har också flera nämnt här.
            </seg>
            <seg n="f35341ca">
              För mig framstår oppositionens motionsförslag annars som att
              de i hög grad handlar om sådant som regeringen och även de berörda
              myndigheterna redan har prioriterat. Det gäller motioner som tar
              upp fler hyresrätter, bättre bostadsmarknad för äldre, fler bostäder
              för studenter och åtgärder för att motverka bostadssegregation.
            </seg>
            <seg n="28c75bc1">
              Problemet är ju att det är krångligt och omständligt att bygga
              i Sverige i dag. Det är dessutom kostsamt för byggföretag att
              invänta en överklagandeprocess på kanske tio år och dessutom hantera
              olika regler beroende på var man bygger i landet. Professor Hans
              Linds rapport Bostadsbyggandets hinderbana från 2003 är fortfarande
              aktuell. Huvudfrågan formulerade Hans Lind så här:
            </seg>
            <seg n="824afd15">
              Varför har vi i stället för ökad produktion av bostäder och små
              prishöjningar fått en situation med små produktionsökningar och
              kraftiga prishöjningar på nyproducerade bostadshus?
            </seg>
            <seg n="ba7199f4">
              Vi är alla överens om att det behöver göras mer, och svaret på
              Hans Linds fråga lär vara att det finns grundläggande strukturella
              problem. Sverige behöver nu renovera såväl grunden som stommen
              och ytskiktet i bostadspolitiken.
            </seg>
            <seg n="568a4f9f">
              Därför jobbar regeringen hårt med ett genomgripande reformarbete,
              som inte sett sin motsvarighet på årtionden. Man lyfter på alla
              tegelstenar.
            </seg>
            <seg n="04ef6760">
              Det handlar om ett brett regelpaket som rör statliga regelverk
              i fråga om bland annat buller och riksintressen. Det är kommunernas
              planprocesser där de reglerar markanvisning, exploateringsavtal,
              gatukostnader och andra särkrav. Länsstyrelsernas handläggningstider
              för överklaganden har kortats. Regelverket för andrahandsuthyrning
              har förbättrats. En ny bostadsförsörjningslag träder i kraft den
              1 januari nästa år. En parlamentarisk utredning har tillsatts
              med uppgift att föreslå förändringar i de regelverk som styr den
              regionala planeringen. Insatser har gjorts för att etablera nya
              boendeformer för äldre, som trygghetsbostäder och seniorboenden.
            </seg>
            <seg n="ea019716">
              I dag har vi hört berättas att regeringen kommer med en proposition
              om fler bostäder åt unga och studenter, och den innehåller förslag
              på vissa avsteg när det gäller tillgänglighet och användbarhet
              för studentbostäder.
            </seg>
            <seg n="010ed795">
              Just studentbostäder är ett område som regeringen sett som en
              viktig byggkloss. En alldeles färsk nyhet, en positiv sådan, är
              att Lunds universitet, Lunds kommun och ett byggbolag nu går samman
              i en gemensam satsning som ska resultera i att 1 000 nya studentbostäder
              står klara under 2017. Mark för detta kommer att upplåtas, och
              målet är att helt bygga bort studentbostadsbristen i Lund till
              2020. Någon efterlyste positiva inslag, och detta är ett sådant.
            </seg>
            <seg n="4e38c2fc">
              Herr talman! Jag vill gärna nämna att regeringen i augusti i
              år gav Boverket i uppdrag att ta fram förslag i syfte att förbättra
              förutsättningarna för hushåll och individer med svaga förutsättningar.
            </seg>
            <seg n="58313a6e">
              Då kommer vi in på ett för mig och Kristdemokraterna viktigt
              område. Jag är medveten om att hemlöshetsfrågan i hög grad ligger
              på socialutskottet, men jag vill ändå beröra den lite grann. Jag
              är glad att regeringens hemlöshetssamordnare Michael Anefur reser
              runt i landets kommuner och lyfter fram den här viktiga frågan.
              Vi har ett stort antal hemlösa i Sverige, och det är en viktig
              kommunal fråga, som också får stöd av länsstyrelsen.
            </seg>
            <seg n="19dd7800">
              Nina Lundström tog upp Jan Lindholms motion C468, och jag står
              helt bakom det som Nina uttalade. Det är en fråga om social housing
              , så som jag tolkar utskottets text i betänkandet. Jag kan inte
              utläsa annat än att Miljöpartiet förordar social housing och därmed
              en ökad boendesegregation mellan människor i vårt land. Jan har
              svarat på det, men jag tycker att det är ganska förvånande att
              det kommer upp.
            </seg>
            <seg n="73f628e7">
              Bostäder för socialt utsatta, där de fattiga och de som inte
              kan ta sig in på den ordinarie bostadsmarknaden ska konserveras
              i ett visst område – det är inget samhälle som jag, vi kristdemokrater
              eller Alliansen vill ha. Vi vill inte ha en ökad segregation eller
              bostäder som låser in och stigmatiserar människor. Det är ett
              långvarigt arbete som har gjorts i Sverige för att ge människor
              lika möjligheter att göra en bostadsresa. Låt oss behålla den,
              som Nina uttryckte det, svenska modellen.
            </seg>
            <seg n="238f4fb7">
              Herr talman! Den kristdemokratiska bostadspolitiken vilar på
              ett antal hörnstenar.
            </seg>
            <seg n="c6515245">
              För Kristdemokraterna och alliansregeringen är långsiktiga spelregler
              en ledstjärna. Vi arbetar målmedvetet för att angripa hindren
              på bostadsbyggandets hinderbana. Givetvis måste byggandet också
              kopplas samman med en fungerande infrastruktur.
            </seg>
            <seg n="03494ac8">
              Herr talman! Till sist ska jag säga några ord om konsumentvägledning.
              Det är mycket glädjande att regeringen för 2014 har anslagit pengar
              till Konsumentverket för dels en konsumentupplysningstjänst per
              telefon, dels en webbaserad informationstjänst. Det är sådant
              som tas upp i motioner, där det finns sådana önskemål.
            </seg>
            <seg n="d799b4e8">
              Det är klart att det varierar bland våra 290 kommuner. En orsak
              är att det är ett frivilligt åtagande. I 267 av landets kommuner
              finns det en sådan här konsumentvägledning. Det händer att det
              blir en ganska låg intensitet i vissa kommuner. Många medborgare
              känner heller inte till att det finns en konsumentvägledning.
            </seg>
            <seg n="eff30c17">
              I dag ställs konsumenter inför mer och mer komplicerade val i
              samhället samtidigt som hushållens konsumtion bara ökar och ökar.
              Förutom att välja elleverantör, pensionssparande och teleoperatör
              har man möjlighet att handla över gränser, utnyttja konkurrens
              och handla på internet. Det är mycket att sätta sig in i, mycket
              man ska kunna och vara förberedd på.
            </seg>
            <seg n="a2d62f89">
              Efter att vi fått rapporter om en 62-procentig ökning av obetalda
              snabblån hos Kronofogden under 2012 och om att svenskarna blir
              alltmer skuldsatta är konsumentvägledning viktigare än någonsin,
              särskilt med tanke på att konsumentvägledning i grund och botten
              är en rättvisefråga. Alla ska ha lika förutsättningar var i landet
              de än bor. Men omkring en halv miljon invånare saknar i dag konsumentvägledning.
              Därför är regeringens satsning mycket välkommen.
            </seg>
            <seg n="1b28e3e8">
              Jag skulle vilja lyfta fram min hemkommun som ett exempel på
              hur bra det kan fungera. I Konsumentverkets statistik över 224
              kommuner hamnar Uddevalla i topp i landet vad gäller kommunernas
              förebyggande information om konsumentfrågor till ungdomar.
            </seg>
            <seg n="ef24aaab">
              Uddevallas konsumentvägledning, som jag naturligtvis har träffat,
              är ett ljus i decembermörkret. Konsumentvägledarna i Uddevalla
              lägger 50 procent av sin tid på det förebyggande informationsarbetet
              i bland annat gymnasieskolan, att jämföra med 22 procent i riket.
              Det har fått tydliga effekter när det gäller att förhindra att
              ungdomar hamnar i skuldfällan. Det är viktigt inte minst i dessa
              tider, då pressen ökar att köpa julklappar till de närmaste.
            </seg>
            <seg n="20969729">
              (Applåder)
            </seg>
          </u>
          <note type="speaker" n="002e8dc0">
            Anf. 29 JAN LINDHOLM (MP) replik:
          </note>
          <u who="jan_lindholm_73d248" xml:id="i-dd5b954baad24ab9-5" n="97a1635d">
            <seg n="df60b860">
              Herr talman! Det här med att man bara får en replik per anförande
              är lite bökigt, tycker jag.
            </seg>
            <seg n="ade4671d">
              Roland Utbult tog upp och talade inledningsvis rätt mycket om
              långsiktigt hållbara villkor för byggande. Min fråga med anledning
              av det är hur man definierar långsiktigt hållbara villkor.
            </seg>
            <seg n="5754679c">
              Jag är förvånad över att man inte från regeringens sida bjuder
              in till samtal med andra partier. Hur kan man påstå att någonting
              är hållbart om man bygger politiken på att oppositionen inte är
              överens? Det är en fråga.
            </seg>
            <seg n="356be324">
              Jag tycker att det var väldigt bra att Roland Utbult tog upp
              hemlöshetsproblematiken. Under de år jag har suttit i riksdagen
              har hemlösheten spritt sig långt utanför storstäderna. Jag läste
              en rapport i förra veckan som visar att det som tidigare bara
              var tiotals hemlösa personer i mina kommuner i Dalarna nu har
              blivit en bra bit över 500 hemlösa personer.
            </seg>
            <seg n="2f0c16a0">
              Nu vill jag inte beskylla regeringen för att hemlösheten har
              ökat så oerhört under de här åren, men jag tycker att det verkligen
              visar hur viktig min motion om social housing är.
            </seg>
            <seg n="060465c4">
              Att regeringen inte vill erkänna att vi har social housing i
              Sverige är ett problem, men social housing ser olika ut. I USA
              till exempel sker det genom att fastighetsägarna får tidsbestämda
              räntesubventioner. I Danmark gör man det genom att ålägga fastighetsägarna
              att de för att få bygglov måste avsätta en lägenhet eller två
              – en viss procentandel – till den här typen av verksamhet.
            </seg>
            <seg n="0d7adf20">
              Den modell som vi förespråkar har vi hämtat från Finland och
              kallas för Y-stiftelser. De skapar tillsammans med arbetsmarknadens
              parter insprängda lägenheter för att komma ifrån problemet med
              stigmatisering och att skapa särskilda områden.
            </seg>
            <seg n="d0d79cff">
              Social housing kan se väldigt olika ut, och vi tycker att det
              är synd att inte regeringen erkänner att det här är något vi måste
              arbeta med.
            </seg>
          </u>
          <note type="speaker" n="0af2ac64">
            Anf. 30 ROLAND UTBULT (KD) replik:
          </note>
          <u who="roland_utbult_1b344d" xml:id="i-0842cd5036e60008-1" n="0bbcd9b5">
            <seg n="19b6dd95">
              Herr talman! När det gäller den långsiktiga hållbarheten är,
              som jag sade, social, ekologisk och ekonomisk hållbarhet grundläggande
              för Kristdemokraterna. Jag tror att man kan se i regeringens arbete
              hur det tar sig uttryck på olika sätt.
            </seg>
            <seg n="6770c19f">
              År 2005 räknade Socialstyrelsen till 17 000 hemlösa i Sverige.
              För ett eller två år sedan räknade man igen – jag tror att de
              då var 36 000 eller något liknande. Då räknar man i och för sig
              in alla som bor hemma och har haft kontakt med socialtjänst, så
              det blir en väldig ökning. Man räknade inte in alla dessa 2005,
              utan det är nya kategorier som kommer in.
            </seg>
            <seg n="113d6b76">
              Jag måste säga, Jan Lindholm, att jag har svårt att ta in Miljöpartiets
              och din motion och förslaget om social housing som du lyfter fram.
              Utskottet har faktiskt avvisat det där, och det finns naturligtvis
              skäl till det.
            </seg>
            <seg n="89e31f5b">
              Vi vill ha den svenska modellen. Vi vill inte ha ett systemskifte,
              som Nina Lundström sade, utan vi vill att människor ska kunna
              göra en bostadsresa. Alla ska ha den möjligheten. Alla ska ha
              samma förutsättningar.
            </seg>
            <seg n="4bb283f0">
              Det finns en inlåsningseffekt och en stigmatisering i social
              housing . Så tolkar jag ditt förslag, så du måste nog utveckla
              det om jag på något sätt ska kunna gå på och förstå din linje.
            </seg>
          </u>
          <note type="speaker" n="c516caec">
            Anf. 31 JAN LINDHOLM (MP) replik:
          </note>
          <u who="jan_lindholm_73d248" xml:id="i-dd5b954baad24ab9-6" n="97a1635d">
            <seg n="3c4cbc25">
              Herr talman! Jag tyckte inte att jag fick något svar på någon
              av mina frågor. Hela den här mandatperioden, eftersom det blev
              som det blev efter valet 2010, har jag undrat över varför man
              inte är intresserad av att försöka skapa långsiktigt hållbara
              villkor – på många politikområden, men framför allt på dem som
              vi arbetar med i civilutskottet.
            </seg>
            <seg n="50fc36be">
              Varför, eftersom branschen enträget vädjar om långsiktiga villkor,
              försöker man inte med trevare till något parti utanför alliansgruppen?
              Det är ju genom att hitta en part vi historiskt i Sverige har
              skapat långsiktiga villkor, till exempel för energipolitiken där
              Socialdemokraterna och Centerpartiet under mer än 30 år har haft
              en blocköverskridande överenskommelse. Åtminstone i min begreppsvärld
              är det vad som menas med långsiktighet.
            </seg>
            <seg n="10a5e0f0">
              Åter till frågan om social housing . Jag förstår att ni i Alliansen
              inte vågar prata om det eftersom det är den problematik som uppstår
              när ni lämnar över bostadspolitiken till marknadskrafterna. Om
              ni inte har någon beredskap eller några idéer om hur staten ska
              ta ansvar för den uppkomna situationen med allt fler människor
              som är utan bostäder, menar ni då att det är kommunerna som ska
              ta ett ökat ansvar på det sätt de gör i dag? Kommunerna gör ju
              redan det, och det är det jag menar med att vi redan har omfattande
              social housing i Sverige. Eller har ni någon annan idé? Är det
              någon annan part i samhället som ska ta ansvaret? Vad jag kan
              se har ni inte någon ambition att göra det på statlig nivå.
            </seg>
          </u>
          <note type="speaker" n="06b53286">
            Anf. 32 ROLAND UTBULT (KD) replik:
          </note>
          <u who="roland_utbult_1b344d" xml:id="i-0842cd5036e60008-2" n="0bbcd9b5">
            <seg n="6dee0d10">
              Herr talman! Om jag får ta det sista först: När det gäller social
              housing är det ju så att regeringen från den 1 januari nästa år
              sätter ett större tryck på kommunerna när det gäller bostadsförsörjningsansvaret.
              De ska ha en tydlig plan. Det är inte alla kommuner som har skött
              det. Jag menar att det är en viktig del i detta.
            </seg>
            <seg n="8631e476">
              Sedan är det ju så, som också har sagts tidigare, att det finns
              socialtjänst. För dem som är mest utsatta finns det möjlighet
              till social förtur.
            </seg>
            <seg n="c10bde94">
              Du får ursäkta mig, Jan Lindholm, men jag kan inte se någon anledning
              att förändra den svenska modellen. Det får vi ta ett samtal om
              utanför det här, för du måste förklara bättre vad du menar med
              den modellen.
            </seg>
            <seg n="afab1f40">
              Det är tydligen Miljöpartiet som ensamt driver det här. Jag är
              mycket förvånad, det måste jag säga, över att ni funderar i de
              här banorna. Utifrån mina utgångspunkter handlar det om ökad segregation
              av människor.
            </seg>
            <seg n="6f43a94e">
              När det gäller långsiktigheten tycker jag att regeringen arbetar
              långsiktigt. Jag var på länsstyrelsen i Göteborg, och de beskrev
              att de har tagit del av regeringens olika förslag. Det handlar
              bland annat om bostadsförsörjningslagen, som jag nämnde, alltså
              att man sätter ökat tryck på kommunerna när det gäller planering.
            </seg>
            <seg n="aff4e1bd">
              Jag har nämnt ett antal åtgärder som kommunen gör med nya regelpaket
              för statliga regelverk. Det handlar om planprocesserna, om en
              parlamentarisk utredning som ska titta på regional planering och
              så vidare. Jag tror att man ska inlemma allt i det. Då blir resultatet
              en god linje.
            </seg>
          </u>
          <note type="speaker" n="a8ba726d">
            Anf. 33 Statsrådet STEFAN ATTEFALL (KD):
          </note>
          <u who="unknown" xml:id="i-e16a3c32176df2dd-0" n="3d117588">
            <seg n="6010034e">
              Herr talman! Många har beskrivit bostadsbristen i målande ordalag.
              Bostadsbristen har också många ansikten. Det är den hemlöse, som
              Roland Utbult tog upp, som har svårt att hitta en bostad över
              huvud taget. Det är den som kanske efter en svår skilsmässa snabbt
              behöver ha en bostad för sig och kanske också för barnen. Det
              handlar också om den högutbildade som har fått ett jobb i en storstad
              och snabbt behöver hitta en bostad. Det handlar också om den unge
              som ska ha en bostad för sina studier, sitt jobb eller bara för
              att få komma hemifrån och känna att man nu är vuxen och har ett
              eget hem.
            </seg>
            <seg n="a0c874df">
              Därför måste också bostadspolitiken möta bostadsbristens alla
              olika uttryck och ansikten. Det krävs därför också en bred reformagenda
              för det.
            </seg>
            <seg n="b065d1a0">
              Jag kommer direkt från regeringssammanträdet, där vi nu på morgonen
              har fattat beslut om propositionen Fler bostäder åt unga och studenter
              . Propositionen innehåller förslag för att göra det enklare och
              billigare att bygga ungdoms- och studentbostäder. Vid sidan av
              lagförslagen i propositionen förenklar också Boverket sina byggregler.
              Därmed kommer vi att göra det möjligt att bygga studentbostäder
              till uppemot 25 procents lägre kostnad, på fler platser än i dag
              och mer flexibelt.
            </seg>
            <seg n="cc2cd0d3">
              Detta är bara ett exempel på hur regeringen steg för steg angriper
              problemen som försvårar, fördyrar och i vissa fall förhindrar
              bostadsbyggande. Jag vill påstå att vi har den största reformagendan
              på årtionden i Sverige. Vi renoverar och bygger nytt.
            </seg>
            <seg n="c3391819">
              I början av mandatperioden träffade vi företrädare för bygg-
              och fastighetsbranschen. Vi samtalade med hyresgästföreningar,
              kommuner och länsstyrelser. Vi frågade var problemen finns och
              vad det är som är orsaken till att Sverige långsiktigt bygger
              så mycket mindre än alla jämförbara länder.
            </seg>
            <seg n="90f03162">
              Svaren kom: Statens bullerhantering gör det svårt att bygga i
              lägen där folk allra helst vill bo. Det är svårt att förtäta och
              bygga i kollektivtrafiknära lägen, sade man. Okej, sade vi, då
              tar vi tag i det och ser över de regelverk som förhindrar och
              försvårar. En annan sade: Kommunernas särkrav fördyrar byggandet.
              Okej, då tittar vi på det också.
            </seg>
            <seg n="249010df">
              Överklagandetiderna hos länsstyrelserna och mark- och miljödomstolarna
              tar för långt tid, sade en tredje. Okej, då ger vi mer pengar
              och tydliga mål till länsstyrelserna och mark- och miljödomstolarna
              för att förkorta handläggningstiderna.
            </seg>
            <seg n="9f31ad62">
              Det är för många instanser att överklaga till, sade någon. Då
              ser vi över hela systemet för överklagande. Har vi för många steg?
              Är det för lätt att överklaga? Är det så att vissa argument tuggas
              om i alltför många omgångar?
            </seg>
            <seg n="11e30036">
              Någon säger också att reglerna för att bygga studentbostäder
              är för rigida och leder till höga byggkostnader och därmed höga
              hyror. Därmed är det inte möjligt att lösa studenternas bostadsbehov.
            </seg>
            <seg n="5f01d4e1">
              Så har det gått till på område efter område där vi nu ser över
              bostadspolitiken på bred front. Vi har redan slopat fastighetsavgiften
              de 15 första åren. Vi har sänkt det totala skattetrycket på boendet
              med många miljarder kronor. Vi kortar handläggningstiderna på
              länsstyrelserna. Vi har reformerat andrahandsuthyrningsreglerna.
              Vi har reformerat hyressättningssystemet och tydliggjort regelverket
              för de kommunala bostadsföretagen. Vi har förbättrat de statliga
              kreditgarantierna. Vi har alldeles nyss skärpt bostadsförsörjningslagen,
              och vi har höjt bostadsbidragen i ett par olika omgångar både
              för barnfamiljer och för pensionärer.
            </seg>
            <seg n="098222a5">
              Under de kommande månaderna kommer riksdagen att behandla flera
              förslag för att fortsätta reformpolitiken – allt för att göra
              vägen mellan idé och byggande kortare, rakare och mer förutsägbar.
            </seg>
            <seg n="241b61ab">
              Men vad hör vi då från vänstersidan, från oppositionen? Ja, inte
              är det mycket till konkreta åtgärder. Det är mycket allmänt prat
              om det som vi är överens om, men ingen djupgående analys av vad
              som är problemen och framför allt inga konkreta åtgärder. I stället
              anklagas regeringen för att utreda för mycket.
            </seg>
            <seg n="12b0faf8">
              Det behövs en aktiv bostadspolitik, säger Socialdemokraterna
              och Veronica Palm. Då hade man ju förväntat sig en tydlig reformagenda
              från Socialdemokraternas sida, men icke. Med tanke på det understundom
              höga tonläget från Socialdemokraterna skulle man vänta sig att
              Socialdemokraterna hade något mer i bakfickan än vad man kan se
              i motioner och programförslag – något nytt, något eget alternativ
              till regeringens omfattande agenda. Men läser man Socialdemokraternas
              skuggbudget hittar man bara allmänt prat och god vilja men lite
              av konkretion och ingen tydlig reformpolitik utom på ett område:
              De gamla subventionerna har plockats upp ur gömmorna.
            </seg>
            <seg n="f63a034d">
              1 miljard av skattebetalarnas pengar ska ges till byggbolagen.
              Från LO, SSU och Vänsterpartiet ropas det på ännu fler miljarder.
              Man vill ge uppemot 15 miljarder i olika typer av stöd.
            </seg>
            <seg n="4635fffd">
              Herr talman! Häromdagen pratade jag med en byggföretagare som
              undrade vad som händer efter valet om vänsterpartierna vinner.
              Kommer subventionerna tillbaka då? Han funderade på om han skulle
              vänta med att börja bygga det han ändå tänkte bygga. Det är precis
              vad som åstadkoms med en subventionspolitik.
            </seg>
            <seg n="78e89991">
              För det första går pengarna i hög grad till projekt som ändå
              skulle ha byggts. Med andra ord går pengarna rakt ned i byggherrarnas
              fickor.
            </seg>
            <seg n="2d3c8ac4">
              För det andra: Har man påbörjat ett införande av subventioner
              händer ingenting, utan alla avvaktar tills det hela är klart och
              subventionerna finns på plats.
            </seg>
            <seg n="441601e7">
              Om vänstern vinner valet och återinför subventioner ska regelverket
              beredas i Regeringskansliet. Om det är samma regelverk som tidigare
              går det kanske lite fortare, men ska det utredas igen tar det
              tid. Även om det sker med expressfart och man tänjer på de beredningskrav
              som finns i vår grundlag ska subventionerna ändå beslutas i riksdagen.
              Sedan ska de skickas till EU för notifiering. Så fungerar regelverket.
              Den processen tar ungefär sex månader eller kanske till och med
              längre.
            </seg>
            <seg n="eccc7f9d">
              Vad vännerna på vänsterkanten kommer att åstadkomma är alltså
              ett stopp på byggandet av hyresrätter i ett halvår eller kanske
              uppemot ett år. Varför skulle man sätta spaden i jorden nu om
              man vet att det väntar subventioner runt hörnet? Så fungerar företagare
              självklart.
            </seg>
            <seg n="041b7bf0">
              Herr talman! Vad svenskt byggande behöver är långsiktiga spelregler
              och minskat regelkrångel, inte en mäktig stoppkloss som oppositionen
              förespråkar.
            </seg>
            <seg n="48cfeb71">
              Det förvånar mig att Socialdemokraterna genom att säga nej till
              den högre brytpunkten för statlig skatt vill förneka en miljon
              löntagare sänkt skatt. I stället vill de använda en del av pengarna
              till att strö miljarder över byggindustrin.
            </seg>
            <seg n="2c2d4ec3">
              Men jag kan berätta för vännerna i oppositionen att byggföretagen
              klarar sig väl utan subventioner, och de vill inte ha subventioner.
              De fyra stora svenska byggbolagen omsatte 2012 tillsammans ca
              250 miljarder kronor. Deras sammanlagda vinst samma år uppgick
              till ungefär 8 miljarder kronor. Är det dessa fattiglappar som
              Vänsterpartiet vill ge subventioner och stöd med skattepengar?
            </seg>
            <seg n="aa89cb84">
              Herr talman! Vi ser nu hur bostadsbyggandet ökar. Under årets
              tre första kvartal har byggandet av nya bostäder ökat med mer
              än 30 procent, enligt SCB. I augusti i år ökade byggandet med
              80 procent, enligt Sveriges Byggindustriers byggbarometer. Boverket
              har också kommit med olika rapporter som tyder på ökat byggande
              både i år och kommande år. Samtidigt har byggandet i flera andra
              länder rasat, länder där man haft en bostadsbubbla som spruckit.
            </seg>
            <seg n="04498688">
              Det är för tidigt att ropa hej, och självklart är det långt kvar
              till de nivåer som vi behöver, men Sverige är trots allt på rätt
              väg. Grunden är stabila statsfinanser och långsiktiga spelregler.
            </seg>
            <seg n="7f638c37">
              För att få upp bostadsbyggandet på en nivå som bättre motsvarar
              efterfrågan är nämligen långsiktigheten A och O. Det som gäller
              i dag måste branschen också kunna vara säker på gäller i morgon.
            </seg>
            <seg n="a8ad91ff">
              Socialdemokraterna, Vänsterpartiet och Miljöpartiet aspirerar
              samtliga på regeringsmakten efter valet. Det är ännu höljt i dunkel
              hur regeringsalternativet ser ut. Vilka ska Socialdemokraterna
              i så fall bilda regering med? De verkar själva inte riktigt veta.
              Och vilken bostadspolitik kommer då att formas? Det vet vi inte
              heller.
            </seg>
            <seg n="76b16a21">
              Blir det subventioner, som två av tre vänsterpartier vill? Blir
              det 1 miljard, eller blir det uppemot 15 miljarder? Hur ställer
              ni er till de reformer som regeringen bereder just nu? Jag tycker
              att det vore bra om Socialdemokraterna kunde ge klart besked.
            </seg>
            <seg n="d9ad7acf">
              Vilken typ av subventioner vill ni införa, och vilket regelverk
              vill ni införa? Hur ser tidsplanen ut? Hur kommer ni att hantera
              det faktum att sådana här stöd måste notifieras av EU? Och vad
              blir konsekvensen om byggbranschen börjar tveka och stoppar allt
              byggande av hyreslägenheter i avvaktan på subventionerna?
            </seg>
            <seg n="4c5ecd52">
              Herr talman! Frågorna är många, men tyvärr är svaren få.
            </seg>
          </u>
          <note n="a8bfe5fa">
            I detta anförande instämde Ola Johansson (C).
          </note>
          <note type="speaker" n="fefe4c5d">
            Anf. 34 AMINEH KAKABAVEH (V) replik:
          </note>
          <u who="amineh_kakabaveh_836342" xml:id="i-7fd5712a2ba37dde-2" n="2c7d6ed5">
            <seg n="d9bf0d21">
              Herr talman! Statsrådet Stefan Attefall! Det låter på statsrådets
              inlägg som om de skattesubventioner eller ränteavdrag och bidrag
              som har getts till privata sektorn inte är skattebetalarnas pengar.
              Stefan Attefall! Du och regeringen har betalat mer än 40 miljarder
              kronor till den privata sektorn. Är det inte skattebetalarnas
              pengar?
            </seg>
            <seg n="49d6fdc2">
              Varför höjer du rösten här i kammaren när vi i Vänsterpartiet
              och i de rödgröna vill ha skattesubventioner för att bygga hyresrätter?
              40 miljarder betalas till den privata sektorn i räntebidrag och
              avdrag. Vems pengar är det, förresten? Om det inte är våra, om
              det inte är det svenska folkets, vems pengar är det? Förklara
              för mig!
            </seg>
            <seg n="b19f15d3">
              Så fort vi föreslår något kommer EU-regeln att gälla. Vad händer
              med den nationella suveräniteten? Vad händer med vår egen kammare
              och riksdag? Är det inte vi som bestämmer över detta? Vad är det
              för påhitt så fort det gäller att ta ansvar för politiken? Jag
              undrar verkligen. Hur svarar statsrådet Stefan Attefall på de
              frågorna?
            </seg>
          </u>
          <note type="speaker" n="dde54a03">
            Anf. 35 Statsrådet STEFAN ATTEFALL (KD) replik:
          </note>
          <u who="unknown" xml:id="i-e16a3c32176df2dd-1" n="3d117588">
            <seg n="afb4a1f9">
              Herr talman! Ja, alla pengar är skattebetalarnas pengar. När
              vi säger till barnfamiljen som köper sitt första hus att man får
              dra av en del av räntekostnaden är det klart att det är en mindre
              skatt som barnfamiljen behöver betala in till staten. Det tycker
              jag känns ganska rimligt. Det är samma sak om jag bygger ett mindre
              hyreshus. Då kan jag också göra ränteavdrag. Är jag företagare
              och har den skatteformen betalar jag skatt när jag gör vinst.
              Så fungerar reglerna.
            </seg>
            <seg n="c36c4280">
              Problemet när man använder subventioner är att man riktar dem
              till olika byggbolag. Då uppstår problemet att byggare som ändå
              tänkte bygga kan casha in lite extra pengar. Det innebär också
              att byggföretag tyvärr fungerar som de alltid har gjort, det vill
              säga de jagar efter de lätta pengarna – subventionen – i stället
              för att lägga energi på att utveckla sin produkt. Vad som händer
              med Amineh Kakabavehs och Vänsterpartiets förslag är att pengarna
              som skattebetalarna – undersköterskor, sjuksköterskor, lärare
              och byggnadsarbetare – har betalat in går till byggbolagen, antingen
              till ett ineffektivt utnyttjande eller till högre vinster.
            </seg>
            <seg n="de92a1a4">
              Jag förstår inte varför Vänsterpartiet vill ge mer pengar till
              den typen av aktörer, som har det ganska gott ställt, i stället
              för att satsa pengarna på att antingen sänka skatten för vanliga
              löntagare eller på att åtminstone åstadkomma verkliga förändringar.
            </seg>
            <seg n="7df6c306">
              Det är detta som är effekten. Titta på historien! Vi har haft
              olika subventionssystem tidigare. Ändå har vi byggt hälften av
              vad norrmän, finnar och danskar har gjort, och byggföretagen har
              gått ordentligt med plus i resultatet. Det blir effekten av politiken.
              Det är att kasta pengarna i sjön, i bästa fall. I värsta fall
              åker de rakt ned i byggherrarnas fickor.
            </seg>
          </u>
          <note type="speaker" n="4f106f04">
            Anf. 36 AMINEH KAKABAVEH (V) replik:
          </note>
          <u who="amineh_kakabaveh_836342" xml:id="i-7fd5712a2ba37dde-3" n="2c7d6ed5">
            <seg n="d8ab48a3">
              Herr talman! Statsrådet! Jag tror att vi är överens om att pengarna
              inte ska gå till någons ficka. De ska berika den generella välfärden,
              som bostadspolitiken är en del av. Det är det vi strävar efter.
              Vi har också lagt fram tydligt och klart att det ska finnas ett
              produktionskostnadstak för vår insats eller investeringsstöd till
              nyproduktion.
            </seg>
            <seg n="e33e4a48">
              Någon måste ta ansvar. Om vi har 40 miljarder till den privata
              sektorn måste vi också se till att fler bostäder byggs. Jag, Stefan
              Attefall och hela kammaren vet att vi varje dag får information
              om till exempel att kvinnor inte får plats på kvinnojourer. Eftersom
              det inte finns något boende får de gå tillbaka till en man som
              misshandlar dem. Vi vet att det finns baracker för studenter.
              Vi vet att det finns en stor segregation i det svenska samhället.
              Det är jättegeneröst och jättebra att Sverige ska ta emot fler
              människor från andra delar av världen, men vi måste också ge dem
              ett värdigt liv. Vi kan inte ha den trångboddhet som gäller och
              den här bostadssegregationen. Detta är totalt frånvarande i Sveriges
              kammare. Det här måste vi ta ansvar för, Stefan Attefall. Därför
              vill vi bygga för de unga, för studenterna och för de här kvinnorna.
            </seg>
            <seg n="fe51909b">
              Sverige är världens mest jämställda land i talet, men i praktiken
              skickar vi tillbaka kvinnor till en man som misshandlar. Människor
              kan inte skiljas eftersom det inte finns bostäder. Det är stora
              samhällsproblem. Vi vill ta ansvar från Vänsterns sida. Vad säger
              Stefan Attefall om detta?
            </seg>
            <seg n="bd1c29df">
              Det är jättebra att det kommer en proposition om ungdomar. Men
              frågan är om de kommer att få lägre standard för att de är studenter.
              Eller hur kommer det att vara i denna proposition?
            </seg>
          </u>
          <note type="speaker" n="bf93a7f3">
            Anf. 37 Statsrådet STEFAN ATTEFALL (KD) replik:
          </note>
          <u who="unknown" xml:id="i-e16a3c32176df2dd-2" n="3d117588">
            <seg n="21271c48">
              Herr talman! Jag förringar inte det engagemang och den goda vilja
              som Amineh Kakabaveh har. Det är metoden som jag kritiserar, metoden
              med subventioner till byggföretag för att de ska bygga på ett
              visst sätt. Den fungerar inte. Vår historiska erfarenhet visar
              detta. Vi har haft tre olika sådana system, och ändå har vi byggt
              hälften av vad norrmän, finnar och danskar har gjort, hälften
              av OECD-genomsnittet. Det finns inget historiskt belägg för att
              den här typen av system fungerar.
            </seg>
            <seg n="ed1facd7">
              Ska man sedan införa sådana system måste man enligt de regelverk
              vi deltar i notifiera detta i EU-kommissionen, få ett okej om
              att det inte är otillåtet statsstöd. Den processen tar ett antal
              månader. Under tiden kommer alla att avvakta. Vad händer med det
              här? Därmed kommer det att bli stopp på hyresrättsbyggandet.
            </seg>
            <seg n="a8067d24">
              Amineh Kakabaveh menar väl. Men detta kommer att leda till att
              det byggs färre hyresrätter och att det blir mer vinster hos byggföretagen,
              tvärtemot den politik hon önskar. Jag beklagar, men det blir effekten
              av hennes politik.
            </seg>
          </u>
          <note type="speaker" n="665acd98">
            Anf. 38 JAN LINDHOLM (MP) replik:
          </note>
          <u who="jan_lindholm_73d248" xml:id="i-dd5b954baad24ab9-7" n="97a1635d">
            <seg n="542a0b20">
              Herr talman! Ministern pratade en del om långsiktiga villkor.
              Eftersom jag inte fick något svar på frågorna från övriga ledamöter
              ställer jag dem igen.
            </seg>
            <seg n="916d46dd">
              Jag är förvånad över att man under en hel mandatperiod som minoritetsregering
              inte har försökt att förankra sina förslag, till exempel dem som
              ni har tagit beslut om i regeringen i dag. Varför har ni inte
              gjort några försök att förankra dem, så att ni kan försäkra er
              om att de passerar i hyfsat skick genom riksdagen? Jag tycker
              att det är märkligt. Jag förstår inte det.
            </seg>
            <seg n="663226a7">
              Sedan vill jag upplysa ministern om något när det gäller höjningen
              av brytpunkten, som nu inte blev av. Det är inte alls så att de
              pengarna ska användas till det som ministern påstod. Ministern
              kunde ha lyssnat på intervjuerna med de ekonomisk-politiska talespersonerna
              för oppositionspartierna efter att beslutet hade tagits. Det var
              tydligt att pengarna i första hand ska gå till utbildningssektorn.
            </seg>
            <seg n="49959ef0">
              Jag vill också ha en kommentar från ministern när det gäller
              den oro som finns i princip i hela landet över det förslag som
              regeringen i budgeten på utgiftsområde 18 lägger när det gäller
              ett centralt konsumentrådgivningskontor hos Konsumentverket, var
              det nu ska placeras. Det finns en oro över att det kommer att
              innebära att trängda kommunalråd runt om i landet, framför allt
              i små kommuner som kanske bara har en halv tjänst för konsumentrådgivning,
              kommer att dra in den tjänsten och i stället hänvisa till den
              centrala verksamheten. Det är många väldigt oroliga för.
            </seg>
            <seg n="c3eeeba9">
              Ministern kan inte ha undgått att uppmärksamma att det är någonting
              som man verkligen är orolig för. Hur resonerar ni kring den signalen?
            </seg>
          </u>
          <note type="speaker" n="23fd53cb">
            Anf. 39 Statsrådet STEFAN ATTEFALL (KD) replik:
          </note>
          <u who="unknown" xml:id="i-e16a3c32176df2dd-3" n="3d117588">
            <seg n="17341f53">
              Herr talman! Eftersom konsumentpolitiken ligger på statsrådet
              Birgitta Ohlssons sida tycker jag att Jan Lindholm ska ställa
              de frågorna till henne, exempelvis i en interpellationsdebatt.
              Jag ska inte diskutera andra statsråds ansvarsområden.
            </seg>
            <seg n="7e6f56c9">
              Låt mig gå tillbaka till diskussionen om subventioner.
            </seg>
            <seg n="acf8b4d5">
              Jan Lindholm säger att pengarna från den uteblivna skattesänkningen
              inte ska gå till subventioner. Det är Miljöpartiets uppfattning
              eftersom Miljöpartiet inte vill ha tillbaka subventionerna. Det
              är bra. Men om det skulle bli en vänstermajoritet i kammaren efter
              valet eller en regering ledd av Socialdemokraterna med stöd eller
              medverkan av Miljöpartiet, kan jag lita på att Jan Lindholm och
              Miljöpartiet kommer att göra allt för att stoppa subventionerna?
              Kan Jan Lindholm säga att Miljöpartiet verkligen kommer att se
              till att det inte blir några subventioner, att vi inte kommer
              att återgå till den typ av ryckighet i politiken som subventionssystemen
              innebär? Kan jag få ett klart besked? Det vore intressant för
              kammaren och alla andra som följer debatten att veta att man kan
              lita på Miljöpartiet i frågan.
            </seg>
          </u>
          <note type="speaker" n="8ea79d49">
            Anf. 40 JAN LINDHOLM (MP) replik:
          </note>
          <u who="jan_lindholm_73d248" xml:id="i-dd5b954baad24ab9-8" n="97a1635d">
            <seg n="a8a2205e">
              Herr talman! Om ministern hade följt debatten hade ministern
              hört att även Socialdemokraternas utbildningspolitiska talesperson
              Ibrahim Baylan var mycket tydlig med att de 3 miljarder som vi
              räddade i går ska gå till utbildning.
            </seg>
            <seg n="75ff056a">
              Ministern försöker inte ens svara på min fråga om långsiktiga
              villkor. Det gör mig bekymrad. Det är en systemfråga. Vi har en
              lång historik i landet av att minoritetsregeringar gjort aktiva
              försök att förankra sina förslag i riksdagen. Det här är allvarligt.
              Det är som om den här regeringen försöker låtsas som att riksdagen
              inte existerar. Riksdagen är ändå överordnad regeringen. Man borde
              vara lite ödmjuk inför det förhållandet.
            </seg>
            <seg n="fda8fdfc">
              Om alliansregeringen skulle bestämma sig för subventioner skulle
              det förmodligen bli som ministern säger. Då skulle ni inte stoppa
              subventionerna. Om det kommer en faktura från Skanska på 50 miljoner
              skulle ni väl ge dem några till.
            </seg>
            <seg n="0fee1660">
              Men det är inte så vi resonerar om att använda skattemedel. Miljöpartiet
              har lagt fram ett förslag, som ministern kanske inte känner till.
              Vi vill utvidga ROT-systemet till att även gälla hyresfastigheter.
              Vi menar att det inte på något sätt ska förändra prisbilden för
              den tjänst som en fastighetsägare upphandlar. Självklart ska det
              vara samma press där. Vi är övertygade om att den offentliga sektorn
              – det finns historik – är en duktig upphandlare.
            </seg>
            <seg n="7b6e4a9c">
              Jag vill poängtera att det som byggs i dag byggs med hjälp av
              subventioner, även om ministern inte vill erkänna det.
            </seg>
          </u>
          <note type="speaker" n="b4383a11">
            Anf. 41 Statsrådet STEFAN ATTEFALL (KD) replik:
          </note>
          <u who="unknown" xml:id="i-e16a3c32176df2dd-4" n="3d117588">
            <seg n="30dc5b9c">
              Herr talman! Jag noterar att Socialdemokraterna och Vänsterpartiet
              vill ha subventioner till nyproduktion, och Miljöpartiet vill
              ha subventioner till ROT. Partierna vill inte samma sak. Det innebär
              att vi måste avvakta ett gemensamt besked.
            </seg>
            <seg n="13adbff2">
              Jan Lindholm undvek mycket tydligt att svara på frågan om han
              kommer att stoppa alla försök att införa subvention av nyproduktion,
              som hans parti är emot. Den frågan gled han undan genom att tala
              om subventioner av ombyggnationer, som Socialdemokraterna inte
              vill ha. Däremot har Vänsterpartiet något liknande förslag.
            </seg>
            <seg n="06c70a0a">
              Det är intressant. Totalt sett ska detta gå ihop statsbudgetmässigt,
              och det ska vara system som fungerar i praktiken. När systemen
              ska införas ska de notifieras, och det skapar problem.
            </seg>
            <seg n="10a386b8">
              Jan Lindholms parti och övriga partier som aspirerar på att få
              bilda regering har ingen gemensam politik och inte heller några
              tydliga besked att ge. Det är oerhört olyckligt. Det innebär att
              det kommer att bli ett stort vakuum om olyckan skulle vara framme
              och det blir en annan majoritet i kammaren.
            </seg>
            <seg n="240c6cad">
              Långsiktigheten handlar om att vi inte håller på med subventioner
              utan att vi lägger grunden för ett regelverk som främjar att byggföretagen
              känner till spelregler och kan investera långsiktigt.
            </seg>
            <seg n="4c9755c1">
              Låt mig ge ett exempel. En företrädare för ett byggföretag som
              nu bygger ett av Sabos Kombohus, ett koncepthus som byggs för
              21 procent lägre kostnad, säger att de började utveckla de billigare
              husen när de insåg att subventionernas tid var förbi. Då jobbade
              de för att bygga smartare så att de kunde pressa kostnaderna.
              Den utvecklingen stannar av om vi återigen börjar med subventioner.
            </seg>
            <seg n="befe1c36">
              Jag hade hoppats att jag kunde få Miljöpartiet med mig i kampen
              mot subventioner, men det verkar som att Miljöpartiet svävar på
              målet. Jag beklagar det.
            </seg>
          </u>
          <note type="speaker" n="729eb07a">
            Anf. 42 VERONICA PALM (S) replik:
          </note>
          <u who="veronica_palm_ff0fe7" xml:id="i-aa28f54d1193f0ca-5" n="cb965f5d">
            <seg n="6665419e">
              Herr talman! Det är svårt att inte bli lite fnissig när statsrådet
              använder nästan hela sin talartid till att tala om inte bara vad
              som blev fel under Socialdemokraternas tid med Göran Persson utan
              också till att tala om att socialdemokrater i opposition skadar
              bostadsproduktionen. Oj, oj, oj, säger jag! Jag förstår att det
              är tufft. Jag förstår att det inte är så roligt att efter två
              mandatperioder titta ut över landet och se att det har blivit
              sämre.
            </seg>
            <seg n="951664af">
              Jag kan dessutom lugna statsrådet och övriga ledamöter i kammaren
              med att en socialdemokratiskt ledd regering kommer att kunna ta
              ansvar för Sverige. Socialdemokratiska minoritetsregeringar har
              regerat det här landet tidigare. Det har gått alldeles utmärkt.
              Genom att söka brett stöd i kammaren hos olika partier över blockgränser
              har vi klarat av att leda landet framgångsrikt. Det behöver ni
              inte oroa er för.
            </seg>
            <seg n="91c4449a">
              Det är alldeles tydligt att även om det nu finns en minoritetsregering
              är det på bostadsområdet klart att det finns en majoritet i riksdagens
              kammare. Det är tre oppositionspartier som begär replik och fem
              partier som stöder regeringen.
            </seg>
            <seg n="9925e613">
              Låt oss lämna frågan därhän.
            </seg>
            <seg n="b75f72cc">
              Jag vill också påminna statsrådet om att det är jag som begär
              replik. Det är jag som ställer frågorna, och jag önskar att statsrådet
              svarar på dem. Vi har ägnat övriga tiden åt att diskutera den
              socialdemokratiska politiken.
            </seg>
            <seg n="0ec700f8">
              Min fråga är enkel. Det har gått sju år sedan vi bytte regering,
              snart åtta. Statsrådet säger att han vill fortsätta på den inslagna
              vägen med långsiktiga stabila spelregler. Det skulle vara bra
              med lite ärlighet. Min ärliga fråga som jag önskar ett ärligt
              svar på är följande: Är statsrådet nöjd, och har statsrådet kommit
              så långt som man kan förvänta sig av åtta års regeringsinnehav?
            </seg>
          </u>
          <note type="speaker" n="cadb6812">
            Anf. 43 Statsrådet STEFAN ATTEFALL (KD) replik:
          </note>
          <u who="unknown" xml:id="i-e16a3c32176df2dd-5" n="3d117588">
            <seg n="40225fe8">
              Herr talman! Nej, jag är inte nöjd eftersom jag är mitt uppe
              i ett reformarbete. Jag kommer inte ens att vara nöjd på valdagen
              eftersom vi har mycket kvar att göra, och därför behöver vi en
              mandatperiod till på oss för att fortsätta reformarbetet att skapa
              goda förutsättningar för ett långsiktigt mer omfattande bostadsbyggande
              i Sverige.
            </seg>
            <seg n="df3914f0">
              Jag är inte heller rädd för Socialdemokraterna i opposition.
              Däremot är jag rädd för Socialdemokraterna i regeringsställning.
              Jag är också orolig för att den socialdemokrati som eventuellt
              skulle ta över är en socialdemokrati utan regeringserfarenhet.
              Det är en socialdemokrati som består av många som aldrig har suttit
              i regering förut. Det är därför jag undrar om ni har tänkt igenom
              hur era förslag fungerar i praktiken, i verkligheten. I regeringsställning
              måste man snabbt ha genomförbara förslag om man vill få saker
              och ting gjorda. Om man ska genomföra en subvention måste man
              ha ett regelverk som ska beredas, remitteras och EU-notifieras.
              Den osäkerhet det skapar är jag orolig för. Och jag är orolig
              för att Veronica Palm och socialdemokratin inte har tänkt igenom
              detta ordentligt.
            </seg>
            <seg n="fa27cb1e">
              Detta gör mig orolig. Ni har här visat på en ihålighet i hur
              ni tänker igenom er politik och om vilka problem Sverige kan hamna
              i om olyckan skulle vara framme.
            </seg>
            <seg n="026e6b2b">
              Vi måste fortsätta reformpolitiken. Jag tror att vi är på rätt
              väg, men det är mycket jobb kvar. Det som jag har lärt mig under
              åren är att när man ska förändra regelverken måste man in i detaljerna,
              utreda, bereda, remittera och sedan lägga fram förslag för riksdagen.
              Jag hoppas att vi kommer att få en bred uppslutning när de konkreta
              förslagen läggs fram till våren om till exempel bostadsförsörjningslagstiftningen.
              Jag tror att alla vill medverka till att lösa frågor om bullerhantering
              och andra frågor. Men förslagen måste tas från idé till konkreta
              lagförslag. Den erfarenheten behöver även Socialdemokraterna lära
              sig.
            </seg>
          </u>
          <note type="speaker" n="29a9fe61">
            Anf. 44 VERONICA PALM (S) replik:
          </note>
          <u who="veronica_palm_ff0fe7" xml:id="i-aa28f54d1193f0ca-6" n="cb965f5d">
            <seg n="2b3f4174">
              Herr talman! Det är ungefär där som problemen ligger. 23 sekunder
              ägnade statsrådet åt att svara på frågan innan han gick in på
              att diskutera huruvida jag skulle ha mindre regeringserfarenhet
              än vad statsrådet hade när han trädde in i Regeringskansliet.
              Jag tror att det socialdemokratiska partiet har en del erfarenhet
              som kan vara till nytta för landet.
            </seg>
            <seg n="617c717c">
              Det var inte de frågorna jag ville diskutera. Jag vill diskutera
              det faktum att man i sju år har gjort ingenting – ja, lite andrahandsuthyrning,
              lite försämringar av planprocessen och lite höjda hyror och nu
              på slutet friggebodar som lösning på bostadsbristen för ungdomar.
            </seg>
            <seg n="afee6376">
              Men det som regeringen och statsrådet säger är att det nu börjar
              att ticka ut. Man har filurat i sju år, så nu tänker man lägga
              fram lagförslag. Ja, det var väl på tiden.
            </seg>
            <seg n="c74c5486">
              Man föreslår någonting som man kallar för ökat bostadsbyggande
              för unga och studenter. Förslaget innehåller ett undantag för
              hisskraven. Det är jättebra, men det kommer inte att lösa ungdomsbostadsbristen.
            </seg>
            <seg n="d97fb059">
              Man föreslår ökat regionalt ansvar för att de små blå kranskommunerna
              runt Helsingfors inte bygger av politiska skäl. Det låter jättebra,
              men det innebär att de ska skämmas lite och tala om varför de
              inte bygger – inga tänder i det förslaget.
            </seg>
            <seg n="2ffc029d">
              Det är inte första gången som jag hör statsrådet säga att man
              ska fortsätta att utreda buller. Men ni kommer ju inte vidare.
            </seg>
            <seg n="6243e038">
              Det finns en utredning som föreslår att fastighetsskatten ska
              tas bort för att öka produktionen. Det finns ju en skattebefrielse
              som gäller i 15 år. Efter 15 år kan detta ge en hundralapp per
              lägenhet i sänkta kostnader. Det ökar inte produktionen.
            </seg>
            <seg n="3ea54aeb">
              Nu säger man att man ska höja de nationella kraven så att det
              blir lönsamt att bygga i hela landet, men ni kommer ju inte framåt.
              Det är det som är huvudproblemet.
            </seg>
          </u>
          <note type="speaker" n="9549f6fd">
            Anf. 45 Statsrådet STEFAN ATTEFALL (KD) replik:
          </note>
          <u who="unknown" xml:id="i-e16a3c32176df2dd-6" n="3d117588">
            <seg n="19bd9b5b">
              Herr talman! Jag vet hur mycket Socialdemokraterna åstadkom under
              sin mandatperiod innan vi tog över 2006. Jag vill återigen läsa
              upp vad jag sade i mitt anförande. Veronica Palm kanske råkade
              somna till då.
            </seg>
            <seg n="bc124919">
              Förutom att vi har hanterat finanskrisen under den förra mandatperioden
              – vilket krävde mycket energi men också en del åtgärder för att
              stödja byggandet under den tiden – har vi slopat fastighetsavgiften
              under de första 15 åren. Vi har sänkt det totala skattetrycket
              på boendet med många miljarder. Handläggningstiderna på länsstyrelsen
              har blivit kortare. Vi har förändrat andrahandsuthyrningsreglerna.
              Vi har reformerat hyressättningssystemet. Vi har tydliggjort regelverket
              för kommunala bostadsföretag. Vi har förbättrat de statliga kreditgarantierna.
              Vi har skärpt bostadsförsörjningslagen. Vi har höjt bostadsbidragen
              i flera steg – för att nämna några saker. Det har redan gjorts.
            </seg>
            <seg n="9b14fbd7">
              Nu kommer det också en proposition som innebär en del lagförändringar
              som ska bidra till att underlätta byggandet av små lägenheter.
              Parallellt med detta pågår ett arbete inom Boverket som sammantaget
              innebär att vi gör det mycket enklare och billigare att bygga
              smålägenheter, och det kommer också ytterligare förslag.
            </seg>
            <seg n="d6e87bc5">
              Om man summerar mandatperioden tror jag att Veronica Palm får
              allt svårare att anklaga oss för att bara utreda. Men man måste
              utreda först innan man kan lägga fram förslag till riksdagen.
            </seg>
          </u>
          <note type="speaker" n="624944ec">
            Anf. 46 CARINA OHLSSON (S):
          </note>
          <u who="carina_ohlsson_65ec2b" xml:id="i-0b4387c76065d25a-0" n="757b8892">
            <seg n="9415e181">
              Herr talman! Först vill jag börja med att yrka bifall till reservation
              nr 26 om konsumentpolitiskt mål. Vi socialdemokrater tycker att
              målet bör klargöra den politiska viljeinriktningen och fungera
              som en utgångspunkt i arbetet med att precisera behovet av insatser,
              lagstiftning eller andra åtgärder.
            </seg>
            <seg n="3da9ccf7">
              Det går inte att som nu låtsas att alla människor har makt och
              möjlighet att göra aktiva val.
            </seg>
            <seg n="8ef74d59">
              Bara i dag har vi på morgonen i medierna mötts av tre exempel
              på brister vid köp av varor och tjänster. Det gäller alltså brister
              i regelverken.
            </seg>
            <seg n="34459829">
              En av fyra leksaker innehåller förbjudna kemikalier såsom ftalater
              och bly – detta nu mitt i julklappstider när alla ska köpa julklappar
              till barn, barnbarn och andra barn som man känner. Ansvarsfrågan
              utreds. Under tiden köps det leksaker till barn för ca 1 miljard
              kronor.
            </seg>
            <seg n="33850c85">
              Vi har hört att en av tre alkomätare inte fungerar. Regelverk
              saknas.
            </seg>
            <seg n="ad3d80c3">
              Det tredje exemplet är behandlingar vid psykiska problem eller
              sjukdom. Regelverk saknas för information om vad behandlarna har
              för utbildning och kompetens. Det kan tydligen duga med några
              veckors utbildning. Hur ska de som behöver behandlingen veta vad
              de möts av?
            </seg>
            <seg n="bf1fb9b1">
              Att det konsumentpolitiska målet vidgas är nödvändigt, och det
              bör få ett hållbarhetsperspektiv. Vi tycker att målet bör lyda:
              Trygga konsumenter som handlar hållbart.
            </seg>
            <seg n="83f002a5">
              Hänsyn bör tas till ekonomi, miljö och det sociala perspektivet.
              Det var därför som jag tog upp mina exempel som visade på alla
              dessa tre perspektiv. Det behövs också delmål som bör lyda: Konsumentskyddet
              är på en hög nivå och tillgängligt för alla. Medvetna och kunniga
              konsumenter hushållar med egna och gemensamma resurser. Producenter
              och övriga näringsidkare tar sitt ansvar gentemot konsumenter.
              Det senare ses nu över när det gäller leksaker. Vem är det som
              bär ansvaret för att ta bort dessa leksaker från marknaden?
            </seg>
            <seg n="c27cd394">
              Herr talman! Det finns många problemområden som vi har lyft upp
              flera gånger. Några har den borgerliga regeringen sent omsider
              kommit med förslag till att åtgärda. En del av de föreslagna åtgärderna
              är genomförda, andra inte. Men under tiden är det många människor
              som i stor utsträckning drabbas och har drabbats.
            </seg>
            <seg n="02ebd714">
              Snabblån eller så kallade sms-lån har medfört att många ungdomar
              har lurats in i skuldfällan, och de har nu stora skulder – detta
              på grund av att regelverk har saknats. Antalet ärenden till kronofogden
              har hela tiden ökat.
            </seg>
            <seg n="9d3f398a">
              I fråga om mobil- och internetabonnemang har ett stort antal
              brister uppmärksammats av Konsumentverket – alltifrån priser och
              avtalsvillkor till försäljningsmetoder.
            </seg>
            <seg n="e5bdae46">
              När det handlar om telefonförsäljning tycker vi socialdemokrater
              att konsumentperspektivet bör stärkas. Till exempel bör konsumenterna
              erbjudas möjligheten att få skriftligt avtal som sedan ska skrivas
              under av konsumenten.
            </seg>
            <seg n="12a8517b">
              Ett okejregister för säljsamtal till mobiltelefoner bör också
              kunna erbjudas. Mobilen bär man ju med sig hela tiden, och man
              kan få väldigt många säljsamtal, så detta skulle vara ett bra
              sätt om man vill slippa undan sådana.
            </seg>
            <seg n="50dfd936">
              Vi tycker också att konsumentbegreppet bör ses över. Det jag
              tänker på då är skyddet för småföretagare. Nu är det samma regelverk
              oavsett om det handlar om ett enmansföretag eller ett väldigt
              stort företag. Många av företagen – oavsett om det är ett enmansföretag,
              ett stort företag eller idéburna organisationer – drabbas av oseriös
              telefonförsäljning och bluffakturor som man inte vet hur man ska
              hantera. Och det är inte alltid som man gör en anmälan på grund
              av oro inför kostnader för advokathjälp och så vidare.
            </seg>
            <seg n="bd18f54f">
              Det finns också problem med reklam riktad till barn. Det finns
              lagar och regler, men de kringgås ofta. Det som har uppmärksammats
              på senare tid är reklam genom Instagram och bloggar med mera.
              Det finns en åldersgräns för Instagram, så det är egentligen inte
              tillåtet för barn och unga att ha Instagram, men de har det ändå.
              Då finns det inte heller något regelverk som tydligt beskriver
              hur man ska gå till väga för att förbjuda den typen av reklam
              som barn nås av hela tiden. Den bästa informationen får man när
              man pratar med barn och ungdomar själva.
            </seg>
            <seg n="f2bf3ab9">
              De vet precis hur det fungerar. De nordiska konsumentombudsmännen
              har tagit upp problemet, men vad jag har förstått har regeringen
              inte gjort något åt detta. Men det kan jag kanske få reda på från
              de talare som representerar regeringspartierna.
            </seg>
            <seg n="ac610ab8">
              Ingenting görs heller från politiskt håll när det gäller könsdiskriminerande
              reklam. Man tycker att det räcker med att man lämnar över detta
              till marknaden för att den ska sköta detta själv. Det tycker inte
              vi från Socialdemokraterna.
            </seg>
            <seg n="5378b7e6">
              Vi socialdemokrater vill att alla konsumenter ska få tydlig,
              korrekt och lättillgänglig konsumentinformation och konsumentrådgivning.
              Vi tycker inte att det fungerar i dag. Man måste se hela konsumentperspektivet
              eftersom det finns många nya sätt att nå konsumenterna jämfört
              med för tio år sedan. Vi tycker inte att regeringen har ställt
              de krav som är nödvändiga för att alla på bästa sätt ska ha möjlighet
              till information och rådgivning.
            </seg>
          </u>
          <note type="speaker" n="365da4e6">
            Anf. 47 MARIANNE BERG (V):
          </note>
          <u who="marianne_berg_919366" xml:id="i-f1cd35c75e81bc04-0" n="82b031f3">
            <seg n="ec74dc13">
              Herr talman! Konsumentpolitik är ett stort och brett område,
              vilket många kanske inte direkt tänker sig att det ska vara. En
              del i detta område är konsumentvägledning. En väl fungerande och
              tillgänglig konsumentvägledning för information och råd kring
              varor och även tjänster tycker jag är ett bra alternativ och bra
              konsumentpolitik.
            </seg>
            <seg n="d07f8988">
              I dagens samhälle riktar man sig verkligen direkt till oss med
              att vi ska köpa och handla. Reklamen som pumpas ut kring varor
              och tjänster ökar alltmer. Vi måste vara väldigt förtrogna med
              våra rättigheter och skyldigheter så att vi gör val som inte leder
              till sorg, bedrövelse och sömnlösa nätter. Det är svårt, för detta
              är en djungel.
            </seg>
            <seg n="8588fbae">
              Konsumenten måste vara i centrum, men verkligheten ser inte riktigt
              så ut. I dag är det inte lätt att vara konsument. Vi överöses
              som sagt av diverse knep för att få oss att handla mer. Många
              råkar ut för telefonförsäljare som rent ut sagt missleder konsumenten.
              Många barn utsätts för reklam riktad direkt till dem och kan gå
              in på olika appar och köpa saker som föräldrarna sedan får betala.
              Det är naturligtvis inte rätt.
            </seg>
            <seg n="7aa66202">
              Bluffakturor har vi haft uppe. Det är många som råkar ut för
              det svåra dilemmat. Där får man råd och stöd via konsumentvägledningen,
              i alla fall i Malmö. Det kommer en utredning om detta som ska
              vara klar den 20 december i år, och den ser jag fram emot att
              ta del av.
            </seg>
            <seg n="8262e5b5">
              Dessutom fallerar det många gånger när det gäller varudeklarationen,
              som ofta kan vara usel. Om det alls finns någon brukar den i regel
              vara väldigt svår att tyda och skriven i så liten text att man
              inte kan läsa den. Ska det vara så om vi värnar och ställer konsumenten
              i fokus? Nej, naturligtvis inte.
            </seg>
            <seg n="8bf96f3b">
              Herr talman! Föregående talare tog upp leksaker och att det var
              med på nyheterna i morse. Vänsterpartiet har länge tagit upp detta
              och krävt ett totalförbud mot giftiga ämnen i leksaker men tyvärr
              inte fått gehör för det. Nu hoppas jag att någonting händer.
            </seg>
            <seg n="19566a28">
              Herr talman! Skulle man köpa till exempel en leksak om man visste
              att den innehåller tungmetaller – bly och även kvicksilver – och
              allergiframkallade medel? Nej, jag tror inte det. Jag tror inte
              att någon skulle göra det.
            </seg>
            <seg n="76065927">
              Hur kan det komma sig att vi har så många ting i samhället som
              innehåller dessa ämnen och att de flesta inte har någon som helst
              aning om det? Är det en god konsumentpolitik? Är det att värna
              konsumenten? Nej, definitivt inte.
            </seg>
            <seg n="8bff4026">
              För många av oss är det svårt att välja, och det kan bero på
              många olika saker: att man har det lite svårt med språket eller
              att man har kommit upp i min ålder och kanske inte riktigt förstår
              eller kan ta till sig vissa saker och vad som gäller vid ett köp.
            </seg>
            <seg n="1653be1a">
              Därför, herr talman, måste vår strävan vara att underlätta för
              konsumenterna att få tydlig, korrekt och lättillgänglig information
              och rådgivning. Det är god konsumentpolitik.
            </seg>
            <seg n="66672591">
              De allra vanligaste frågorna till en kommunal konsumentvägledare
              är frågor rörande boende, bilar, telefoni, näthandel, elektronik
              och andra hushållsprodukter samt ekonomisk rådgivning.
            </seg>
            <seg n="169a64a6">
              Eftersom verksamheten är frivillig varierar det mellan olika
              kommuner beträffande innehåll, omfattning och organisation. Enligt
              Vänsterpartiets mening måste målet vara att alla konsumenter,
              oavsett var de bor, ska ha tillgång till en bra vägledning.
            </seg>
            <seg n="769cd902">
              Den nya satsningen från regeringen gällande webbaserad informationstjänst
              och upplysning via telefon är bra, men jag anser att det endast
              är ett komplement till den kommunala vägledningen.
            </seg>
            <seg n="0301605d">
              Vi i Vänsterpartiet vill verkligen lägga fokus på direktvägledning
              på lokal nivå. Vi vill satsa mer på konsumentvägledning i denna
              form just för att stödja konsumenten, som många gånger är i behov
              av en fysisk kontakt.
            </seg>
            <seg n="9fe64756">
              Vi får heller inte glömma att vi ofta tar för givet att alla
              har tillgång till en dator och kan söka sig in på informationskanaler
              och webbsidor. Men det är inte så. Alla har inte tillgång till
              det. Många gånger kan det vara svårt att via telefonen reda ut
              och ge det stöd och de råd man är i behov av.
            </seg>
            <seg n="7f7a569c">
              Herr talman! För att garantera alla människors tillgång till
              en god konsumentvägledning vill Vänsterpartiet att fler kommuner
              ska ha tillgång till det. Vi inför därför ett stimulansbidrag
              för detta ändamål som är riktat till kommuner och som ska administreras
              via Konsumentverket. I ett första steg ska Konsumentverket se
              till att de största kommunerna har tillgång till en bra, positiv
              och lättillgänglig vägledning.
            </seg>
            <seg n="63cbc864">
              Vi förslår en ökning av anslaget med 45 miljoner kronor mer jämfört
              med regeringen för 2014. Det är en liten summa i Sveriges totala
              budget som jag tror verkligen skulle ge en positiv effekt för
              oss konsumenter. Men regeringen vill inte gå med på denna satsning,
              vilket är sorgligt.
            </seg>
          </u>
          <note n="6df1074d">
            Fru talman! Jag yrkar bifall till reservation 26.
          </note>
          <note type="speaker" n="88974557">
            Anf. 48 JESSIKA VILHELMSSON (M):
          </note>
          <u who="jessika_vilhelmsson_efdcf5" xml:id="i-40f6d48ca28a6ec9-0" n="af773c7a">
            <seg n="d6236a48">
              Fru talman! Det betänkande vi nu har debatterat ett tag handlar
              om bostadsfrågor och samhällsplanering – det är alldeles tydligt
              – men också om konsumentpolitik. Jag tänkte hålla mig enbart till
              just konsumentpolitiken.
            </seg>
            <seg n="749c1a24">
              Att vara konsument i dag kan vara en utmaning, men det kan också
              vara riktigt bra. Vi konsumenter har stora möjligheter att påverka,
              och vi talar om konsumentmakt.
            </seg>
            <seg n="259add47">
              Som konsument kan jag påverka en hel del. Jag kan göra medvetna
              val, välja hållbara produkter, handla smart, slänga mindre, återvinna
              och återanvända. Vi konsumenter kan genom vårt agerande påverka
              producenter och leverantörer. Under åren har vi sett många exempel
              på det. Jag tycker att utvecklingen går åt rätt håll.
            </seg>
            <seg n="a9e886db">
              Men samtidigt är det också svårt att vara konsument. Utbudet
              är stort och frågorna många. Vilken försäkring ska jag välja?
              Vilken produkt är säkrast? Vilken produkt är mest hållbar? Vilket
              telefonabonnemang ska jag välja? Besluten blir inte lättare när
              man är i tidsnöd.
            </seg>
            <seg n="9fb5def5">
              Vårt konsumentpolitiska mål fastställdes hösten 2007 av riksdagen,
              och målet med politiken är att arbeta för att konsumenterna har
              makt och möjlighet att göra aktiva val. I det ligger ett starkt
              konsumentskydd och tillförlitlig och lättillgänglig information
              om produkters pris, egenskaper och påverkan på människor och miljö.
            </seg>
            <seg n="00c94774">
              Arbetet med detta sker på många olika nivåer. Senare i dag kommer
              vi här att besluta om ett gemensamt konsumentskydd i EU.
            </seg>
            <seg n="2f86409d">
              Den svenska regeringen har länge arbetat för att konsumentskyddslagstiftningen
              ska prioriteras inom EU. Skyddet för konsumenter förbättras, och
              i detta fall handlar det om införlivandet av ett direktiv om att
              förstärka skyddet för konsumenter vid distansavtal och avtal utanför
              affärslokaler, till exempel när vi blir uppsökta av en gatuförsäljare.
            </seg>
            <seg n="6eb9469b">
              Ett annat EU-ärende som regeringen är drivande i är det som gäller
              alternativ tvistlösning. Syftet är att säkerställa att alla konsumenter
              inom unionen har tillgång till alternativ tvistlösning utanför
              domstol som ska vara snabb och effektiv. Här i Sverige har vi
              Allmänna reklamationsnämnden.
            </seg>
            <seg n="d3d32939">
              På nationell nivå har regeringen tagit ett helhetsgrepp som tidigare
              saknats. Förra året kom utredningen Konsumenten i centrum , och
              nyligen kom utredningen om skuldsanering samt utredningen om överskuldsättning
              – Överskuldsättning i kreditsamhället . De båda senare utredningarna
              ger oss en god grund för att arbeta vidare. Dels innehåller utredningarna
              flera skarpa förslag, dels innehåller de viktig information och
              kunskap som vi tidigare har saknat.
            </seg>
            <seg n="51173a0f">
              Regeringen har också givit Konsumentverket i uppdrag att kartlägga
              hur det är att vara konsument i dag. Konsumentrapporten från 2013
              är en bra rapport, och rapporten kommer att återkomma årligen.
            </seg>
            <seg n="948d9e0a">
              Visst finns det utmaningar med konsumentpolitiken i dag. Det
              tydliggörs bland annat av Konsumentverkets rapport. Här i kammaren
              har vi, som redan tagits upp, diskuterat snabblån ett flertal
              gånger. En proposition har alldeles nyligen lagts fram om sanktionsavgifter
              vid bristande kreditprövning. Inom kort kommer det också att komma
              en proposition om tillsyn för snabblåneföretagen.
            </seg>
            <seg n="e5b00231">
              En annan fråga som vi har diskuterat här i kammaren några gånger
              är telefonförsäljning. Precis som Carina Ohlsson sade känner vi
              säkert alla igen oss eller känner någon som har blivit drabbad
              av oseriös telefonförsäljning. Helt nyligen tillsatte regeringen
              en särskild utredare som ska kartlägga problemen och föreslå åtgärder.
              Det är, tycker jag, en komplex fråga utan självklara svar. Den
              behöver därför genomlysas ordentligt.
            </seg>
            <seg n="e58d6260">
              Fru talman! Att göra aktiva val är viktigt, och man behöver information,
              som flera har varit inne på. Många myndigheter i dag gör ett mycket
              bra jobb i de här frågorna vad gäller både information och utbildningsmaterial.
              För att ytterligare stärka konsumentskyddet föreslås i årets budget
              medel för att starta en webbinformationstjänst. Det var ett av
              de förslag som presenterades i utredningen Konsumenten i centrum
              – ett framtida konsumentstöd .
            </seg>
            <seg n="47bd8d6d">
              Tjänsten ska tillhandahållas av Konsumentverket och ska ge övergripande
              information men också länka vidare till olika relevanta aktörers
              webbsidor. Vi vet att människor tyvärr inte har så god kännedom
              om alla de bra aktörer som finns.
            </seg>
            <seg n="cd94c7d8">
              Regeringen föreslår också en telefontjänst, även den i Konsumentverkets
              regi. Konsumenten kommer att kunna få svar på frågor om rättigheter
              och skyldigheter både före och efter ett köp. Det är, precis som
              Marianne Berg säger, ett bra komplement till konsumentvägledarna.
            </seg>
            <seg n="88cd0ba1">
              Jag håller med om att den kommunala konsumentvägledningen är
              mycket viktig. Vi vet tyvärr att över en halv miljon människor
              saknar kommunal konsumentvägledare i dag. Vi vet också att det
              på många ställen är långa köer. Det är förstås inte bra. Det är
              därför särskilt viktigt att den här kompletterande tjänsten kommer
              till. Tjänsten kommer att byggas upp under nästa år, och regeringen
              räknar med att den kommer att vara i gång 2015.
            </seg>
            <seg n="51ee70a7">
              Avslutningsvis, fru talman, tycker jag att regeringen har tagit
              många bra steg i rätt riktning de senaste åren. Den nya webbtjänsten
              och telefontjänsten är bara ett exempel på ett bra och viktigt
              steg.
            </seg>
          </u>
          <note n="9f3ba387">
            Jag yrkar därför bifall till utskottets förslag och avslag på
            reservationerna.
          </note>
          <note type="speaker" n="b25e008f">
            Anf. 49 CARINA OHLSSON (S) replik:
          </note>
          <u who="carina_ohlsson_65ec2b" xml:id="i-0b4387c76065d25a-1" n="757b8892">
            <seg n="04587c43">
              Fru talman! Jessika Vilhelmsson säger att det räcker med att
              man ska kunna göra aktiva val – då är det ett bra skydd för konsumenter.
              Jag tog upp leksaker som innehåller kemikalier. Jag är betydligt
              äldre än Jessika Vilhelmsson, så jag har barnbarn och ska ut och
              köpa leksaker. Jag kan också säga att jag är välutbildad när det
              handlar om kemikalier, för jag var lärare i kemi innan jag kom
              in i riksdagen. Men även om jag har den kunskapen kan jag inte
              välja leksaker som inte innehåller ftalater eller bly, för det
              står ju inte i någon innehållsdeklaration – man skriver ju inte
              om leksaken innehåller bly. Nu håller man på och utreder vem som
              bär ansvaret, om det är importören eller de som säljer leksakerna.
            </seg>
            <seg n="57fb61a7">
              Precis som Marianne Berg anförde tidigare har det varit en diskussion,
              och vid det tillfället lovade regeringspartierna att det snabbt
              skulle åtgärdas, så att det verkligen följs upp och man kan känna
              sig trygg när man köper leksaker. Nu har det gått ett antal år,
              och så kommer den här rapporten. Det är i och för sig bra att
              det kommer upplysning, men det hjälper oss konsumenter föga, när
              vi ska ut och köpa julklappar, om vi vet att en av fyra leksaker
              innehåller skadliga kemikalier.
            </seg>
            <seg n="61691392">
              Man kan inte göra ett aktivt val. Man ska ha ett skydd, och det
              ska finnas ett hållbarhetsperspektiv i konsumentmålen. Tycker
              inte Jessika Vilhelmsson att det kan vara relevant?
            </seg>
          </u>
          <note type="speaker" n="aa34743a">
            Anf. 50 JESSIKA VILHELMSSON (M) replik:
          </note>
          <u who="jessika_vilhelmsson_efdcf5" xml:id="i-40f6d48ca28a6ec9-1" n="af773c7a">
            <seg n="d5513739">
              Fru talman! Jag håller med om att det ska vara lätt att göra
              rätt. Men det är, som jag sade, inte alltid enkelt att vara konsument.
              Vi ställs inför svåra val, och man ska naturligtvis inte behöva
              vara kemikalieutbildad för att kunna handla rätt saker.
            </seg>
            <seg n="0f6b35e3">
              Informationen är viktig. Det finns vägledning på Konsumentverkets
              hemsida. De har tillsynsansvaret för detta. Vi har också en marknadsdomstol
              som ska se till att reglerna följs.
            </seg>
            <seg n="e9ce1411">
              Vårt konsumentpolitiska mål innehåller naturligtvis också att
              konsumtionen ska vara hållbar, alla de tre hållbarhetsmål som
              Carina Ohlsson tog upp i sitt anförande.
            </seg>
          </u>
          <note type="speaker" n="a4dbce24">
            Anf. 51 CARINA OHLSSON (S) replik:
          </note>
          <u who="carina_ohlsson_65ec2b" xml:id="i-0b4387c76065d25a-2" n="757b8892">
            <seg n="d76572e6">
              Fru talman! Nu är det så att även om jag har kunskap så hjälper
              det inte, för det går inte att utläsa. I så fall måste jag ta
              med mig leksaken och gå till ett labb och få den undersökt. Det
              hjälper inte hur aktiv och kunnig jag än är som konsument, för
              det måste till ett labb för att man ska kunna se om leksakerna
              innehåller de här ämnena.
            </seg>
            <seg n="49313ac8">
              Då tycker vi att man behöver ha ett starkare skydd – inte bara
              aktiva val, när de valen inte är möjliga. När man ser att det
              inte håller behöver man utveckla det och komma med lagstiftning.
              Då skulle det vara bra om det i konsumentmålen fanns med att man
              skulle se på alla de här aspekterna. Man har ju tagit bort det
              miljömässiga. Det ska också vara hållbarhetskriterier.
            </seg>
            <seg n="a3bf438c">
              Det räcker inte med aktiva val. Det man har tagit bort är att
              det ska vara skyddsmekanismer, för att vi inte ska ställas inför
              det faktum att vi faktiskt köper sådant som vi inte vill ha, därför
              att vi inte har möjlighet att välja.
            </seg>
            <seg n="15234f8c">
              Över lag när det handlar om borgerlig politik ser vi att man
              litar på marknadskrafterna. Men här kan man inte göra det, eftersom
              en leksak av fyra innehåller giftiga ämnen för barn. Där kan man
              inte säga att man litar på marknadskrafterna, utan nu måste politiken
              gå in. Det är det vi efterfrågar.
            </seg>
          </u>
          <note type="speaker" n="58ddb788">
            Anf. 52 JESSIKA VILHELMSSON (M) replik:
          </note>
          <u who="jessika_vilhelmsson_efdcf5" xml:id="i-40f6d48ca28a6ec9-2" n="af773c7a">
            <seg n="bd35119e">
              Fru talman! Det är klart att vi ska ha lagar och regler som skyddar
              alla konsumenter, i synnerhet barn. Men vad betyder ett starkare
              skydd? Den frågan borde jag naturligtvis ha frågat i mitt första
              anförande i det här replikskiftet.
            </seg>
            <seg n="ae1594a0">
              Jag menar att de konsumentpolitiska mål som vi har innehåller
              att våra val ska vara hållbara, så jag förstår inte riktigt problematiken
              och skillnaden i uppfattning.
            </seg>
            <seg n="cbe57c34">
              Vi har en lag som kräver att produkterna ska vara säkra. Vi ska
              leva i en giftfri miljö. Tillsynen över det utövas av Konsumentverket.
            </seg>
            <seg n="02c9ea17">
              Jag tror inte att det kommer att bli lättare bara därför att
              man lägger till ordet hållbar i de konsumentpolitiska målen.
            </seg>
          </u>
          <note type="speaker" n="5102582b">
            Anf. 53 KARIN ÖSTRING BERGMAN (C):
          </note>
          <u who="ulf_berg_15a2cc" xml:id="i-ff26933009f11e66-0" n="c24a091a">
            <seg n="faab1f13">
              Fru talman! Det kan tyckas att konsumentpolitik är ett litet
              område, med tanke på hur få sidor i betänkandet som berör det.
              Men konsumentfrågor är en del av de flesta andra politikområdena
              också: miljö, bostad, finans, hälsa och så vidare.
            </seg>
            <seg n="e69bea35">
              Centerpartiet tror på varje människas förmåga, och vi tror på
              konsumentmakt. Den produkt som inte lever upp till konsumenternas
              krav försvinner och ersätts av något annat. Genom tillgång till
              lättförståelig och tillförlitlig information om produkter och
              tjänster har konsumenter makt och möjlighet att göra goda aktiva
              val.
            </seg>
            <seg n="81fa30b4">
              Jag vill specifikt lyfta fram propositionen På väg mot en giftfri
              vardag – plattform för kemikaliepolitiken , som miljöminister
              Lena Ek nyligen presenterade. Den tar bland annat sikte på bättre
              information till konsumenterna om kemikalier i varor. Är det okej
              att det cancerogena ämnet triklosan finns i deodoranter? Nej,
              det tyckte i alla fall inte min kollega Ola Johansson. När han
              konstaterade att det fanns i hans deodorant bytte han snabbt till
              en deodorant utan triklosan.
            </seg>
            <seg n="f83105e4">
              I regeringens förslag finns en rejäl satsning på Konsumentverket.
              Det är en permanent satsning för att Konsumentverket ska kunna
              inrätta en gemensam kontaktpunkt för konsumentstöd per telefon
              och genom internet som ska lämna svar på övergripande frågor,
              informera och vägleda om hållbar konsumtion men även kunna koppla
              vidare till andra myndigheter, kommunala konsumentvägledare och
              konsumentbyråer som finns. Centerpartiet utgår från att rådgivningen
              är tillgänglig för alla, även funktionshindrade.
            </seg>
            <seg n="089507b8">
              De kommunala konsumentvägledarna spelar en extra viktig roll
              när det gäller att ge stöd till konsumenter med särskilda behov.
              Som centerpartist är det viktigt för mig att beslut tas så lokalt
              som möjligt och att verksamheter är anpassade efter de lokala
              förutsättningar som finns i olika delar av landet – även konsumentvägledning.
            </seg>
            <seg n="90d1572a">
              Antalet kommuner som erbjuder konsumentvägledning ökade mellan
              2012 och 2013. Det är en positiv utveckling, utan att staten lade
              sig i.
            </seg>
          </u>
          <note n="fc35184a">
            Fru talman! Jag yrkar bifall till utskottets förslag i dess helhet
            och avslag på reservationerna.
          </note>
          <note n="a8bfe5fa">
            I detta anförande instämde Ola Johansson (C).
          </note>
          <note type="speaker" n="5d3ef9d1">
            Anf. 54 MARIANNE BERG (V) replik:
          </note>
          <u who="marianne_berg_919366" xml:id="i-f1cd35c75e81bc04-1" n="82b031f3">
            <seg n="c75a0af1">
              Fru talman! Karin Östring Bergman tog upp detta med konsumentmakt.
              Det är jättebra. Med konsumentmakt kan man påverka mycket. Men
              när man inte vet vad saker och ting innehåller, vad betyder då
              ordet konsumentmakt?
            </seg>
            <seg n="7fdda4df">
              Är ni i Centerpartiet nöjda med regeringens hantering till exempel
              när det gäller giftiga ämnen i leksaker? För något år sedan hade
              vi detta uppe till debatt i kammaren – då var inte du, Karin Östring
              Bergman, här – och då lovade några av er att ni skulle komma tillbaka
              och göra någonting åt detta. Hittills har ingenting hänt.
            </seg>
            <seg n="95174557">
              Mina frågor är alltså: Vad är konsumentmakt när man inte känner
              till vad olika saker innehåller? Och är man i Centerpartiet nöjd
              med den politik som regeringen för i dag?
            </seg>
          </u>
          <note type="speaker" n="d54528d4">
            Anf. 55 KARIN ÖSTRING BERGMAN (C) replik:
          </note>
          <u who="ulf_berg_15a2cc" xml:id="i-ff26933009f11e66-1" n="c24a091a">
            <seg n="5f096060">
              Fru talman! Jag är mycket stolt över den proposition som Lena
              Ek nyligen presenterade – På väg mot en giftfri vardag . Den handlar
              både om att konsumenter ska informeras men också om att man ska
              ta bort kemikalier som är farliga.
            </seg>
            <seg n="4b834f30">
              Jag fick frågan: Vad är konsumentmakt? Konsumentmakt är när vi
              genom samlade ansträngningar och genom hur vi väljer våra varor
              på hyllorna får bort icke önskvärda produkter.
            </seg>
            <seg n="7a19b5a6">
              Förr fanns ämnet triklosan i många tandkrämer. Men när det blev
              känt slutade till exempel Ica att sälja sådan tandkräm.
            </seg>
          </u>
          <note type="speaker" n="8f3f870e">
            Anf. 56 MARIANNE BERG (V) replik:
          </note>
          <u who="marianne_berg_919366" xml:id="i-2fd52b320b11daa2-0" n="82b031f3" next="i-7f32ed915ded9322-0">
            <seg n="aa4fd132">
              Fru talman! Jag håller med om att det är bra med konsumentmakt.
              Men om man inte får information om vad en vara innehåller blir
              konsumentmakten obetydlig.
            </seg>
          </u>
          <note n="b612ef0a">
            Din partiledare Annie Lööf, tillika näringsminister, sade i sitt
            sommartal i Almedalen:
          </note>
          <u who="marianne_berg_919366" xml:id="i-7f32ed915ded9322-0" n="82b031f3" prev="i-2fd52b320b11daa2-0">
            <seg n="4a4b6047">
              Samtidigt visar Kemikalieinspektionens undersökning av leksaker,
              smycken och underkläder att över en tredjedel innehåller tungmetaller
              som bly och förbjudna allergiframkallande medel. Det här duger
              inte. Det är en av de absolut viktigaste prioriteringarna i miljöpolitiken
              framöver. Vi kommer att se till att kemikalier vi använder inte
              skadar vare sig människor eller miljön. Vi behöver en giftfri
              vardag. Alliansregeringen har tagit många viktiga kliv på vägen,
              men Centerpartiet vill mer.
            </seg>
            <seg n="757c120f">
              Då är min fråga: Hur långt har ni kommit på den vägen, och varför
              får ni inte med er de andra?
            </seg>
          </u>
          <note type="speaker" n="e85d0466">
            Anf. 57 KARIN ÖSTRING BERGMAN (C) replik:
          </note>
          <u who="ulf_berg_15a2cc" xml:id="i-ff26933009f11e66-2" n="c24a091a">
            <seg n="b9f2d459">
              Fru talman! Vi har definitivt de andra allianspartierna med oss
              när det gäller propositionen På väg mot en giftfri vardag .
            </seg>
            <seg n="81fc5ad3">
              Speciellt när det gäller barn är detta mycket viktigt. Jag hoppas
              att vi kommer att få fram lagstiftning tack vare denna proposition
              som innebär att vi förbjuder de farligaste kemikalierna, de som
              absolut inte har i leksaker att göra.
            </seg>
          </u>
          <note n="b5145779">
            Överläggningen var härmed avslutad.
          </note>
          <note n="2020f5f5">
            7 § Allmän miljö- och naturvård
          </note>
          <note type="speaker" n="d4db9f35">
            Anf. 58 MATILDA ERNKRANS (S):
          </note>
          <u who="matilda_ernkrans_117869" xml:id="i-6f5635b494eee4d1-0" n="1d10e12a">
            <seg n="1de93349">
              Fru talman! Jag står naturligtvis bakom Socialdemokraternas budgetmotion
              i dess helhet och miljöbudgeten i synnerhet, vilket vi socialdemokrater
              beskriver i vårt särskilda yttrande. Jag står också bakom samtliga
              reservationer men avstår från att yrka bifall till dem, dels för
              tids vinnande, dels för att jag är oförmögen att göra det eftersom
              den socialdemokratiska budgeten tyvärr inte kommer att få gehör
              i denna övervägande borgerliga riksdag. Det är något som jag tror
              och hoppas kommer att förändras en bit in på nästa år, så att
              vi kan få de möjligheter som en ny och framtidsinriktad socialdemokratiskt
              ledd regering och riksdag kan ge. Vi socialdemokrater vill forma
              ett ekonomiskt, ekologiskt och socialt hållbart samhälle. Vi anser
              att förutsättningarna för att lyckas med detta är att vi gör det
              tillsammans, i bred samverkan och med långsiktighet.
            </seg>
            <seg n="87aa6681">
              Att göra som den nuvarande regeringen, att hålla fast vid och
              cementera blockpolitiken, passar miljöpolitiken och hållbar utveckling
              synnerligen illa. Det betyder att det är kortsiktiga åtgärder
              som raseras vid varje regeringsskifte. Det betyder att bra förslag
              fastnar hos regeringens egna myndigheter eller göms i någon byrålåda
              på något departement. Det betyder att miljöpolitiken och den hållbara
              utvecklingen avstannar, stagnerar och stelnar. Det har vi inte
              råd med.
            </seg>
            <seg n="a0addfe4">
              Redan FN:s Brundtlandkommission, som leddes av den socialdemokratiska
              politikern Gro Harlem Brundtland, betonade 1987 att hållbarhet
              handlar om hur vi använder jordens resurser och att utvecklingen
              är hållbar om den tillfredsställer dagens behov utan att äventyra
              kommande generationers möjligheter.
            </seg>
            <seg n="52edb874">
              Jag hävdar att den socialdemokratiska miljöpolitiken är något
              att vara stolt över. Det är en politik som håller ihop och som
              utvecklar miljöpolitiken parallellt med en politik för välfärd,
              för ekonomisk utveckling och för jobb, helt enkelt utifrån insikten
              om att vi måste ha alla med oss i omställningen.
            </seg>
            <seg n="55cb64d4">
              Därför behövs en aktiv, ambitiös och sammanhållen politik där
              skatter, lagstiftning, samhällsplanering och investeringar kombineras
              – allt för att göra det lättare för människor att göra rätt. Vi
              behöver stimulera ny teknik genom att göra den gamla tekniken
              dyrare och sätta pris på utsläppen som gör miljövänligare teknik
              konkurrenskraftig. Om vi sedan använder intäkterna till investeringar
              får vi en dubbel effekt. Gränsvärden och förbud ska gälla. Ingen
              ska kunna köpa sig förbi miljöregleringar. Forskning om hållbarhet
              och våra framtida livsbetingelser ska stimuleras.
            </seg>
            <seg n="04348f36">
              Vi socialdemokrater har utvecklat en modell för hållbarhet som
              i dag ses som en modell för många länder. Jag talar om det svenska
              miljömålssystemet med de 16 miljökvalitetsmålen. Idén med miljömålen
              är att till nästa generation lämna över ett samhälle där de stora
              miljöproblemen är lösta. Det är ett viktigt redskap för att hantera
              de miljöutmaningar som vi står inför. Tanken är att inget enskilt
              miljömål ska överordnas utan att alla måste lösas parallellt.
              Men redskap, system, modeller blir bara effektiva om de fylls
              med ett aktivt innehåll.
            </seg>
            <seg n="27cfbf78">
              Som socialdemokrat har jag en hoppfull syn på miljöpolitiken,
              men det krävs att de 16 miljömålen får en starkare ställning i
              svensk politik och att ansträngningarna för att nå målen intensifieras.
            </seg>
            <seg n="9c2f7528">
              I mars 2013 presenterade Naturvårdsverket den senaste årliga
              utvärderingen av miljömålen och måluppfyllelsen. Tyvärr är det
              en dyster läsning. Med de insatser som finns på plats i dag nås
              endast 2 av de 16 miljömålen. Det är resultatet efter mer än sju
              år med en borgerlig regering. Den svenska miljöpolitiken står
              och stampar. Det riskerar att bli ett politiskt misslyckande som
              kan få svåra konsekvenser för kommande generationer.
            </seg>
            <seg n="5f33b53f">
              Fru talman! Regeringens miljöpolitik är cementerad. Aktiva, effektiva
              åtgärder lyser med sin frånvaro. Häromveckan kom regeringen med
              en proposition om ett av miljömålen, nämligen giftfri miljö. Jag
              frågar: Kommer propositioner om de 13 andra miljömål som inte
              nås? Kommer de i vår, eller när?
            </seg>
            <seg n="8d1b6de1">
              Vi socialdemokrater har till riksdagen i vår motion om miljömålen
              presenterat 80 bra förslag för att klara miljömålen. Titta gärna
              på dem! De flesta av dem är utvecklade på regeringens egna myndigheter
              men har fastnat där. Jag vill nämna ett exempel, som också finns
              med i vår miljöbudget. Det är ett förslag som finns hos Naturvårdsverket.
              Odling av blåmusslor har visat sig vara mycket effektivt för att
              minska övergödningen av våra hav. Naturvårdsverket menar att mellan
              8 och 12 kilo kväve och 0,6–0,8 kilo fosfor kan avlägsnas vid
              en skörd av 1 ton blåmusslor. Försöksverksamhet har genomförts
              i stor skala.
            </seg>
            <seg n="a6edb48c">
              Vi socialdemokrater vill ha ett system där musselodlare ersätts
              för sin miljöinsats. Även odling av andra organismer i syfte att
              binda näringsämnen ska få ersättning. Ersättningen ska ges under
              en inledningsperiod, förslagsvis fem år, och alltså inte vara
              permanent utan en stimulans till något vi anser bör vara lönsamt
              på sikt. Men tyvärr blir detta inte verklighet med den nuvarande
              regeringen.
            </seg>
            <seg n="f8ab728d">
              Vi kan också titta i miljöminister Lena Eks skrivbordslådor.
              Där finns flera bra förslag som har stoppats av den cementerade
              blockpolitiken. Det kan även här illustreras med aktiva socialdemokratiska
              miljöförslag. Ett av dem handlar om det lokala engagemanget. Låt
              mig beskriva detta med Johan Hultbergs hemkommun Växjö som exempel.
              Där ställer den moderatledda kommunledningen tuffa miljökrav på
              nybyggande. De bygger passivhus och trähus av miljöskäl och har
              med hjälp av tidigare statligt stöd, de så kallade Klimppengarna,
              investerat i minskade klimatutsläpp.
            </seg>
            <seg n="4a73387c">
              Detta är inget som premieras av Moderaterna – tvärtom. Moderaterna
              nationellt, med Anders Borg i spetsen, stoppar detta. Det blir
              inga lokala miljökrav på byggande, och borta är de statliga pengarna
              till kommuner för aktiva miljö- och klimatåtgärder. Vi socialdemokrater
              menar i stället att det lokala engagemanget för att nå miljömålen
              är viktigt. Det är något som ska stimuleras och vidareutvecklas
              för att nå målen, både lokalt och nationellt – och gärna i samverkan.
            </seg>
            <seg n="98928770">
              Därför har vi föreslagit en miljömålsmiljard. Med en 50-procentig
              egenfinansiering ska kommuner, företag och andra aktörer ensamma
              eller i samverkan kunna söka stöd för lokala projekt som svarar
              mot ökad måluppfyllelse för de 14 miljömål där åtgärder saknas
              och som vi inte når i dag. Det handlar om en miljömålsmiljard
              för en starkare svensk miljöpolitik. Men det kommer Johan Hultberg
              tillsammans med övriga moderater och allianskolleger att rösta
              ned, oavsett vad man säger hemma, lokalt.
            </seg>
            <seg n="18ea8516">
              Jag vill ta ytterligare ett exempel. Om några dagar kommer regeringens
              utredare för en fossiloberoende fordonsflotta att presentera ett
              förslag som vi socialdemokrater har lagt förslag om här i riksdagen
              i flera år. Jag vet att det egentligen finns majoritet för detta
              i denna kammare, men blockpolitiken stoppar det från genomförande.
              Det handlar om att få mer fart på nybilsförsäljningen av miljöbilar,
              fasa ut utsläppstunga bilar och få en bred andrahandsmarknad för
              miljöbilar så att fler faktiskt kan byta bort sin bensinbil. Det
              är en modell där det tas ut en registreringsavgift på bilar som
              släpper ut mer och där miljöbilar får bonus. Det ska ske med bonus
              och avgifter i flera steg.
            </seg>
            <seg n="a09c7da7">
              Nu kan man tro att jag menar att utredningen har anammat vårt
              socialdemokratiska förslag, men nej. I stället kommer vår inspiration,
              liksom utredningens, från andra länder som gått före. Systemet
              finns redan i dag i flera andra EU-länder. Kanske är det dags
              att Sverige återigen går före, så som vi tidigare gjort. FN:s
              klimattoppmöte i Warszawa nyligen visade att potentialen för högre
              ambitioner finns och efterfrågas.
            </seg>
            <seg n="94595502">
              Fru talman! Vi socialdemokrater är oroade för de skiftande och
              oklara besked som inte minst svenskt näringsliv får av den nuvarande
              regeringen om utvecklingen av klimatpolitiken. De senaste åren
              har stora investeringar gjorts i teknik för till exempel förnybar
              energi, men regeringen har plötsligt ändrat förutsättningarna
              vilket har gjort investeringarna olönsamma.
            </seg>
            <seg n="815e414f">
              För att politiken ska kunna ge långsiktiga besked krävs samverkan
              över blockgränserna. Vi har föreslagit ett klimatpolitiskt ramverk.
              Det innebär att vi lägger fast regler för klimatpolitiken och
              budgetar för utsläppen för en lång tid framåt och att vi kommer
              överens om att det gäller över regeringsskiften. Det ger stabilitet
              och långsiktighet för det svenska näringslivet, så att säkra investeringar
              kan göras. Det ger oss ökad trovärdighet och möjlighet att bedriva
              ledarskap i EU och internationellt kring klimatfrågan, så som
              Sverige historiskt gjort. Jag vet att det inom regeringen finns
              krafter som håller med mig.
            </seg>
            <seg n="f56895ad">
              Egentligen begär jag bara en sak för att få känna lite hopp inför
              framtiden, och det är att partierna i den nuvarande regeringen
              kan erkänna att bred politisk samverkan är extra viktigt för miljö-
              och klimatpolitiken – att det till och med är det som krävs för
              att vi på allvar ska få fart på omställningen, på riktigt. Miljöproblemen
              känner inga gränser, och därför kan inte heller lösningarna göra
              det.
            </seg>
            <seg n="bcd313a6">
              Vi behöver en mer aktiv, ambitiös och långsiktig miljö- och klimatpolitik
              när det gäller hållbar utveckling, på lokal, nationell och internationell
              nivå. Sverige ska inte vara som alla andra länder. Vi ska vara
              något mer – något bättre.
            </seg>
            <seg n="20969729">
              (Applåder)
            </seg>
          </u>
          <note type="speaker" n="3f0cb578">
            Anf. 59 HELENA LEANDER (MP):
          </note>
          <u who="helena_leander_75e865" xml:id="i-b95a69ee12fc6685-0" n="a6ac3e68">
            <seg n="4e7a0976">
              Fru talman! I årets budget såg regeringen 24 miljarder i reformutrymme
              att fördela. Av de miljarderna valde man att lägga 62 procent
              på skattesänkningar och 1 procent på klimatet. Det är inte det
              att jag vill missunna människor mer pengar i plånboken, men ibland
              måste vi faktiskt hjälpas åt med gemensamma utmaningar – som klimatet.
            </seg>
            <seg n="12d8bc48">
              Vi kan alla göra viktiga insatser för att minska klimatproblemen,
              men vi kan inte ensamma lösa dem som individer. Vi kan cykla och
              käka vegetariskt så mycket vi orkar, men vi kan inte gärna bygga
              järnvägsrälsen själva. Där behövs det politik. Där behövs det
              politiker som gör långsiktiga investeringar, som vågar fatta de
              långsiktiga besluten och som ser till att det som är långsiktigt
              hållbart också blir kortsiktigt lönsamt – så att det är enklare
              att göra de miljösmarta valen, i stället för som i dag då det
              tvärtom ofta är krångligare och dyrare. Ska vi nå hela vägen fram
              behöver vi politik.
            </seg>
            <seg n="0f919023">
              Ska vi nå hela vägen fram på klimatområdet behöver vi också fler
              än Sverige. Vi behöver ett internationellt samarbete. Tyvärr ser
              vi dock att de internationella klimatförhandlingarna går minst
              sagt knackigt. Vi har inte tid att sätta oss på ändan och vänta
              på att de mest motsträviga länderna ska komma med på tåget, utan
              vi i Sverige och i alla länder som har ambitionerna att hålla
              klimatförändringarna på åtminstone kontrollerbara nivåer måste
              gå före och visa vägen. Kan vi visa att det är möjligt att ställa
              om till ett klimatsmart samhälle utan att hota vare sig jobb eller
              välfärd blir det också lättare att få med oss andra länder som
              kanske är lite mer motsträviga.
            </seg>
            <seg n="155ae329">
              Sverige har goda förutsättningar för att bli ett klimatföredöme,
              men vi tar inte riktigt vara på dem. I den här takten kommer vi
              att nå EU:s utsläppsmål till 2050 först 150 år för sent. Det svenska
              klimatmålet till 2050 vet vi inte ens vad det är mer än någon
              vision om noll nettoutsläpp som kan vara lite vad som helst beroende
              på hur man räknar. Det ger inte den långsiktighet som krävs för
              att näringslivet och andra ska våga göra långsiktiga investeringar
              i klimatomställningen.
            </seg>
            <seg n="7b636217">
              Miljöpartiet vill ha en klimatlag på ungefär samma sätt som vi
              har en budgetlag för att säkra långsiktigheten i budgetpolitiken.
              Då behöver vi först ett tydligt utsläppsmål till 2050 som baseras
              på vetenskap och vårt globala ansvar, och sedan behöver vi utsläppstak
              för mandatperioderna på vägen dit som politikerna är skyldiga
              att hålla sig under.
            </seg>
            <seg n="454d710b">
              Hur man sedan utformar klimatpolitiken, vilka verktyg man väljer
              för att hålla sig under taket, kommer så klart olika partier att
              ha olika åsikter om, precis som vi har olika åsikter om vad vi
              vill fylla vår budget med. Men precis som budgetlagen kräver av
              oss att plus och minus ska gå ihop skulle klimatlagen kräva av
              oss att se till att utsläppen går ned i slutändan.
            </seg>
            <seg n="7f075e0b">
              I Miljöpartiets budget för de kommande fyra åren föreslår vi
              ett klimatpaket på ungefär 50 miljarder kronor. Det kan vara svårt
              att relatera till de stora summor som vi slänger oss med i budgetsammanhang,
              men jag kan i alla fall för att göra det lätt för oss konstatera
              att det är mycket mer än regeringens ynka klimatprocent.
            </seg>
            <seg n="4fe33df5">
              I klimatpaketet har vi både piskor och morötter. Ingen seriös
              klimatpolitiker klarar sig utan de klimatskatter som ser till
              att det som är långsiktigt hållbart också är kortsiktigt lönsamt.
              Men det fina i kråksången med de här skatterna är att de ger intäkter
              som vi kan investera i alternativen. Det kan vara alltifrån järnväg
              till förnybar energi och energieffektivisering. Men om vi håller
              oss till den tårtbit av budgeten som vi ska diskutera här i dag
              handlar det till exempel om stöd till klimatsatsningar i kommunerna
              och om ett konverteringsstöd för alla som inte har råd med regeringens
              dyra supermiljöbilar men som vill kunna konvertera sin gamla bil
              till att gå på förnybart bränsle. Det handlar också om en storsatsning
              på klimatinsatser i fattiga länder.
            </seg>
            <seg n="6960c286">
              Det sistnämnda är en väldigt viktig fråga. Det är inte bara en
              moralisk fråga om att vi som ett rikt land som byggt upp vårt
              välstånd till priset av höga utsläpp har ett ansvar att stötta
              fattiga länder att kunna resa sig ur fattigdom på ett mindre klimatskadligt
              sätt. Det är också någonting vi lovat de fattiga länderna och
              som de förväntar sig av oss att vi ska leva upp till.
            </seg>
            <seg n="ad376082">
              Tyvärr ser vi hur de rika länderna, och här är inte Sverige något
              undantag, inte lever upp till löftena, att man inte lever upp
              till löftena om pengar utöver biståndet. Det är något som tyvärr
              bidrar till den misstro som präglar klimatförhandlingarna och
              gör det svårare att komma vidare. Miljöpartiet vill att vi ska
              ta oss framåt i den här frågan. Vi gör som vi lovat. Vi avsätter
              2 miljarder nästa år utöver biståndet för klimatinsatser i fattiga
              länder.
            </seg>
            <seg n="378ba26e">
              Man skulle kunna tänka sig att regeringen, som ofta avvisar alla
              våra förslag om hur vi ska ställa om Sverige till att bli mer
              klimatsmart med hänvisning till att vi ska jobba mer internationellt
              i stället, jublande skulle kasta sig över det här förslaget. Men
              nu gör man tyvärr inte det. Man kommer med 300 miljoner som är
              en bra bit ifrån det man lovat, och varenda krona kommer från
              biståndet. Här krävs en skärpning om Sverige ska leva upp till
              sitt ansvar.
            </seg>
            <seg n="2a4122cd">
              Tyvärr är klimatet inte det enda miljömål som regeringen med
              sin politik misslyckas med. Naturvårdsverket bedömer att vi som
              bäst kan klara 2 av 16 miljömål med den här takten. Här behöver
              vi en tempohöjning. Men regeringen verkar anpassa målen efter
              budgeten i stället för tvärtom.
            </seg>
            <seg n="0b36953a">
              Trots att Naturvårdsverket och flera andra bedömare säger att
              vi behöver skydda betydligt fler värdefulla skogsmiljöer för att
              klara miljömålet levande skogar, vill man inte skjuta till några
              större summor till skogsskyddet. I stället för att utgå från hur
              mycket skog vi behöver skydda för att klara miljömålet har man
              vänt på steken och kollar hur mycket pengar man har i Anders Borgs
              budget. Sedan anpassar man målet efter det. Det är i alla fall
              vad Alliansen har ställt sig bakom i Miljömålsberedningen. Dessutom
              föreslår man till och med nedskärningar i pengarna till skydd
              av skog och andra värdefulla naturmiljöer de kommande åren.
            </seg>
            <seg n="32e48299">
              Miljöpartiet, däremot, satsar 540 miljoner kronor nästa år med
              en stegvis upptrappning åren därefter för att skydda skog och
              annan värdefull natur. Därtill lägger vi 300 miljoner, också med
              en stegvis upptrappning, för skötsel av värdefull natur.
            </seg>
            <seg n="c7d5061a">
              Vi gröna föreslår också satsningar på andra miljömål som hotas
              i dag, som gifter i miljön, levande sjöar och vattendrag samt
              hav i balans. Därutöver satsar vi på övergripande miljöarbete
              som internationellt miljösamarbete, miljöbevakning och så vidare.
              Regeringen verkar däremot mest flytta pengar mellan olika anslag.
              Någon satsning här blir lätt en nedskärning där. Då kan man å
              andra sidan komma igen nästa år, göra en återställare och slå
              på stora trumman för den, även om återställaren inte ens når upp
              till de ursprungliga nivåerna som till exempel på havs- och vattenmiljöanslaget.
            </seg>
            <seg n="1fb46a44">
              Kanske ska vi ändå vara glada för att regeringen i år, i motsats
              till förra året, inte skär ned på miljöbudgeten i alla fall. Men
              jag har högre ambitioner än så på miljöområdet. Och jag trodde
              faktiskt att fler politiker hade det, eftersom vi alla gemensamt
              ställt oss bakom de miljömål som vi nu misslyckas så brutalt med.
            </seg>
            <seg n="adb5b489">
              Hade jag haft chansen hade jag gärna yrkat bifall till vår budget.
              Eftersom jag inte kan göra det i det här skedet får jag i stället
              yrka bifall till reservation nr 3 om miljörättvisa, en nog så
              viktig aspekt på hur den miljöpolitik vi för eller inte för drabbar
              människor olika beroende på vilka förutsättningar vi har och hur
              rättviseperspektivet behöver komma in mer i miljöpolitiken. Därmed
              får jag nog tyvärr, fru talman, hålla tyst.
            </seg>
          </u>
          <note type="speaker" n="c77405c1">
            Anf. 60 JOSEF FRANSSON (SD):
          </note>
          <u who="josef_fransson_b32cdd" xml:id="i-adf9f079f9d913f0-0" n="33373a7a">
            <seg n="c957aaf3">
              Fru talman! I dag debatterar vi som bekant Utgiftsområde 20 Allmän
              miljö- och naturvård .
            </seg>
            <seg n="b356836b">
              När jag tänker på god miljö tänker jag i första hand på ren luft
              att andas, rent vatten att dricka och kanske till och med bada
              i och en natur där växt- och djurliv frodas och dit medborgarna
              har tillträde. Sverige är i många avseenden ett fantastiskt land
              att leva i, även när det gäller miljön, och jag tycker att vi
              är ganska duktiga på miljö- och naturvård. Och jag tror att det
              är så de flesta svenskar vill ha det. Jag vet också att svenskarna
              prioriterar miljöfrågor i stor utsträckning i politiken.
            </seg>
            <seg n="928f0d48">
              Jag tror också att detta i större utsträckning än vad många vill
              erkänna hänger ihop med att folk i Sverige har det relativt gott
              ställt och att medborgarna genom våra demokratiska institutioner
              kan vara med och påverka. I länder där människor sliter för att
              över huvud taget kunna ställa fram mat på bordet till sina familjer
              blir miljötänket ofta sekundärt, även i en del relativt utvecklade
              demokratier. Dumpning av giftigt avfall, jakt på utrotningshotade
              arter, skogsskövling och så vidare blir vardag när man inte har
              de ekonomiska förutsättningarna att planera långsiktigt.
            </seg>
            <seg n="52314729">
              Sverige har utmärkta förutsättningar att behålla och utveckla
              högt ställda miljömål. Kan vi producera god vetenskap och i olika
              avseenden utveckla kostnadseffektiva miljölösningar kan vi dessutom
              exportera kunskapen till mindre bemedlade nationer.
            </seg>
            <seg n="5d3b66b3">
              Det som dock är viktigt är att vi inte lockas att göra avsteg
              från demokratins och marknadsliberalismens mångfald. Det finns
              de som menar att en svagare ekonomi skulle vara bra för miljön.
              Jag menar att det förhåller sig precis tvärtom.
            </seg>
            <seg n="dd2456e2">
              En miljöpartist skrev förra året en ganska anmärkningsvärd debattartikel
              i DN som beskrev hur hon ville införa extremt långtgående klimatlagar
              i Sverige baserade på direktiv från en självständig expertpanel.
              Nära-noll-utsläpp till 2050 var syftet med den lagstiftning som
              föreslogs, och den liknades av förslagsställaren själv med budgetreglerna
              som är satta för att hindra politiken att äventyra statsfinanserna.
              Politikens möjligheter att förändra denna expertpanels färdriktning
              skulle med andra ord kraftigt begränsas. Som kontenta av förslaget
              kan man säga att den liberala demokratin ansågs vara otillräcklig
              för att få till stånd de högtravande visionerna om global frälsning.
              I stället skulle expertpanelen ställa sig över den opålitliga
              folkviljan. Miljöpartisten som lade fram detta förslag heter för
              övrigt Åsa Romson och är Miljöpartiets ena språkrör.
            </seg>
            <seg n="6c8c874c">
              Med detta sagt är det nära till hands att citera en annan folkkär
              före detta politiker. Han sade så här: Ingen påstår att demokratin
              är perfekt eller allsmäktig. Det har sagts att demokrati är den
              sämsta styrelseformen som har prövats, om man bortser från alla
              de övriga formerna som prövats genom tiderna. Dessa ord är Winston
              Churchills. Jag tycker att de är tänkvärda.
            </seg>
            <seg n="e6a328a6">
              Jag tänkte nämna lite grann om kvotplikt.
            </seg>
            <seg n="5eaf6c6f">
              Fru talman! Med budgeten som vi har på bordet antar vi nu en
              ny lag gällande kvotplikten för inblandning av biodrivmedel i
              våra bränslen.
            </seg>
            <seg n="de471d6b">
              Det är beklagligt att regeringen väljer att gömma detta i budgeten.
              Frågan är av sådan dignitet att den borde behandlas i ett eget
              betänkande.
            </seg>
            <seg n="b4221ef6">
              Ur mitt perspektiv är den nya lagen djupt beklaglig, inte minst
              på grund av alla de medborgare som kommer att drabbas av motorhaverier
              till följd av detta.
            </seg>
            <seg n="ff51a1ea">
              I Sverige är det i dag få som köper etanolbilar, vilket är fullt
              begripligt. En bil är till för att köras, inte stå på verkstaden.
            </seg>
            <seg n="f452e9a3">
              Jag har flera gånger i denna talarstol tagit upp den påfallande
              naivitet som råder kring så kallad grön energi. Man omfamnar huvudlöst
              allt icke-fossilt utan att på ett seriöst sätt också räkna in
              de negativa aspekter som ofta överväger nyttan.
            </seg>
            <seg n="51fb4a0a">
              När det gäller etanol vet jag inte för vilken gång i ordningen
              jag i talarstolen tar upp hur man politiskt och med stora omfördelningar
              av skattebetalarnas pengar skapar en efterfrågan på en produkt
              som har en rad negativa konsekvenser. Inte minst gäller det den
              koldioxidskuld man bygger upp när skog skövlas för den nya jordbruksmark
              som måste tas i anspråk.
            </seg>
            <seg n="5fcece74">
              För denna regnskogsskövling och den livsmedelsbrist som drabbar
              fattiga på grund av biodrivmedlen tvingas svenska skattebetalare
              betala i runda slängar 3 miljarder per år – och mer lär det bli
              när inblandningen nu kraftigt ska ökas.
            </seg>
            <seg n="b490e44b">
              Till och med i det tungrodda byråkratimaskineriet i Bryssel har
              man konstaterat de negativa effekterna, som går under benämningen
              ILUC, Indirect Land Use Change. Inom EU inför man därför restriktioner
              för hur mycket konventionella biodrivmedel man tillåts räkna av
              från utsläppsmålen av just det skälet att man känner till att
              detta snarare ökar än sänker utsläppen av koldioxid för årtionden
              framöver.
            </seg>
            <seg n="8ff9f05d">
              Förra gången jag lyfte upp frågan i kammaren fick jag mothugg.
              En debattör oroade sig för hur en minskad ambition för etanolen
              skulle påverka svenska jobb.
            </seg>
            <seg n="c420664b">
              Denna frågeställning verkar dock lösa sig, eller hur jag ska
              uttrycka det, på egen hand under alliansregeringens styre. Sveriges
              största etanolfabrik i Norrköping ser för närvarande ut att få
              lägga ned då man inte kan konkurrera prismässigt med den importerade
              etanolen från amerikansk majs och brasiliansk före detta regnskog.
            </seg>
            <seg n="7fcf844f">
              I Karlshamn planerades ytterligare en etanolfabrik som nu ser
              ut att inte komma till stånd då finansiärerna verkar drar sig
              ur.
            </seg>
            <seg n="b003b827">
              Det ser alltså ut som att merparten av etanol kommer att importeras
              framöver, och det utan några politiska kursändringar.
            </seg>
            <seg n="b663e92f">
              Att i detta läge, som regeringen gör, införa tvingande regler
              för en högre inblandning av etanol är i min värld rent horribelt.
              En vacker dag kommer ett antal politiker och partier att ställas
              till svars för detta, och det är något av det fina med vår demokrati.
            </seg>
            <seg n="eb0ac60b">
              I sammanhanget är det också svårt att inte ta upp Konjunkturinstitutets
              miljöekonomiska rapport för i år. Där närmast raljerar man över
              de fattade politiska besluten om bland annat en fossiloberoende
              fordonsflotta till 2030.
            </seg>
            <seg n="f62620d6">
              Låt mig citera ett stycke:
            </seg>
            <seg n="d812120c">
              För att klara utsläppsminskningarna i Naturvårdsverkets målscenario
              2, vid en bränsleeffektivisering på 50 procent, krävs enligt modellberäkningarna
              en skattehöjning med ca 900 procent. För att klara utsläppsminskningarna
              i målscenario 1, som är ännu mer ambitiöst, krävs en större bränsleeffektivisering
              i kombination med en ännu högre skattehöjning. Inget analysverktyg
              är anpassat för att studera så stora förändringar som målet om
              en fossiloberoende fordonsflotta innebär.
            </seg>
            <seg n="252b8696">
              Smaka på den, mina vänner!
            </seg>
            <seg n="c643066d">
              Med skattehöjningar på 900 procent, och alltså ett bensinpris
              på över 40 kr, når man enligt modellerna ändå bara halvvägs till
              målet om en fossiloberoende fordonsflotta 2030.
            </seg>
            <seg n="9af67efb">
              Det är som sagt skönt att vi har demokrati. Låt oss fortsätta
              med det.
            </seg>
            <seg n="8800e5fa">
              Fru talman! Situationen i vårt innanhav Östersjön är på många
              sätt alarmerande. Döda bottnar, kraftig algblomning och olje-
              och giftutsläpp hotar såväl livet i havet som i förlängningen
              hälsan för oss människor. Därför anser Sverigedemokraterna att
              Östersjöproblematiken måste ges en stor prioritet.
            </seg>
            <seg n="4c51d9f6">
              Vi delar Östersjön med flera andra nationer, och det är därför
              viktigt att vi samarbetar med dessa för vårt innanhavs tillfrisknande
              och bästa.
            </seg>
            <seg n="6e7561e8">
              Östersjön innehåller mängder av sådant som inte hör hemma där,
              såsom krigsmateriel i form av minor, senapsgas och ammunition
              från andra världskriget. Mycket av det ligger nog bäst där det
              ligger och är mycket svårt att åtgärda.
            </seg>
            <seg n="ed7c3b87">
              Med hjälp av flera utredningar på området har man kunnat konstatera
              att det inom svenskt territorialvatten också dumpats tiotusentals
              tunnor med giftigt innehåll. Utanför Sundsvall ligger till exempel
              en stor dumpningsplats som totalt innehåller flera ton kvicksilver.
              Men det är inte allt. Det finns också outforskade platser där
              det troligtvis ligger gifttunnor.
            </seg>
            <seg n="76ba1ea6">
              Som ett första steg mot att kartlägga och ta fram åtgärder för
              detta har vi anslagit 100 miljoner extra inom utgiftsområde 20
              för kommande år. Detta anslag växer sedan under budgetperioden.
            </seg>
          </u>
          <note type="speaker" n="12200e58">
            Anf. 61 HELENA LEANDER (MP) replik:
          </note>
          <u who="helena_leander_75e865" xml:id="i-b95a69ee12fc6685-1" n="a6ac3e68">
            <seg n="cda8a9ed">
              Fru talman! Demokrati innebär att även Josef Fransson får framföra
              sina ståndpunkter i riksdagens talarstol, men det innebär definitivt
              inte att jag vill inskränka demokratin.
            </seg>
            <seg n="2e01d5c4">
              Jag blir fascinerad när Josef Fransson försöker föra fram det
              i hans mening obskyra extremistförslaget om ett klimatpolitiskt
              ramverk som något perifert som Miljöpartiet har hittat på. Det
              kanske har undgått Josef Fransson att ett sådant här klimatpolitiskt
              ramverk, eller klimatlag, föreslås av Miljöpartiet, Socialdemokraterna
              och Vänsterpartiet. Det finns redan i Storbritannien och Mexiko,
              och det diskuteras i våra nordiska grannländer. Är dessa länder
              fortfarande demokratier, eller är de på väg mot diktaturens brant?
            </seg>
            <seg n="b63b6ee9">
              I frågan om det finanspolitiska ramverket, eller budgetlagen,
              är jag okunnig om var Sverigedemokraterna står. Jag antar dock
              att Sverigedemokraterna vill riva upp det eftersom det innebär
              att man i god demokratisk anda beslutar om vissa långsiktiga spelregler
              för att stävja de kortsiktigheter som var förödande för Sverige
              under 90-talskrisen då det fanns en frestelse i att lova mer än
              vad man kunde hålla och spendera mer pengar än vad man hade. Man
              byggde upp ett skuldberg som kommande generationers politiker
              skulle få ta över. Man beslutade då om vissa långsiktiga regler
              för att det inte ska lämnas en skuld till nästa gäng.
            </seg>
            <seg n="5c030f14">
              Det är lite samma grej med klimatpolitiken. Här sitter vi och
              tar springnota som vi lämnar till kommande generationer. Men det
              är inget som hindrar oss, lika lite som Storbritannien och andra
              länder, att i demokratisk ordning besluta om ett ramverk där vi
              sätter upp ett mål och en utsläppsbana för hur utsläppen ska minska
              och sedan kommer överens om att vi ska göra vad vi kan för att
              få ned utsläppen i denna takt.
            </seg>
            <seg n="996c774a">
              Givetvis ska detta ske med stöd av experter, som ju brukar ge
              underlag till oss när vi ska fatta beslut.
            </seg>
            <seg n="07099257">
              Därefter kommer vi att fortsätta ha diskussioner om vad vi ska
              fylla dessa tak med och vilken politik som är den bästa, men vi
              kan i alla fall enas om ett mål som vi är på väg mot.
            </seg>
          </u>
          <note type="speaker" n="57cdd1fb">
            Anf. 62 JOSEF FRANSSON (SD) replik:
          </note>
          <u who="josef_fransson_b32cdd" xml:id="i-adf9f079f9d913f0-1" n="33373a7a">
            <seg n="a0cf46c9">
              Fru talman! Jag läste debattartikeln i går. Den har ett år på
              nacken, men Helena Leander bekräftar att förslagen fortfarande
              är aktuella.
            </seg>
            <seg n="46060bfd">
              Jag har svårt att tolka detta på något annat sätt än att ni inte
              litar på att människor är förnuftiga och kan göra rationella val,
              utan ni vill tillsätta en självständig expertpanel.
            </seg>
            <seg n="09146126">
              Ni vill binda upp er för en politik som ska gälla 40 år framåt
              i tiden. Syftet med förslaget är att nästa generations politiker
              inte ska kunna riva upp det, oavsett skäl. Det är skrämmande.
              Jag säger inte att det är att avskaffa demokratin; jag säger att
              det är ett avsteg från demokratin, och det är problematiskt.
            </seg>
            <seg n="a434d0b6">
              Tänk om vi skulle tvingas bygga dagens miljöpolitik på det man
              visste för 30 år sedan. Det hade inte varit speciellt klokt.
            </seg>
          </u>
          <note type="speaker" n="a0cc5805">
            Anf. 63 HELENA LEANDER (MP) replik:
          </note>
          <u who="helena_leander_75e865" xml:id="i-b95a69ee12fc6685-2" n="a6ac3e68">
            <seg n="0a793275">
              Fru talman! I riksdagen stiftar vi lagar och kan också riva upp
              dem om vi inte tycker om dem. Ibland kan det dock finnas en poäng
              med breda uppgörelser mellan partier om frågor som är långsiktigt
              viktiga. Det gäller till exempel budgetpolitiken där i alla fall
              de flesta partier är eniga om att vi har vissa förhållningsregler
              för att inte göra saker som vi sedan ångrar och där vi försöker
              komma överens om att plus och minus ska gå ihop. Sedan fyller
              politiker sina budgetar med helt olika saker beroende på inriktning.
            </seg>
            <seg n="cb999ecc">
              Så skulle det också vara i ett klimatpolitiskt ramverk. Ingen
              skulle tvinga Josef Fransson att bygga vindkraftverk. Han får
              väl bygga kärnkraftverk om han skulle få makten. Det viktiga är
              att om vi har ett långsiktigt mål som vi säger att vi står bakom
              måste vi också följa det. Det är lite det som är problemet i dag.
              Alla, utom Josef Fransson, säger att vi ska rädda klimatet på
              ett eller annat sätt.
            </seg>
            <seg n="7a84d0cc">
              Vi har fina, långsiktiga mål, som är lite luddiga i kanten fortfarande,
              men vi har inte politiken för att ta oss dit. Det ger en stor
              otrygghet för den företagare som står i begrepp att investera
              i en ny fabrik eller så. Man vill gärna veta på ett ungefär vilka
              spelregler som gäller. Finns det en långsiktig ambition hos politikerna
              att ta oss ned till en nivå närmare nollutsläpp, eller vad vi
              nu sätter för mål? Kan man enas om det med en bred uppslutning
              blir det mycket lättare att sedan se till att styrmedlen kommer
              på plats och att tryggheten för investeringar finns, för man vet
              åt vilket håll man är på väg.
            </seg>
            <seg n="95f74ce2">
              Om det sedan visar sig att IPCC är grundlurade och klimatet löser
              sig och allt är frid och fröjd kan man såklart ändra på det. Det
              är tyvärr inte mycket som tyder på det, men möjligheten finns,
              på samma sätt som man kan riva upp budgetlagen om man så önskar.
              Men jag tycker att budgetlagen har tjänat oss väl. Man kan diskutera
              detaljer i utformningen, men det ger ändå någon sorts långsiktig
              trygghet.
            </seg>
            <seg n="cb89e015">
              På samma sätt tror jag att vi behöver en långsiktig trygghet
              också i klimatpolitiken. Jag förstår inte att det skulle vara
              odemokratiskt att vi fattar långsiktiga beslut i god demokratisk
              ordning i den här riksdagen.
            </seg>
          </u>
          <note type="speaker" n="93c42e90">
            Anf. 64 JOSEF FRANSSON (SD) replik:
          </note>
          <u who="josef_fransson_b32cdd" xml:id="i-adf9f079f9d913f0-2" n="33373a7a">
            <seg n="fc563d20">
              Herr talman! Jag har lite svårt att se att det är som Helena
              Leander säger att det här inte har större effekt än några andra
              lagar vi stiftar. Själva syftet med hela det här politiska förslaget
              tolkar jag som att det ska bli väldigt komplicerat för framtida
              generationers politiker att gå in och bryta upp lagstiftningen.
              Det är det som är själva syftet med det här ramverket.
            </seg>
            <seg n="7f197a74">
              Vi kan ta ett par exempel. Vi hade en folkomröstning för ett
              antal år sedan om kärnkraften. Den skulle ha varit avvecklad förra
              året eller något sådant, om jag inte minns fel. Så blev det inte.
              Som tur var kom senare generationers politiker och var lite klokare
              än politikerna i de tidigare generationerna.
            </seg>
            <seg n="604596a1">
              Jag tog upp ett annat exempel, om en fossilfri fordonsflotta
              till 2030, i mitt anförande. Jag har svårt att tro att vi i praktiken
              kommer att höja bensinpriset till 42 kronor för att nå halvvägs
              till det här målet. Sannolikt kommer nästa generations politiker
              att vara lite klokare än dagens.
            </seg>
            <seg n="1eaa2fda">
              Jag tror att det är väldigt vanskligt att binda upp sig på det
              sätt som jag menar att man gör med det här förslaget.
            </seg>
          </u>
          <note type="speaker" n="99e6c22f">
            Anf. 65 JENS HOLM (V):
          </note>
          <u who="jens_holm_9bd66a" xml:id="i-1d33c8bd618badb3-0" n="fcf591c5">
            <seg n="da164f48">
              Herr talman! När jag läser det här betänkandet börjar jag fundera
              en del över regeringens prioriteringar. Det är alltså utgiftsområde
              20, som är en del av regeringens budget, som vi debatterar nu.
              Det rör klimatet, biologisk mångfald, kemikalier, övergödning
              av våra hav och vatten och mycket annat. Vad kan vara viktigare
              än allt detta?
            </seg>
            <seg n="9117bde7">
              I regeringens budget avsätter man knappt 5 miljarder kronor till
              det här viktiga området. Då tänker jag på regeringens omfattande
              skattesänkningar under de sju år man har styrt. Totalt har man
              sänkt skatterna för 140 miljarder kronor. Med det femte jobbskatteavdraget
              kan vi plussa på ytterligare 12 miljarder kronor. Banker, storföretag
              och höginkomsttagare kan särskilt dra nytta av de här skattesänkningarna.
              140 miljarder kronor jämfört med anslaget i det här utgiftsområdet
              på 5 miljarder – det är nästan 30 gånger mer pengar till skattesänkningar
              än till miljön och klimatet. Är det verkligen en rimlig prioritering?
            </seg>
            <seg n="8fdbbae6">
              Jag säger det här eftersom ni säkert vet att vi i Vänsterpartiet
              vill anslå väsentligt mycket mer pengar till miljö- och klimatområdet
              i budgeten. Dessutom anslår vi väsentligt mycket mer pengar till
              jobbsatsningar och till vård, skola och omsorg. Jag säger det
              därför att ibland frågar folk: Hur kommer det sig att Vänsterpartiet
              kan satsa så mycket mer pengar på både miljön och jobben och den
              offentliga sektorn? Jo, vi avvisar regeringens skattesänkarpolitik.
              Dessutom låter vi dem som smutsar ned betala mer i form av höjda
              avgifter och skatter på utsläpp.
            </seg>
            <seg n="decad80a">
              Det finns en röd tråd i Vänsterpartiets politik, och det är rättvisa
              och omtanke. Det gäller även miljöområdet. Vi vet att det är vi
              i den rika världen som skapat klimatkrisen. Det är vi i den rika
              världen som stått för över 70 procent av de historiska utsläppen.
              Därför måste Sverige och andra rika länder ta ansvar för de här
              utsläppen. Därför lägger vi i Vänsterpartiet fram nya, skarpare
              klimatmål för både Sverige och EU.
            </seg>
            <seg n="330fb8c9">
              Vi vill att utsläppen här i Sverige ska bringas ned till under
              40 miljoner ton till 2020. Vi driver också att EU ska minska sina
              utsläpp med 40 procent till 2020. Vi gör inte som regeringen,
              som lägger över ansvaret för en tredjedel av våra utsläpp på andra
              länder genom uppköp av billiga och osäkra utsläppskrediter. Vi
              gör allt på hemmaplan.
            </seg>
            <seg n="7787e8ce">
              Därutöver föreslår vi i Vänsterpartiet ett nytt klimatbistånd
              med nya additionella medel. Totalt sett handlar det om 4 miljarder
              kronor för de kommande tre åren.
            </seg>
            <seg n="5364829e">
              Rättvisa och omtanke präglar också Vänsterpartiets politik på
              andra områden i det här betänkandet. Det är alltifrån att sanera
              våra marker från gamla miljösynder, att skydda skog och mark och
              att satsa mer pengar på miljöforskning till bättre skydd av vår
              havs- och vattenmiljö, klimatanpassning och mer pengar till internationellt
              klimatsamarbete. Min uppradning av allt inom miljö- och klimatområdet
              där vi tycker att regeringen inte gör tillräckligt skulle kunna
              bli ganska lång. Vi i Vänsterpartiet lägger fram konkreta förslag
              på vad som behöver göras.
            </seg>
            <seg n="d20ad3c2">
              Egentligen kan väl allt sammanfattas i det faktum att regeringen
              själv skriver i den budget som vi nu debatterar att Sverige inte
              kommer att nå 14 av våra 16 miljömål med i dag beslutade eller
              planerade styrmedel.
            </seg>
            <seg n="b92a8b2c">
              Vi når inte våra miljömål med i dag beslutade eller planerade
              styrmedel. Borde då inte mer göras? Jo, självklart. Men varför
              gör då inte regeringen mer? Min enda slutsats är att regeringen
              helt enkelt prioriterar annat framför att skydda miljön och rädda
              klimatet. Skattesänkningar är viktigare än att rädda vår miljö,
              enligt den borgerliga regeringen.
            </seg>
            <seg n="a1b8f920">
              Helt avgörande i den här debatten är förstås vilka prioriteringar
              vi gör och hur stora resurser vi anslår till det här området.
              Här är skillnaden stor mellan den borgerliga regeringen, uppbackad
              av Sverigedemokraterna, och oss i Vänsterpartiet. Men jag tror
              också att det handlar om något helt annat. Det handlar om hela
              synen på hur miljöarbetet ska bedrivas. Jag tänkte på det när
              jag häromdagen genomförde den ritual som miljontals andra svenskar
              också gör ungefär en gång i veckan. Jag tog mina gamla mjölkpaket,
              plastbyttor och konservburkar och travade allt i kartonger som
              jag tryckte ned i papperspåsar och lastade på cykeln och cykelvagnen.
              Sedan rullade jag i väg till återvinningsstationen – ni vet, de
              här gröna igloorna som ofta är överfulla och ganska smutsiga och
              ligger alldeles för långt från där man bor.
            </seg>
            <seg n="83227f0d">
              Det är rätt krångligt att vara miljövän i Sverige när man vill
              återvinna sitt avfall. Men det skulle inte behöva vara så här
              krångligt och svårt. Alla vi här vet att för drygt ett år sedan
              lades det fram ett konkret förslag på hur vi ska kunna lösa det
              här. Regeringens avfallsutredare lade fram sitt betänkande om
              en resurseffektiv avfallshantering. Regeringen har lovat att i
              år återkomma med ett konkret lagförslag, en proposition, om hur
              den här Avfallsutredningens förslag ska kunna förverkligas.
            </seg>
            <seg n="043fed21">
              Något sådant förslag har dock inte kommit, och i ärlighetens
              namn vet vi att det inte kommer någon avfallsproposition före
              valet. Ni borgerliga som har ansvaret för regeringsmakten får
              gärna korrigera mig på den punkten.
            </seg>
            <seg n="fcfb00af">
              Jag tror att anledningen till att den borgerliga regeringen inte
              lägger fram förslag för hur vårt hushållsavfall ska hanteras är
              att utredningens förslag handlar om att kommunerna ska få ansvaret
              för insamling av förpackningar och tidningar. Kommunerna ska alltså
              kunna samla in detta tillsammans med resten av hushållsavfallet,
              men regeringen vill inte det.
            </seg>
            <seg n="85df7c79">
              Regeringen vill i stället att marknaden, producenterna, ska sköta
              det. Man hoppas att producenterna ska bygga upp en marknad för
              avfallet. Regeringen vill alltså inte ha den kommunalisering som
              utredningen har föreslagit, trots att vi ganska säkert vet att
              resultatet skulle bli mycket bättre.
            </seg>
            <seg n="b0a12a08">
              Det är ett tydligt exempel på hur regeringen sätter formen framför
              innehållet även när det gäller miljöpolitiken. Det är viktigare
              att hoppas på att marknaden ska lösa det än att det ska vara rationellt
              och enkelt för svenska folket att bli av med sitt avfall. Det
              är inte acceptabelt. Tyvärr är det inte det enda området där regeringen
              hoppas på marknadens osynliga hand för att lösa mängder av våra
              svåra problem. Självklart borde vi göra det bästa för miljön och
              lämna formen – marknad eller plan, eller vad det nu kan vara –
              åt sidan.
            </seg>
            <seg n="525b9958">
              Jag vill ta upp en fråga till. I går lyssnade jag på chefsekonomen
              på IEA, International Energy Agency, Fatih Birol. Han berättade
              bland annat att världens subventioner till fossil energi i fjol
              uppgick till enorma 544 miljarder US-dollar. Subventionerna till
              förnybar energi uppgick under samma tid till 101 miljarder US-dollar,
              alltså mindre än en femtedel av det som gick till det fossila.
              Jag tror att alla vi här inne – jag vet inte riktigt om det gäller
              Sverigedemokraterna, men alla andra – ogillar dessa enorma fossilsubventioner.
              Det är så otroligt mycket pengar till det som smutsar ned och
              förhållandevis lite pengar till det förnybara – som är den framtida
              gröna och rena energin.
            </seg>
            <seg n="56748f6c">
              Men även vi i Sverige är en del av problemet med stora miljöskadliga
              subventioner. Naturvårdsverket går i rapporten Potentiellt miljöskadliga
              subventioner igenom de så kallade miljöskadliga subventionerna
              i Sverige. Om man räknar samman alla miljöskadliga subventioner
              som Naturvårdsverket tar upp landar det för svensk räkning på
              hela 50 miljarder kronor.
            </seg>
            <seg n="a5db85b1">
              Miljöminister Lena Ek har lovat en kartläggning och utfasning
              av dessa subventioner. Det är också ett åtagande som vi i Sverige
              har efter konferensen om biologisk mångfald i Nagoya i Japan 2010.
              En hyfsat bra kartläggning av de miljöskadliga subventionerna
              har vi redan i Naturvårdsverkets rapport. Men vad hände med utfasningen?
            </seg>
            <seg n="e11b10b7">
              Vi i Vänsterpartiet har lagt fram reservation nr 5 som jag härmed
              vill yrka bifall till. Den handlar om en utfasning av de miljöskadliga
              subventionerna. I behandlingen av reservationen kan vi läsa att
              regeringen arbetar med frågan, och de skriver också att de arbetar
              med de icke skatterelaterade miljöskadliga subventionerna. Det
              innebär att regeringen har kommit med en omdefinition av vad miljöskadliga
              subventioner handlar om. Numera är det bara icke skatterelaterade
              miljöskadliga subventioner. Därmed utesluter regeringen en stor
              del av de miljöskadliga subventionerna, till exempel nedsättningen
              av koldioxidskatten. Varför har man gjort denna omdefinition?
              Jag undrar också varför själva utfasningen tar så lång tid. Varför
              det händer så lite? Därför yrkar jag bifall till reservation nr
              5.
            </seg>
          </u>
          <note type="speaker" n="85e1ce04">
            Anf. 66 JOHAN HULTBERG (M):
          </note>
          <u who="johan_hultberg_88b600" xml:id="i-fc8c478048b02dc5-0" n="019c276e">
            <seg n="c331054a">
              Herr talman! Inte bara året utan hela mandatperioden lider nu
              mot sitt slut. Om 276 dagar är det val igen. Jag tänkte därför
              ta tillfället i akt att i denna debatt blicka både framåt och
              bakåt i tiden.
            </seg>
            <seg n="732c4843">
              Alliansen har under sina sju år åstadkommit fantastiskt mycket.
              Moderaterna, Folkpartiet, Centerpartiet och Kristdemokraterna
              har under de år vi har haft möjlighet att vara i regeringsställning
              bland annat lyckats minska utanförskapet, öka sysselsättningen
              och därigenom öka de resurser staten har att förfoga över. Det
              är resurser som vi har investerat i infrastruktur och forskning.
            </seg>
            <seg n="bd7ebf0e">
              Ansvarsfull ekonomisk politik med arbetslinjen som utgångspunkt
              är en förutsättning för att vi ska kunna driva en ambitiös miljö-
              och klimatpolitik. Inom miljödebatten hörs ibland tillväxtkritik.
              Även från denna talarstol hörs emellanåt inlägg som gör gällande
              att tillväxt i sig är ett problem.
            </seg>
            <seg n="9bccb876">
              Min och Moderaternas bestämda uppfattning är den raka motsatsen.
              Ekonomisk tillväxt är nödvändigt för att vi ska kunna skapa socialt,
              ekonomiskt och ekologiskt hållbar utveckling och för att vi ska
              ha möjlighet att ta oss an de stora miljö- och klimatutmaningar
              som vi står inför, i Sverige såväl som globalt. Därför är det
              bekymmersamt att oppositionspartierna närmast tycks tävla i att
              lägga förslag som skulle göra det dyrare att anställa, mindre
              lönsamt att arbeta och som skulle hämma svensk tillväxt och därmed
              också krympa resurserna till miljö- och klimatåtgärder.
            </seg>
            <seg n="aeeb5d35">
              Herr talman! Oppositionens företrädare har i debatten redan varit
              inne på att 14 av 16 nationella miljökvalitetsmål inte bedöms
              kunna nås med nuvarande åtgärder och styrmedel. Det är sant. I
              Sverige har vi nämligen enats om högt uppställda miljömål som
              inte bygger på vad vi enkelt kan uppnå utan som bygger på insikten
              om vart vi behöver komma. Det är självfallet oppositionsföreträdarnas
              roll att vara kritiska, men jag reagerar likväl på den svartmålning
              som Ernkrans, Leander och Holm gör i debatten. Faktum är att utvecklingen
              går åt rätt håll och att Alliansen har höjt tempot i miljöarbetet
              och skapat ett bättre fungerande miljömålssystem.
            </seg>
            <seg n="1bac19df">
              Den parlamentariska Miljömålsberedningen, där de flesta av oss
              som deltar i dagens debatt ingår, gör ett omfattande och viktigt
              arbete för att ta fram underlag och strategier för hur de 16 nationella
              miljökvalitetsmålen ska nås.
            </seg>
            <seg n="277da95d">
              Herr talman! Regeringen har under innevarande mandatperiod prioriterat
              fyra områden inom miljöpolitiken: klimat, giftfri vardag, levande
              hav och vattendrag samt biologisk mångfald och ekosystemtjänster.
              Jag tänkte nu uppehålla mig vid vart och ett av dessa synnerligen
              viktiga områden.
            </seg>
            <seg n="39925cfe">
              Låt mig börja med klimatet. Sverige har bland de mest ambitiösa
              klimatmålen i världen. Det är bra. Ännu bättre är att vi är på
              god väg att nå dem. Till år 2020 ska Sveriges utsläpp ha minskat
              med 40 procent jämfört med 1990. Hittills har vi minskat våra
              utsläpp med 20 procent samtidigt som vår bnp har vuxit med nära
              60 procent. Därigenom är Sverige ett föregångsland som visar att
              det är möjligt att bryta sambandet mellan ekonomisk tillväxt och
              stigande utsläpp. Att bryta det sambandet är en nödvändig nyckel
              för att låsa upp de tröga globala klimatförhandlingarna.
            </seg>
            <seg n="6bf00579">
              Herr talman! Det är viktigt att Sverige även fortsättningsvis
              har en ledande roll i de internationella klimatförhandlingarna,
              men allt hopp får inte sättas till förhandlingen om FN-systemet.
              Därför är det bra att Sverige deltar i och har tagit initiativ
              till en rad kompletterande åtgärder. Bland annat har Sveriges
              initierat det globala partnerskapet för att minska utsläppen av
              kortlivade klimatpåverkande luftföroreningar som metan och sot.
            </seg>
            <seg n="ab081362">
              En förutsättning för att klimatutmaningarna ska kunna mötas på
              allvar är att vi sätter ett pris på utsläpp globalt. Sverige har
              världens högsta koldioxidskatt, och svensk tung och energikrävande
              industri ingår i EU:s handel med utsläppsrätter. Det är bra, men
              fler länder måste följa Sveriges och Europas exempel och sätta
              ett pris på utsläpp. Därför är det bra att Sverige är engagerat
              i Världsbankens partnerskap för marknadsutveckling där man verkar
              för ökad internationell utsläppshandel.
            </seg>
            <seg n="7bb07f6e">
              Här hemma i Sverige utgör vår transportsektor en viktig klimatpolitisk
              utmaning. Förra året minskade förvisso trafikens utsläpp med 4
              procent, och de bilar som säljs blir alltmer bränslesnåla samtidigt
              som andelen fordon som går på förnybara bränslen ökar. Men alltjämt
              står transportsektorn för omkring en tredjedel av Sveriges samlade
              utsläpp. Således är omställningen av vår transportsektor en självklar
              prioritering för Alliansen.
            </seg>
            <seg n="59e33202">
              Alliansen har som vision att Sverige 2030 ska ha en fossiloberoende
              fordonsflotta. För att nå visionen kommer det att krävas en fortsatt
              snabb teknisk utveckling men också effektiva styrmedel. Koldioxidskatten
              är grunden, men mer behövs. Därför gav regeringen Thomas B Johansson
              i uppgift att leda en särskild utredning med uppdrag att leverera
              förslag på åtgärder för att påskynda omställningen av fordonsflottan.
              Slutbetänkandet, som jag ser mycket fram emot, presenteras på
              måndag, den 16 december. Utifrån den kommer Alliansen att ta nya
              steg.
            </seg>
            <seg n="56ca4d59">
              Jag går nu över till kemikaliepolitiken och vår strävan efter
              en giftfri miljö, herr talman. Inom kemikaliepolitiken har Alliansen
              ett särskilt fokus på våra barn. Bland annat driver Miljöstyrningsrådet
              ett projekt om en giftfri förskola, och vi har i Sverige gått
              före med lagstiftning som förbjuder bisfenol A i barnmatsförpackningar.
            </seg>
            <seg n="4a43c0df">
              Arbetet med att fasa ut hormonstörande ämnen, såsom bisfenol,
              och komma till rätta med kombinationseffekter som uppstår när
              olika ämnen blandas är mycket angeläget. Det krävs en stärkt gemensam
              EU-lagstiftning, vilket regeringen lyfter fram i den kemikalieproposition
              som precis har lämnats till riksdagen. Vi har således anledning
              att i denna kammare inom kort återkomma till kemikaliepolitiken
              i stort.
            </seg>
            <seg n="47443065">
              Till dess nöjer jag mig med att lyfta fram dels den satsning
              på över 200 miljoner som regeringen gör på det fortsatta arbetet
              med handlingsplanen för en giftfri vardag, dels den särskilda
              satsning som regeringen nu gör för att främja avancerad rening
              av avloppsvatten. Den sistnämnda satsningen syftar till att utveckla
              metoder för att bland annat reducera läkemedelsrester i avloppsvatten.
            </seg>
            <seg n="8e9d6747">
              Herr talman! Avloppsrening för oss naturligt över till Alliansens
              tredje prioritering, nämligen levande hav och vattendrag. Under
              mandatperioden har vi fått på plats en sammanhållen havs- och
              vattenpolitik, men inom havs- och vattenpolitiken finns omfattande
              utmaningar. Inte minst tänker jag på Östersjöns mycket kritiska
              situation. Östersjöns utmaningar kräver internationellt samarbete
              och ett engagemang från samtliga länder som delar detta känsliga
              innanhav.
            </seg>
            <seg n="0e7dc015">
              Sverige har varit framgångsrikt när det gällt att minska näringsläckaget
              till Östersjön, mycket tack vare våra lantbrukares stora engagemang.
              Det vore därför fel, tycker jag, att straffbeskatta det svenska
              jordbruket med en världsunik handelsgödselskatt, såsom de rödgröna
              oppositionspartierna föreslår. Alliansen tror i stället att det
              är mer framgångsrikt att stödja lokala initiativ, och därför permanentar
              vi satsningarna på så kallade LOVA-projekt, det vill säga lokala
              vattenvårdsprojekt, genom att anslå 75 miljoner kronor årligen.
            </seg>
            <seg n="325953a5">
              När det gäller arbetet med den biologiska mångfalden tror jag
              att det är oerhört viktigt att vi blir bättre på att värdesätta
              den biologiska mångfalden och våra ekosystemtjänster. Därför tycker
              jag att det fortsatta arbetet utifrån utredningen Synliggöra värdet
              av ekosystemtjänster är mycket angeläget, och jag ser fram emot
              den proposition som regeringen planerar att lägga fram under våren
              om biologisk mångfald. Värt att nämna i sammanhanget är att Sverige
              aldrig haft så mycket skyddad natur som i dag och att regeringen
              höjer anslaget för åtgärder för en värdefull natur.
            </seg>
            <seg n="f7f0a272">
              Viktig under nästa år blir också den så kallade Vattenverksamhetsutredningen.
              När det gäller vattenkraften är det oerhört viktigt att kraftverksägarna
              vidtar åtgärder för att förbättra den ekologiska statusen i Sveriges
              många vattendrag. Samtidigt är det viktigt att vi upprätthåller
              en fortsatt hög produktion av vattenkraft. Inte minst är delar
              av vattenkraften oerhört betydelsefull som reglerkraft för vindkraften
              och därigenom viktig för att möjliggöra en fortsatt snabb utbyggnad
              av vindkraften. Nämnde jag, herr talman, att vindkraftsproduktionen
              i Sverige ökat med 700 procent under Alliansens tid vid makten?
            </seg>
            <seg n="0ec82630">
              Avslutningsvis kan jag konstatera att mot en enig allians som
              ger väljarna tydliga gemensamma besked står en opposition som
              blir alltmer splittrad och som vägrar ge gemensamma besked. Den
              som röstar på något av de rödgröna partierna köper grisen i säcken.
            </seg>
            <seg n="0d38218a">
              Med det, herr talman, vill jag yrka bifall till utskottets förslag
              och således avslag på samtliga motionsyrkanden.
            </seg>
          </u>
          <note type="speaker" n="2597a6b7">
            Anf. 67 HELENA LEANDER (MP) replik:
          </note>
          <u who="helena_leander_75e865" xml:id="i-b95a69ee12fc6685-3" n="a6ac3e68">
            <seg n="b320b2b8">
              Herr talman! Ibland blir man som oppositionspolitiker lite gnällig
              och kommer ständigt dragandes med de där miljömålen som vi misslyckas
              med. Naturvårdsverket bedömer faktiskt att vi inte kommer att
              lyckas med fler än som bäst två mål med den här takten och den
              här politiken. Det går såklart att ändra på. Faktum är att när
              det gäller utvecklingen i miljön ser Naturvårdsverket att det
              går åt rätt håll i endast fyra fall av 16. Om det är att gå åt
              rätt håll, som Johan Hultberg sade, är en bedömningsfråga. Det
              kan vi väl i alla fall enas om.
            </seg>
            <seg n="232360d6">
              Sedan har vi de 40 procent som vi ska minska våra klimatutsläpp
              med till 2020. Det låter rätt bra. Om man uttrycker det så är
              det ganska ambitiöst. Flera länder har det målet, men då som ett
              mål för de inhemska utsläppen. För de svenska målen, som den nuvarande
              regeringen satt upp, gäller att man först räknar av hela den handlande
              sektorn och sedan räknar man bort den tredjedel som görs utomlands.
              Det är sådant som vi absolut ska göra, men det är ingen ursäkt
              för att göra mindre här hemma. Därför är det inte så konstigt
              att vi i princip är i mål med de 20 procenten och behöver inte
              göra så mycket mer. Man kan ägna en massa talartid åt att vara
              emot sådant som oppositionen vill göra – eftersom man har lite
              lägre ambitioner – och då blir det ganska smidigt.
            </seg>
            <seg n="624f4616">
              Vi har lite högre ambitioner. Vi vill ha 40 procents minskningar
              på riktigt i Sverige. Utöver det ska det göras en massa saker,
              till exempel avsättas 2 miljarder, utöver biståndet, till klimatinsatser
              i fattiga länder. Det vore underbart om vi kunde få med oss regeringen
              på det.
            </seg>
            <seg n="5e416fe5">
              Sedan kom en lång lista på allt som är bra, och jag tänkte hugga
              på bara en sak. Det gäller det som sades om att vi aldrig haft
              så mycket skyddad natur i Sverige som nu. Jag är innerligt tacksam
              för att regeringen åtminstone inte river upp redan fattade beslut
              om naturreservat. Det fortsätter helt enkelt att puttra på, det
              skyddas lite mer i takt med att man upptäcker nya värdefulla saker
              som skogsägare vill skydda och så vidare. Men takten är alldeles
              för långsam. Vi klarar inte målet Levande skogar med den här takten.
              Vad tänker Johan Hultberg och regeringen göra åt det, mer än att
              skära ned skyddet från åren framöver?
            </seg>
          </u>
          <note type="speaker" n="d6ae6834">
            Anf. 68 JOHAN HULTBERG (M) replik:
          </note>
          <u who="johan_hultberg_88b600" xml:id="i-fc8c478048b02dc5-1" n="019c276e">
            <seg n="a43e74b7">
              Herr talman! Låt oss konstatera att när Alliansen tillträdde
              var takten för skydd av skog oerhört låg. Den takten lyckades
              vi rappa på rätt rejält tack vare att vi använde statens markinnehav,
              alla marker som Sveaskog äger, som inbytesmark. Tack vare Sveaskoglösningen
              har vi kunnat skydda avsevärt mycket mer skog under Alliansens
              tid vid makten än vad som skedde under den tid när Miljöpartiet
              stödde den dåvarande S-märkta regeringen. Det är ett arbete som
              går vidare.
            </seg>
            <seg n="5531c4be">
              Dessutom finns en annan viktig skillnad mellan Helena Leanders
              och min politik, nämligen den att jag erkänner de privata markägarnas
              stora engagemang för miljö- och naturvård. Jag ser värdet av de
              frivilliga avsättningar som skogsägare gör inom ramen för certifieringssystemet,
              och det ska de ha en stor eloge för. Helena Leander ägnar sig
              mest åt att försöka misskreditera dessa insatser, och det tycker
              jag, herr talman, är beklagligt.
            </seg>
            <seg n="f322621f">
              Det var intressant att höra Helena Leander i sitt anförande och
              även i replikskiftena med Josef Fransson tala sig varm för ett
              klimatpolitiskt ramverk. För mindre än ett dygn sedan fattade
              riksdagen ett historiskt beslut om att i strid med gällande riksdagsordning,
              i strid med 20 års praxis gällande det finanspolitiska ramverket,
              riva upp tidigare fattade budgetbeslut. Vore det inte klädsamt,
              Helena Leander, att först leva upp till det ramverk som vi har
              innan man kommer farandes med förslag om att införa nya?
            </seg>
          </u>
          <note type="speaker" n="40d70028">
            Anf. 69 HELENA LEANDER (MP) replik:
          </note>
          <u who="helena_leander_75e865" xml:id="i-b95a69ee12fc6685-4" n="a6ac3e68">
            <seg n="e141318f">
              Herr talman! Det finanspolitiska ramverket instiftades för att
              undvika skenande utgiftsökningar genom att i efterhand lägga på
              nya utgifter eller göra nya skattesänkningar. Det vi gjorde var
              att stoppa en i vårt tycke oansvarig skattesänkning, och därmed
              förstärkte vi statens budget. Det är inte det som det finanspolitiska
              ramverket kom till för att stoppa.
            </seg>
            <seg n="8421f5da">
              För övrigt är det inte många år sedan som vi stoppade en utgiftsökning
              på 300 miljoner till Regeringskansliet, som dock inte fick dessa
              enorma proportioner och anklagelser om svek mot det finanspolitiska
              ramverket. Jag tycker att vi helt enkelt ska skruva ned tonläget
              och gärna stå upp för såväl ett finanspolitiskt som ett klimatpolitiskt
              ramverk.
            </seg>
            <seg n="3f1a5aa7">
              Sedan har vi frågan om de privata skogsägarna. Jag blir lite
              bekymrad när jag blir anklagad för att misskreditera de privata
              avsättningarna. Jag har vid flera tillfällen sagt att de privata
              frivilliga avsättningarna är värdefulla. Såvida man kan garantera
              att det finns långsiktighet, transparens och kvalitet i de avsättningarna
              kan de också räknas med i måluppfyllelsen. Men då ska man också
              ha ett ambitiöst mål som är satt utifrån vad vi behöver för att
              klara Levande skogar och den biologiska mångfalden i skogen. Man
              ska inte göra som Alliansen gör: börja med att kolla hur mycket
              pengar det finns och hur mycket skog det räcker till och sedan
              anpassa målet efter det.
            </seg>
            <seg n="8be18083">
              Om vi sätter upp höga och ambitiösa miljömål, vilket vi ska göra,
              ska vi också vara beredda att leva upp till dem. Det blir inte
              så bra om man bara har en massa fina ord och fina ambitioner att
              hänvisa till men sedan inte är beredd att föra motsvarande politik,
              vilket vi försöker göra i Miljöpartiet. Vi försöker dra konsekvenserna.
              Det är möjligt att vi i regeringsställning skulle bli tvungna
              att ompröva våra förslag allteftersom vi såg resultaten av dem
              och avgöra om vi behövde göra ännu mer. Vi försöker i alla fall
              göra betydligt mer än vad den här regeringen gör.
            </seg>
          </u>
          <note type="speaker" n="64e58543">
            Anf. 70 JOHAN HULTBERG (M) replik:
          </note>
          <u who="johan_hultberg_88b600" xml:id="i-fc8c478048b02dc5-2" n="019c276e">
            <seg n="27b28197">
              Herr talman! Gårdagens beslut gällde en skattesänkning motsvarande
              3 promille av statsbudgeten. Det är intressant att det är genom
              att stoppa det förslaget oppositionen anser att man tar ansvar.
            </seg>
            <seg n="b9feea65">
              Jag reagerar inte så mycket på sakfrågan. Förvisso är det beklagligt
              att en miljon löntagare får högre skatt jämfört med den budget
              vi tog beslut om tidigare i november. Men det som framför allt
              är beklagligt är att man nu river upp en ordning som har tjänat
              Sverige väl. I 20 år har vi haft ett finanspolitiskt ramverk som
              säger att man ska anta budgeten med utgifter och intäkter i ett
              klubbslag. I går medverkade Helena Leander tillsammans med de
              övriga tre oppositionspartierna till att kasta det ramverket över
              bord.
            </seg>
            <seg n="47f78793">
              Detta tycker jag är väldigt bekymmersamt. Jag tycker att man
              borde hedra det befintliga ramverket innan man lägger fram förslag
              om att införa nya. Frågan är hur kraftfullt ett klimatpolitiskt
              ramverk blir, om man så enkelt är beredd att fatta beslut i strid
              med befintligt ramverk för att försöka ta enkla politiska poäng
              i frågan om ett enskilt skatteförslag.
            </seg>
            <seg n="e1126f1f">
              Vi har i den här debatten redan hört Helena Leander tala sig
              varm om att oppositionen har högre ambitioner än regeringen. Men
              jag har hört väldigt lite om de konkreta åtgärderna. Helena Leander
              säger att man satsar 50 miljarder på ett klimatpolitiskt program.
              Jag har verkligen försökt penetrera Miljöpartiets budgetmotion
              och tidigare motioner för att förstå hur man kommer fram till
              att just dessa åtgärder är kostnadseffektiva. Men trots att man
              satsar alla dessa miljarder för man ingenstans något resonemang
              om kostnadseffektiviteten i politiken. Jag tycker att det är bekymmersamt
              att Miljöpartiet har den väldigt lättsinniga inställningen till
              skattebetalarnas pengar.
            </seg>
            <seg n="675d79c0">
              Jag tycker att det är bra att Sverige gör kostnadseffektiva investeringar
              i andra länder. Riksrevisionen säger att CDM-investeringar ger
              utsläppsminskningar motsvarande 50–100 gånger mer per investerad
              krona. Det är bra att Sverige delvis använder sig av den typen
              av kostnadseffektiva åtgärder.
            </seg>
          </u>
          <note type="speaker" n="62797853">
            Anf. 71 JENS HOLM (V) replik:
          </note>
          <u who="jens_holm_9bd66a" xml:id="i-1d33c8bd618badb3-1" n="fcf591c5">
            <seg n="75758dc4">
              Herr talman! Johan Hultberg talar om att ta ansvar för statens
              finanser och om kostnadseffektiva åtgärder. Att sänka skatten
              med ytterligare 3 miljarder för Sveriges höginkomsttagare tycker
              inte jag är särskilt ansvarsfullt eller kostnadseffektivt. Men
              det är en annan fråga.
            </seg>
            <seg n="fbc90462">
              Jag skulle vilja knyta an till det Johan Hultberg sade om sega
              klimatförhandlingar. Både jag och Johan Hultberg var på klimattoppmötet
              i Warszawa för några veckor sedan. Vi kunde båda bevittna hur
              segt de förhandlingarna tyvärr går. En av orsakerna är den stora
              klyfta som finns mellan den rika världen, som historiskt sett
              har stått för mer än 70 procent av världens utsläpp av växthusgaser,
              och de fattiga länderna, som vill ha utveckling, vilket leder
              till utsläpp.
            </seg>
            <seg n="8aadfc80">
              Utvecklingsländerna pekar på att den rika världen har åtagit
              sig att bidra med klimatfinansiering och nya additionella klimatpengar
              till utvecklingsländerna. Men de här pengarna kom inte till de
              fattiga länderna. Möjligtvis tar vissa länder en del pengar från
              sitt ordinarie bistånd, men då plockar man bort pengar från fattigdomsbekämpning
              och säger att det är klimatbistånd. Det tycker jag inte är någon
              särskilt ansvarsfull hållning.
            </seg>
            <seg n="491339c0">
              Jag skulle vilja ställa en fråga till Johan Hultberg. Vi hörde
              båda Finlands miljöminister annonsera att Finland nu tar alla
              intäkterna från EU:s handel med utsläppsrätter och använder pengarna
              till klimatbestånd, utöver det ordinarie biståndet. Tyskland gör
              likadant. Skulle inte det här kunna vara ett sätt för Sverige
              att hitta nya additionella medel till klimatbistånd, förutom att
              vi över lag behöver ta pengar från statsbudgeten? Det handlar
              om att öronmärka intäkterna från utsläppshandeln till klimatbistånd.
            </seg>
          </u>
          <note type="speaker" n="b4afa2e4">
            Anf. 72 JOHAN HULTBERG (M) replik:
          </note>
          <u who="johan_hultberg_88b600" xml:id="i-fc8c478048b02dc5-3" n="019c276e">
            <seg n="621efd81">
              Herr talman! I Köpenhamn enades världens länder om en snabbstartsfinansiering.
              Till den snabbstartsfinansieringen bidrog Sverige med 8 miljarder
              kronor, 11 procent av EU:s totala åtagande. Nu har vi precis annonserat
              att vi bidrar med 300 miljoner till den gröna klimatfonden. Genom
              CDM mobiliseras rejäla medel till Anpassningsfonden, eftersom
              2 procent av kostnaden för CDM direkt kanaliseras till Anpassningsfonden.
            </seg>
            <seg n="d6b6537e">
              När jag var i Warszawa konstaterade jag att Sverige får oerhört
              mycket uppskattning och beröm från inte minst de fattiga länderna
              för att Sverige är ett av få länder som har fått pengar på bordet
              och levererar rejäla bidrag till de fonder som finns på plats.
              Jag vill gärna att Sverige ska göra mer, men jag tycker ändå att
              det är viktigt att vi har med oss den bilden, för den beskrivning
              som Jens Holm ger är inte riktigt korrekt.
            </seg>
            <seg n="ae0d70ee">
              När det gäller att koppla finansiering till utsläppshandeln har
              vi en bra ordning i Sverige: att det är behovet som ska styra
              vilka anslag vi ger, inte vilka intäkter man har från ett visst
              område. Det vore ganska besvärligt om polisens finansiering skulle
              bygga på hur många fortkörningsböter eller andra böter de utfärdar.
              Det måste naturligtvis vara behovet av polismyndigheten som ska
              utforma vilka anslag den ska få.
            </seg>
            <seg n="62b1aa35">
              Jag bidrar gärna till att vi fortsatt stärker finansieringen
              globalt. Sverige är som sagt delaktigt i att utveckla nya mekanismer
              för att mobilisera de stora resurser som vi internationellt har
              kommit överens om. Men låt mig konstatera att Sverige hittills
              har varit ett av få länder som levererat utifrån de åtaganden
              som är gjorda.
            </seg>
          </u>
          <note type="speaker" n="912e6ba5">
            Anf. 73 JENS HOLM (V) replik:
          </note>
          <u who="jens_holm_9bd66a" xml:id="i-1d33c8bd618badb3-2" n="fcf591c5">
            <seg n="ac66fb49">
              Herr talman! Men det är inte så mycket värt, Johan Hultberg,
              om man tar pengar från fattigdomsbekämpning och ger dem till Anpassningsfonden.
              Det är jättebra att Sverige ger pengar till exempelvis Anpassningsfonden,
              men om man inte finansierar det med nya additionella medel är
              det tyvärr inte så mycket värt.
            </seg>
            <seg n="8dc56545">
              Anledningen till att jag tog upp öronmärkningen av intäkter från
              utsläppshandeln är att flera andra länder inom EU gör så. Det
              står också i EU:s handelsdirektiv över utsläppsrätter att länderna
              bör göra så. När jag diskuterar med andra politiska företrädare,
              till exempel vår miljöminister Lena Ek och Centerpartiet, är de
              väldigt positiva till att vi ska använda de här intäkterna. Men
              de säger att det är ni – Moderaterna och Anders Borg – som säger
              nej till detta. För övrigt är det Moderaterna och Anders Borg
              som säger nej till så gott som allting som handlar om innovationer
              på miljö- och klimatområdet.
            </seg>
            <seg n="5b5572d0">
              Johan Hultberg säger att ett sätt att få i gång de sega klimatförhandlingarna
              är att alla länder gör mer. Men då undrar jag: Var finns de nya
              klimatåtagandena i den budget som vi nu diskuterar? Jag hittar
              dem inte. Det finns, precis som du säger, väldigt mycket inköp
              av utsläppskrediter, av CDM. Men det handlar om att vi lägger
              ansvaret på andra länder. En tredjedel av svensk klimatpolitik
              handlar om uppköp av utsläppskrediter i andra länder. Jag har
              tittat runt på jämförbara länder i Europa. Jag hittar inget jämförbart
              europeiskt land som köper så mycket CDM som Sverige. Danmark,
              Tyskland och Storbritannien vidtar 100 procent av sina åtgärder
              på hemmaplan. Jag undrar om Johan Hultberg kan peka på något jämförbart
              land som köper mer utsläppskrediter än Sverige.
            </seg>
          </u>
          <note type="speaker" n="f2dcabc2">
            Anf. 74 JOHAN HULTBERG (M) replik:
          </note>
          <u who="johan_hultberg_88b600" xml:id="i-3fd375aa306ad856-0" n="019c276e" next="i-dd0f9f13f839b83f-0">
            <seg n="c57eef03">
              Herr talman! Jag undrar om Jens Holm kan peka på något land som
              varit mer framgångsrikt än Sverige inom klimatpolitiken. Jag tror
              inte det.
            </seg>
          </u>
          <note n="a420c483">
            (JENS HOLM (V): Jodå. Det kan jag.)
          </note>
          <u who="johan_hultberg_88b600" xml:id="i-dd0f9f13f839b83f-0" n="019c276e" prev="i-3fd375aa306ad856-0">
            <seg n="c81dece6">
              Jag konstaterar också att Vänsterpartiet i sin motion och även
              här i debatten lyfter fram att man säger sig ha högre ambitioner
              och ska nå Sveriges mål på minus 40 procent med åtgärder bara
              på hemmaplan.
            </seg>
            <seg n="013e0710">
              Jens Holm och Vänsterpartiet, precis som Miljöpartiet och Socialdemokraterna,
              är svaret skyldiga om hur. Hur ska det gå till, Jens Holm?
            </seg>
            <seg n="09527152">
              I er motion från Vänsterpartiet skriver ni att det klimatprogram
              som ni har lagt fram väntas ge en minskning på en miljon koldioxidekvivalenter.
              Hur har ni räknat fram den siffran? Det står inte någonstans.
              Jag har verkligen försökt att få ett svar.
            </seg>
            <seg n="d89c2df5">
              Jag har läst noggrant. Jag har till och med bett riksdagens utredningstjänst
              att söka svar på hur Vänsterpartiet har kommit fram till den siffran.
              Det står ingenstans. Riksdagens utredningstjänst har gått bet,
              och jag har gått bet.
            </seg>
            <seg n="1af35a29">
              Kan Jens Holm ge svar på hur ni har kommit fram till den siffran
              och hur alla andra miljoner ton i utsläppsminskningar ska levereras?
            </seg>
            <seg n="1317b042">
              Det är väldigt enkelt, kära vänner, att sätta mål inom klimatpolitiken.
              Mål inom politiken är det enkla. Vi har satt 16 nationella miljökvalitetsmål.
              Vi har klimatmål och så vidare. Frågan är hur vi ska nå dem.
            </seg>
            <seg n="31e82bd0">
              Alliansen har presenterat en sammanhållen energi- och klimatpolitik
              som gram för gram, krona för krona tar oss närmare våra utsläppsmål.
              Vi har en färdplansdiskussion på väg fram.
            </seg>
            <seg n="94372fcc">
              Vi har en utredning som presenteras på måndag som gäller en fossiloberoende
              fordonsflotta. Vi tar ständigt och jämt nya steg framåt för att
              nå våra mål. Jens Holm bygger luftslott, men hur och med vem?
            </seg>
          </u>
          <note type="speaker" n="fcf2a1a7">
            Anf. 75 JENS HOLM (V) replik:
          </note>
          <u who="jens_holm_9bd66a" xml:id="i-1d33c8bd618badb3-3" n="fcf591c5">
            <seg n="fd604eaf">
              Herr talman! Minskningen med en miljon ton i vårt klimatprogram
              är ganska lågt räknat. Det är baserat på Naturvårdsverkets egna
              rapporter över hur mycket de tidigare klimatinvesteringsprogrammen
              har levererat.
            </seg>
            <seg n="06baa6f8">
              Det är skillnaden mellan oss. Vi har en högre ambition i klimatpolitiken.
              Det är därför vi finansierar utgiftsområdet med ungefär 50 procent
              mer än vad regeringen gör.
            </seg>
            <seg n="14bd1a9f">
              Vi sätter ett högre pris på utsläppen. Vi höjer till exempel
              koldioxidskatten. Det är inte alltid helt jättepositivt i alla
              läger. Men vi säger att det måste göras för att vi ska få ned
              utsläppen i Sverige.
            </seg>
            <seg n="23c30c0e">
              Vi har en mycket genomtänkt politik och lägger inte över ansvaret
              på andra länder genom köp av utsläppskrediter som Sverige gör.
              Det finns inget annat land i Europa som köper så mycket utsläppskrediter
              som Sverige.
            </seg>
          </u>
          <note type="speaker" n="0b6df9cc">
            Anf. 76 MATILDA ERNKRANS (S) replik:
          </note>
          <u who="matilda_ernkrans_117869" xml:id="i-6f5635b494eee4d1-1" n="1d10e12a">
            <seg n="f070f126">
              Herr talman! Jag vet att Johan Hultberg har ett miljöengagemang.
              Johan Hultberg brukar själv kalla sig för miljömoderat. Jag gillar
              dig mycket bättre, Johan Hultberg, när du får vara miljömoderat.
            </seg>
            <seg n="a551c354">
              I den här debatten måste du vara moderat och företräda hela politiken
              som Moderaterna lägger fram. Du måste företräda också Bengt-Anders
              Johansson, Anders Borg och andra moderater. Då blir det tyvärr
              inte lika vackert.
            </seg>
            <seg n="4e519eea">
              Min uppfattning är att människor i Sverige och i världen behöver
              få någonting att tro på och ett hopp inför framtiden. Ett sätt
              att få någonting att tro på är att man ser att politiker kan samtala
              med varandra och samverka med varandra, gärna i breda överenskommelser,
              om sådant som är svårt.
            </seg>
            <seg n="398aee8e">
              Miljöpolitiken och inte minst klimatpolitiken är svår. Ingen
              tjänar på det som Johan Hultberg gör till en egen konstform i
              den här debatten, någonannanismen.
            </seg>
            <seg n="4d33e730">
              Är det inte Ernkrans fel är det Socialdemokraternas fel, Miljöpartiets
              fel, Vänsterpartiets fel, Naturvårdsverkets fel eller någon annans
              fel att allt inte är guld och gröna skogar när det gäller den
              svenska miljöpolitiken i dag.
            </seg>
            <seg n="00abdbbc">
              Våra jobb, vår välfärd och våra framtida generationer är beroende
              av att vi klarar miljö- och klimatomställningen på ett vettigt
              sätt.
            </seg>
            <seg n="a95e510d">
              Min fråga till Johan Hultberg är: Känner Moderaterna över huvud
              taget något ansvar för att hitta breda överenskommelser om miljöpolitiken
              för jobbens och välfärdens skull?
            </seg>
          </u>
          <note type="speaker" n="014247b0">
            Anf. 77 JOHAN HULTBERG (M) replik:
          </note>
          <u who="johan_hultberg_88b600" xml:id="i-fc8c478048b02dc5-4" n="019c276e">
            <seg n="cf9cc0b0">
              Herr talman! Matilda Ernkrans talar om hopp. Jag tycker att Sverige
              ger människor och andra länder hopp. Sverige har visat, som jag
              var inne på i mitt anförande, att det är möjligt att sänka våra
              utsläpp kraftigt samtidigt som vi har en snabb ekonomisk utveckling.
            </seg>
            <seg n="26365ff1">
              Det är, som jag sade i mitt anförande, en nyckel för att vi ska
              få fler länder att agera och få de tröga globala klimatförhandlingarna
              att gå framåt. Det är viktigt för mig att vi i Sverige för en
              politik som fortsatt lyckas med att både minska utsläppen och
              samtidigt ha en stark ekonomisk tillväxt.
            </seg>
            <seg n="a972fc1b">
              Därför motsätter jag mig förslag som jag är rädd leder till att
              utsläpp inte sjunker utan flyttar. Det är bekymmersamt att de
              rödgröna lägger fram förslag om kilometerskatt som bara straffar
              svensk industri som har långt till sina marknader.
            </seg>
            <seg n="770a3959">
              När det gäller blockpolitiken kan jag konstatera att det verkar
              som att Matilda Ernkrans är duktigt frustrerad över att inte kunna
              komma överens med ens sina vänner i den rödgröna oppositionen.
            </seg>
            <seg n="80b6f5f8">
              Jag tillhör en allians. Vi är fyra partier som nu har tagit ansvar
              i regeringsställning i sju år. Vi har lagt fram åtta gemensamma
              budgetar. Vi har visat att det går att ta gemensamt ansvar.
            </seg>
            <seg n="9004fb0a">
              Vi är absolut beredda att träffa långsiktiga blocköverskridande
              överenskommelser. Ett litet tips från coachen kan vara att försöka
              komma överens med dina vänner i den rödgröna oppositionen och
              så här med 276 dagar kvar till valet försöka ge lite svar på hur
              de samlade beskeden ser ut.
            </seg>
            <seg n="6a51ecb9">
              Jag konstaterar att Socialdemokraterna i sin budget inte ens
              lägger fram förslag för mer än kommande år. Vad händer med den
              socialdemokratiska miljöpolitiken 2015 och 2016? Det är det ingen
              som vet.
            </seg>
          </u>
          <note type="speaker" n="a7eda1d7">
            Anf. 78 MATILDA ERNKRANS (S) replik:
          </note>
          <u who="matilda_ernkrans_117869" xml:id="i-6f5635b494eee4d1-2" n="1d10e12a">
            <seg n="af666cfb">
              Herr talman! Som jag sade i mitt tidigare inlägg gör Johan Hultberg
              någonannanismen till en egen konstform i den här debatten.
            </seg>
            <seg n="4a964b84">
              Johan Hultberg klarar inte ens av att svara på den enkla frågan
              om Moderaterna över huvud taget känner ett ansvar för att hitta
              breda överenskommelser som ser till att vi får en miljöomställning
              och klimatomställning på riktigt i Sverige och att vi tar vårt
              ansvar.
            </seg>
            <seg n="15b53298">
              Johan Hultberg klarar inte ens av att svara på den frågan utan
              att lägga tillbaka den till att det handlar om hur Socialdemokraterna
              hanterar samarbete.
            </seg>
            <seg n="8bcd137c">
              Om inte Johan Hultberg kan historien kan jag hjälpa Johan Hultberg
              att komma ihåg att också Socialdemokraterna har suttit i regeringsställning,
              oftast i minoritetsregeringar.
            </seg>
            <seg n="5559e03c">
              Det vi klarade av till skillnad från denna regering var att vi
              samarbetade och samverkade med olika partier för att i denna kammare
              se till att vi hade en majoritet för de förslag som vi lade fram
              så att de skulle hålla över tid. Vi har samarbetat med Vänsterpartiet,
              Miljöpartiet, Centerpartiet och Folkpartiet.
            </seg>
            <seg n="8f7770e3">
              Vi är beredda att fortsätta att samverka också i framtiden för
              att hitta en väg framåt där Sverige inte är som alla andra utan
              där vi är något lite bättre och inte bara sätter oss nöjda och
              slår armarna i kors trots att all den expertis vi har till grund
              säger: Det räcker inte. Miljö- och klimatomställningen kräver
              mer av er. Ni når inte era egna uppsatta mål. Det vetenskapliga
              underlaget är robust och precist. Ni måste göra mer.
            </seg>
            <seg n="d8da27c6">
              Johan Hultberg, svara på min fråga! Är ni beredda till breda
              överenskommelser? När bjuder ni i så fall in? Ni har haft över
              sju år på er.
            </seg>
          </u>
          <note type="speaker" n="068c297a">
            Anf. 79 JOHAN HULTBERG (M) replik:
          </note>
          <u who="johan_hultberg_88b600" xml:id="i-3fd375aa306ad856-1" n="019c276e" next="i-dd0f9f13f839b83f-1">
            <seg n="530dd34b">
              Herr talman! Både jag och Matilda Ernkrans sitter i Miljömålsberedningen.
              I den här debatten har vi hört ett lite annorlunda tonläge hos
              Matilda Ernkrans än i tidigare debatter som jag har haft med henne
              i kammaren. Det är ett mer resonabelt tonläge – ett tonläge som
              är lite lägre än vad det tidigare har varit. Det välkomnar jag,
              för det skapar bättre förutsättningar att komma överens.
            </seg>
            <seg n="4289e05a">
              I Miljömålsberedningen sitter samtliga partier som har ambitioner
              på miljöområdet, det vill säga samtliga partier i riksdagen förutom
              Sverigedemokraterna. Där försöker vi komma överens och leverera
              underlag och strategier till regeringen för hur vi ska ta oss
              närmare våra miljömål. Alla vi här inne är besjälade av att vi
              ska nå våra 16 nationella miljökvalitetsmål. Jag konstaterar att
              vi närmar oss dem men att vi har lång väg kvar.
            </seg>
            <seg n="f317f946">
              Jag konstaterar att många av miljömålen är internationella till
              sin natur. Sverige kan inte ensamt lösa klimatutmaningen. Det
              är naivt att tro det. Jag vet att Matilda Ernkrans också är fullt
              medveten om att det förhåller sig på det sättet. Detsamma gäller
              Östersjön. Vi måste hitta åtgärder tillsammans med andra länder.
            </seg>
            <seg n="782220e8">
              Därför är EU för Moderaterna och för Alliansen vår viktigaste
              miljöorganisation. Vi behöver hitta även gränsöverskridande överenskommelser
              och lösningar.
            </seg>
            <seg n="aa609f3a">
              När det gäller blockpolitiken tycker jag ändå att det finns uppenbara
              tecken på att Matilda Ernkrans känner frustration över att inte
              kunna leverera ett gemensamt regeringsalternativ, när hon på detta
              upprepade sätt försöker spela över bollen till allianssidan.
            </seg>
            <seg n="10f4c654">
              Vi har i Alliansen lyckats träffa en historisk energiöverenskommelse.
              Det hade varit fantastiskt bra om även Socialdemokraterna kommit
              med på det tåget så att vi kunnat enas i en överenskommelse om
              att ge branschen långsiktiga spelregler när det gäller kärnkraften.
            </seg>
            <seg n="84916d7f">
              Kärnkraften är den fråga som jag oftast får frågor om när jag
              är ute och träffar industrin i Sverige: Hur blir det med kärnkraften?
              Vad händer vid ett regeringsskifte? Jag vet ju inte, och jag hade
              hoppats att Socialdemokraterna skulle ge besked i den frågan så
              att vi kunde inleda förhandlingar om en långsiktig energipolitik
              över blockgränserna.
            </seg>
          </u>
          <note n="f6c2fadf">
            Ajournering
          </note>
          <note n="9b717e65">
            Kammaren beslutade kl. 13.51 på förslag av tredje vice talmannen
            att ajournera förhandlingarna till kl. 14.00 då statsministerns
            frågestund skulle börja.
          </note>
          <u who="johan_hultberg_88b600" xml:id="i-dd0f9f13f839b83f-1" n="019c276e" prev="i-3fd375aa306ad856-1">
            <seg n="c7475fd9">
              Återupptagna förhandlingar
            </seg>
            <seg n="cf04426a">
              Vi övergår nu till statsministerns frågestund, och jag vill hälsa
              statsminister Fredrik Reinfeldt välkommen till kammaren.
            </seg>
            <seg n="34089cbc">
              Den svenska skolan
            </seg>
          </u>
          <note n="8ce94d70">
            Förhandlingarna återupptogs kl. 14.00.
          </note>
          <note n="fd00687d">
            8 § Statsministerns frågestund
          </note>
          <note n="d8030694">
            Anf. 80 TREDJE VICE TALMANNEN:
          </note>
          <note type="speaker" n="9ac6ab8f">
            Anf. 81 MIKAEL DAMBERG (S):
          </note>
          <u who="mikael_damberg_23b905" xml:id="i-ee9d6922cca679eb-0" n="0f9003f8">
            <seg n="1ae9b4a6">
              Herr talman! Jag har en fråga till statsministern om svensk skola.
            </seg>
            <seg n="0268afa7">
              Förra veckan nåddes vi av PISA-undersökningen som visade att
              den svenska skolan får allt sämre resultat. Vi får sämre resultat
              i naturvetenskap, matematik och läsförståelse.
            </seg>
            <seg n="acb04eab">
              Det är en allvarlig utveckling. Sverige ligger nu under OECD-genomsnittet
              i kunskapsresultat. Vi är det land som rasar snabbast i OECD-undersökningen
              när det gäller kunskaper.
            </seg>
            <seg n="39e4f111">
              Det här hänger samman med en nationell utveckling. Vi har haft
              den här utvecklingen under ett antal år, men den går allt snabbare.
              Skolsegregationen och orättvisorna i skolsystemet växer kraftigt
              i Sverige just nu.
            </seg>
            <seg n="2be420a3">
              Mot den bakgrunden, herr talman, har jag en fråga till statsministern.
              Det är en ganska allvarlig rapport som har kommit. Föranleder
              det här någon form av omprövning av den bedömning regeringen gjorde?
              Var det så klokt att föreslå så stora skattesänkningar i det här
              läget, med den här rapporten som ett allvarligt kvitto på att
              svensk skola står inför väldigt stora utmaningar?
            </seg>
          </u>
          <note type="speaker" n="a2d3c18b">
            Anf. 82 Statsminister FREDRIK REINFELDT (M):
          </note>
          <u who="unknown" xml:id="i-e16a3c32176df2dd-7" n="3d117588">
            <seg n="d28c28f5">
              Herr talman! Sverige står inför en stor kunskapsutmaning. I grunden
              måste många av våra unga lära sig mer och lära sig från tidig
              ålder.
            </seg>
            <seg n="8a91e8b0">
              Hur gör man det? Jag tror att en viktig grund är att man helt
              enkelt har mer undervisningstid, mer uppföljning och tidigare
              inlärningsstöd. Vi kommer att behöva ha ett samtal med våra barn
              – oavsett vilka olika typer av relationer vi har i vårt samhälle
              – om att mer tid måste satsas på skolan. Vi måste alla bli bättre
              på att ta ansvar för att resultaten förbättras.
            </seg>
            <seg n="71b291b3">
              Vi har skjutit till mer resurser. Vi har återöppnat möjligheten
              att få fram specialpedagoger och speciallärare. Vi har gjort om
              väldigt mycket i den svenska skolan.
            </seg>
            <seg n="01576c84">
              Vi är övertygade om att mycket av detta är rätt, men det kan
              behöva göras mer. Jag tror att man ska titta på ytterligare tillägg
              när det gäller undervisningstid utöver de timmar vi nu lägger
              till när det gäller till exempel matematik. Jag tycker att man
              ska vara ödmjuk inför att vi behöver se över om ännu mer än det
              behöver föras fram. Det är en stor kunskapsutmaning.
            </seg>
          </u>
          <note type="speaker" n="c656c2d0">
            Anf. 83 MIKAEL DAMBERG (S):
          </note>
          <u who="mikael_damberg_23b905" xml:id="i-ee9d6922cca679eb-1" n="0f9003f8">
            <seg n="a56b19dc">
              Herr talman! Det jag frågade var om regeringen står fast vid
              bedömningen att man ska göra så stora skattesänkningar i ett läge
              då svensk skolas resultat sjunker så kraftigt. Faktum är att budgeten
              innehåller 20 gånger större skattesänkningar än satsningar på
              svensk skola. Jag tror att många i Sverige undrar: Är den här
              balansen korrekt?
            </seg>
            <seg n="4ee16eda">
              Problemet blir ännu större för statsministern när man tittar
              på den historia regeringen har haft. Det har varit jobbskatteavdrag
              ett, två, tre, fyra och fem. Sedan var det bolagsskatten som gick
              före skolan. Efter det var det krogmomsen som gick före skolan.
              I den här budgeten var det en skattesänkning för dem som tjänar
              mest i Sverige som gick före skolan. På något sätt kommer regeringen
              till slutsatsen att det alltid är någonting annat som är viktigare
              än skolsatsningar.
            </seg>
            <seg n="c69b7a0d">
              Vi socialdemokrater har ett annat alternativ. Vi investerar i
              mindre klasser och ökade kunskaper. Vi investerar i lärarna. Vi
              investerar i sommarskola. Men det kostar pengar, och då kan man
              inte göra av med alla pengar på skattesänkningar.
            </seg>
            <seg n="146d6061">
              Min fråga kvarstår, herr statsminister: Var det rätt att göra
              så stora skattesänkningar i budgeten att man inte hade råd med
              de skolsatsningar som Sverige behöver?
            </seg>
          </u>
          <note type="speaker" n="6b9a4a74">
            Anf. 84 Statsminister FREDRIK REINFELDT (M):
          </note>
          <u who="unknown" xml:id="i-e16a3c32176df2dd-8" n="3d117588">
            <seg n="73b898d1">
              Herr talman! Nu har vi den ordningen att alla skattesänkningar
              när de väl är genomförda accepteras av Socialdemokraterna, så
              man kan undra lite över den här uppräkningen.
            </seg>
            <seg n="af2b186b">
              Det är ju så att svensk skola är kommunalt finansierad, så det
              handlar mycket om hur den kommunala ekonomin utvecklas. Grundläggande
              för det är arbetade timmar – att sysselsättningen växer. Vi har
              lagt grunden för att kommunerna satsar mer på svensk skola nu
              än de gjorde 2006. Till det har vi också tillfört stora resurser.
            </seg>
            <seg n="ec56d8fb">
              Jag tror att många av dem som är bekymrade ganska samfällt konstaterar
              att detta är trots till exempel utökade resurser, ökad andel av
              bnp, mer resurser per elev i förskola, grundskola och gymnasieskola
              och ökad lärartäthet sett till dem som har lärarlegitimation.
            </seg>
            <seg n="ce62a1ed">
              Jag sade att det är en kunskapsutmaning, och jag tycker att vi
              ska ta den på allvar. Men då är det kunskaper i högsätet. Vad
              lägger grunden för att barn och unga lär sig mer? Mer läxor, förmodligen
              mer prov, mer undervisningstid, bättre stöd till lärare – många
              av de reformer vi har gjort. Det är där stegen måste fortsätta
              för att lägga en bra grund för framtiden.
            </seg>
            <seg n="88a612d3">
              Skattesänkningarna och skolans behov
            </seg>
          </u>
          <note type="speaker" n="ff39fd00">
            Anf. 85 GUSTAV FRIDOLIN (MP):
          </note>
          <u who="gustav_fridolin_58edbf" xml:id="i-7cf9d58c4d5747c2-0" n="6061316e">
            <seg n="fe3342c1">
              Herr talman! Sedan Alliansen bildade regering har 12 600 pedagogiska
              tjänster försvunnit från svensk skola. Samtidigt vittnar nio av
              tio lärare om att de har fått ägna mer tid åt att fylla i papper
              och mindre tid åt att vara med sina elever. Ni har alltså lagt
              fler administrativa arbetsuppgifter på skolan samtidigt som det
              finns färre medarbetare att dela jobbet med. Konsekvensen kan
              inte bli annat än att eleverna får mindre tid med sina lärare.
            </seg>
            <seg n="d557b995">
              I förra veckan kom PISA-undersökningen. Den visar att vi i Sverige
              är sämre än genomsnittet i OECD på att ge våra barn det de behöver
              i livet, till exempel möjligheten att kunna läsa en dagstidning
              eller räkna ut ett kassakvitto.
            </seg>
            <seg n="4a1ae357">
              I går, herr talman, beslutade riksdagen att inte göra en särskild
              skattesänkning för dem med de högsta inkomsterna. Jag noterar
              med glädje att Moderaterna i dag öppnar för att i stället lägga
              pengar på skolan. De 3 miljarderna skulle kunna motsvara 6 000
              nya medarbetare i svensk skola. Jag vill därför uttryckligen fråga
              statsministern: Är ni beredda att lägga de 3 miljarderna på satsningar
              i svensk skola?
            </seg>
          </u>
          <note type="speaker" n="e3b8f7ed">
            Anf. 86 Statsminister FREDRIK REINFELDT (M):
          </note>
          <u who="unknown" xml:id="i-e16a3c32176df2dd-9" n="3d117588">
            <seg n="907260b6">
              Herr talman! Svensk skola är finansierad via kommunalskatter.
              Det spelar alltså stor roll hur många som är sysselsatta i kommunerna.
              Hur många arbetade timmar vi har är grunden för skolans finansiering.
            </seg>
            <seg n="688efd27">
              Vi har ibland via statsbidrag av olika slag skjutit till resurser
              till svensk skola. I det här fallet är det inte möjligt eftersom
              det som man bryter ut i form av skattelättnad inte kan göras om
              till en kostnadsökning. Det tror jag att Gustav Fridolin egentligen
              vet om. Så fungerar det finanspolitiska ramverket.
            </seg>
            <seg n="245c7e0c">
              Under nästkommande år, som också är valår, får naturligtvis respektive
              partier och regeringsalternativ diskutera hur de väljer att använda
              det eventuella utrymme som finns – vi tror att det är mycket begränsat
              – under nästa år. Det får vi återkomma till.
            </seg>
            <seg n="6c83e0c7">
              Det viktiga är att konstatera att det har skett stora resursökningar
              till svensk skola. Det är de flesta överens om, och de konstaterar
              det också som en bakgrund när vi ser de här resultaten.
            </seg>
            <seg n="b2f3f0af">
              Vi har en stor kunskapsutmaning framför oss. I grunden kan den
              inte mötas på annat sätt än att det blir mer undervisningstid
              och mer uppföljning. En av del av det handlar om att i administrativa
              processer följa upp vilka resultat vi faktiskt har nått.
            </seg>
          </u>
          <note type="speaker" n="5a9dadb3">
            Anf. 87 GUSTAV FRIDOLIN (MP):
          </note>
          <u who="gustav_fridolin_58edbf" xml:id="i-7cf9d58c4d5747c2-1" n="6061316e">
            <seg n="b4c0f360">
              Herr talman! I stället för mer tid för eleverna har det ju blivit
              mindre tid för eleverna. Nio av tio lärare vittnar om att de får
              använda mer tid åt att fylla i papper. Samtidigt har det från
              svensk skola försvunnit 900 speciallärare, 1 700 praktisk-estetiska
              lärare, 200 studie- och yrkesvägledare och 1 100 fritidspedagoger.
              Det har blivit färre medarbetare som ska dela på jobbet. Då är
              det klart att det blir mindre tid över för varje elev.
            </seg>
            <seg n="a9cfd4bf">
              Ska vi kunna vända utvecklingen i svensk skola måste vi rensa
              byråkratin för lärarna och anställa fler medarbetare i skolan
              så att varje elev får möjlighet att bli sedd. Ingen ska gå hem
              från svensk skola och känna: Jag blev inte sedd i dag.
            </seg>
            <seg n="aea86703">
              Regeringen har möjligheter att i vårändringspropositionen lägga
              förslag om nya satsningar på skolan och bryta de nedskärningar
              vi har sett i svensk skola under lång tid, sedan Alliansen bildade
              regering 2006.
            </seg>
            <seg n="6bf69fb4">
              Jag skulle önska att regeringen nu tar tillfället i akt att i
              stället för nya skattesänkningar föreslå satsningar på svensk
              skola. Det är en prioritering de flesta människor i det här landet
              vill se.
            </seg>
          </u>
          <note type="speaker" n="f884963c">
            Anf. 88 Statsminister FREDRIK REINFELDT (M):
          </note>
          <u who="unknown" xml:id="i-e16a3c32176df2dd-10" n="3d117588">
            <seg n="05b5da57">
              Herr talman! Resurserna till svensk skola har alltså ökat sedan
              2006. Det är ganska betydande ökningar som har skett. Det har
              skett per elev i förskola och grundskola och per gymnasieelev.
              Vi har ökat lärartätheten när vi ser till andelen behöriga lärare.
              Jag tycker att det är viktigt att den utvecklingen kan fortsätta.
            </seg>
            <seg n="a8a27629">
              Vi har gjort stora läsa-skriva-räkna-satsningar. Vi har byggt
              ut undervisningstiden i matematik. Jag tror att det är rätt vägval
              för Sverige.
            </seg>
            <seg n="53f8b90e">
              En del av det vi kallar administrativ börda är helt enkelt att
              vi lägger på lärarna mer av uppföljningsansvar för att vi är oroade
              för att barn och ungdomar inte lär sig tillräckligt mycket. Till
              exempel kan vi säga att den PISA-rapport vi diskuterar också är
              en administrativ produkt som bygger på att man har gått igenom
              vilka resultat som har uppnåtts.
            </seg>
            <seg n="286db231">
              Jag är gärna med och fattar beslut om att en del av detta tas
              bort, men man kan inte först kräva mer uppföljning, mer resultat
              och mer kontroll och sedan tro att det inte ska genomföras. Det
              hänger ihop. Kan vi lätta detta på något sätt utan att samtidigt
              tappa fokus när det gäller att se vilka resultat vi uppnår tror
              jag att det är bra för lärarkåren i Sverige. Sedan ska vi gärna
              ta en diskussion nästa år om det är mer resurser till skolan eller
              bidragsutbyggnad som är bäst för Sverige.
            </seg>
            <seg n="acd879b4">
              Ersättning för vanvård i barndomen
            </seg>
          </u>
          <note type="speaker" n="c26951ce">
            Anf. 89 BJÖRN SÖDER (SD):
          </note>
          <u who="bjorn_soder_0c1a4c" xml:id="i-7262e525df6fe380-0" n="59da06e1">
            <seg n="556ce932">
              Herr talman! År 2006 inleddes utredningen om vanvård i den sociala
              barnavården, även kallad Vanvårdsutredningen. Syftet med den och
              med det lagförslag som Sveriges riksdag beslutade om var att ge
              upprättelse för en förlorad barndom som samhället varit ansvarigt
              för. Därmed skulle man kunna sätta punkt för ett mörkt kapitel
              i svensk historia och gå vidare.
            </seg>
            <seg n="9f00a4bc">
              Vi kan nu, efter att ansökningar kommit in och beslut har tagits,
              ta del av ansökningsrutiner och hur Ersättningsnämndens arbete
              har utformats.
            </seg>
            <seg n="82eb7f34">
              Ett avslag på ansökan om ersättning skulle aldrig ha skickats
              ut brevledes, utan det skulle upprättas en mänsklig kontakt vid
              avslag. Nu har många fått ett mycket okänsligt brev på posten
              med en enda mening om att de inte har fått någon ersättning. De
              har våndats när de har åkt till Ersättningsnämnden. Gamla sår,
              som kanske inte har vidrörts på många år, har rivits upp igen.
              De ska sitta inför främmande människor och sedan gå ensamma hem
              och vänta på ett brev där det står att de inte får någon ersättning.
              Det kan lätt tolkas som att de inte har talat sanning eller att
              de har överdrivit.
            </seg>
            <seg n="42b536d2">
              Min fråga är om statsministern anser att det ansvar och stöd
              som från samhället utlovades när det gäller upprättelse för de
              vanvårdade barnen är tillfredsställande.
            </seg>
          </u>
          <note type="speaker" n="dbb9af6e">
            Anf. 90 Statsminister FREDRIK REINFELDT (M):
          </note>
          <u who="unknown" xml:id="i-e16a3c32176df2dd-11" n="3d117588">
            <seg n="4ab2f842">
              Herr talman! Ska vi inte bara konstatera att det här är väldigt
              svårt? Om vi utlovar ett mycket stort ersättningsbelopp till någon
              som har varit vanvårdad tycker nog många att det är vällovligt.
              Men det kan ju tänkas att någon försöker få det utan att faktiskt
              ha rätt till det. Då finns det en gräns.
            </seg>
            <seg n="710c66a9">
              Det finns de som ska få det och de som inte ska få det. Någon
              ska bestämma det. Då ska man tala om hur man har vuxit upp och
              på vilket sätt man har varit vanvårdad. Det kan till och med leda
              till frågor där man ifrågasätter om personerna korrekt återger
              vad de har varit med om. Om ni alla tänker efter en stund tror
              jag att ni förstår att det är precis så som en sådan process måste
              se ut.
            </seg>
            <seg n="84351a66">
              Om någon under en sådan process känner att de återupplever sådant
              som varit obehagligt är jag den förste att beklaga det. Men jag
              vet faktiskt inte vad alternativet är. Det vore ju liktydigt med
              att säga att alla som vill ha en ersättning bara kan hämta ut
              den och att inga frågor kommer att ställas. Det tror jag inte
              är en framkomlig väg.
            </seg>
          </u>
          <note type="speaker" n="1cf78425">
            Anf. 91 BJÖRN SÖDER (SD):
          </note>
          <u who="bjorn_soder_0c1a4c" xml:id="i-7262e525df6fe380-1" n="59da06e1">
            <seg n="09a419fb">
              Herr talman! På sistone har vi riksdagsledamöter och kanske även
              statsministern själv fått mejl om hur berörda har behandlats och
              nekats ersättning. Vi i Sverigedemokraterna har också träffat
              ett antal intresseorganisationer och tagit del av deras upplevelser.
              Det var inte förvånande för oss när vi blev informerade om de
              brister som fanns och finns.
            </seg>
            <seg n="706952ea">
              Bevisbördan är tung. Visst ska det, som statsministern säger,
              kunna bevisas att man är berättigad till ersättning. Vissa har
              nekats att ta med stödpersoner när andra har beviljats. I vissa
              brev där avslag har delgivits har vissa personer fått telefonnummer
              till stödpersoner som de kan kontakta medan andra inte får det.
              Förhandlingarna påminner om domstolsförhandlingar.
            </seg>
            <seg n="161e6662">
              Det finns fortfarande en oförståelse för att vissa är ersättningsberättigade
              medan andra inte är det. Då tänker jag främst på den tidsgräns
              som är satt, alltså att personer födda 1920–1980 är berättigade
              till ersättning men inte de som är födda senare, trots att de
              också har farit illa och vanvården anses vara lika.
            </seg>
            <seg n="901fd192">
              Då undrar jag: Är statsministern beredd att ompröva beslutet
              om att också bevilja personer som är födda senare än 1980 ersättning
              om de kan bevisa att de är berättigade till det?
            </seg>
          </u>
          <note type="speaker" n="ae38cf5a">
            Anf. 92 Statsminister FREDRIK REINFELDT (M):
          </note>
          <u who="unknown" xml:id="i-e16a3c32176df2dd-12" n="3d117588">
            <seg n="6fc49ac5">
              Herr talman! Det är jag inte, eftersom regeringen har givit besked
              om att vi uppfattar att det kommer i konflikt med rättstillämpning.
              Det angavs också under och före den ceremoni som hölls.
            </seg>
            <seg n="1a687d50">
              Det är väldigt bra att Sverigedemokraterna nu visar engagemang
              för utsatta människor. Jag önskar att det var lite konsekvens
              i Sverigedemokraternas sätt att göra det. Precis som de nu har
              märkt att vanvårdade upplever att deras liv har kommit till korta
              och att de inte har uppmärksammats på det sätt de förtjänar finns
              det många andra grupper, till exempel utrikes födda, som också
              upplever sig utsatta och dåligt behandlade.
            </seg>
            <seg n="c198bca5">
              Ska man se en människas misär ska man också kunna se alla andras.
            </seg>
            <seg n="380f13b2">
              Samarbete mellan FRA och amerikansk underrättelsetjänst
            </seg>
          </u>
          <note type="speaker" n="dd627e8b">
            Anf. 93 JONAS SJÖSTEDT (V):
          </note>
          <u who="jonas_sjostedt_d8098c" xml:id="i-98849d7602846a3a-0" n="90dbec69">
            <seg n="6811831b">
              Herr talman! Försvarets radioanstalt bedriver en omfattande signalspaning,
              kanske mer omfattande än många av oss har anat tidigare. FRA har
              också ett mycket nära samarbete med amerikanska NSA. Det har ju
              avslöjats att NSA bedriver en form av massövervakning av medborgare
              i miljontal runt om på vår planet.
            </seg>
            <seg n="db9634f1">
              En del uppgifter om samarbetet mellan NSA och FRA pekar på att
              man har haft ett gemensamt projekt som skulle göra det möjligt
              att göra intrång i människors datorer. Det är olagligt enligt
              svensk lag att göra det. Det är oklart om detta har skett eller
              om man bara har förberett det och haft en programvara som gjort
              det möjligt.
            </seg>
            <seg n="abe1100c">
              Ytterst är statsministern ansvarig som för så mycket annat. Min
              fråga till statsministern är: Har FRA deltagit i några datorintrång?
            </seg>
          </u>
          <note type="speaker" n="86b24343">
            Anf. 94 Statsminister FREDRIK REINFELDT (M):
          </note>
          <u who="unknown" xml:id="i-e16a3c32176df2dd-13" n="3d117588">
            <seg n="b6e6b547">
              Herr talman! Jag är också ansvarig för att hålla reda på vem
              som har ansvar för vad i det svenska samhället. Svensk lag gäller.
              På signalspaningsområdet gäller den lagstiftning som riksdagen
              antog för några år sedan. Den sätter gränserna för hur försvarsunderrättelseverksamhet
              får bedrivas i Sverige och inte. För den som vill fördjupa sig
              i hur bland annat detta ska uttolkas finns en artikel i dagens
              Svenska Dagbladet, där den domare som leder Försvarsunderrättelsedomstolens
              verksamhet beskriver en del av gränsdragningarna.
            </seg>
            <seg n="bbb139de">
              Det är också viktigt att påpeka att lagstiftningen förutsåg behov
              av granskning och uppföljning, men det lades inte på regeringen
              utan på andra organ. Det är de som har att följa detta och att
              reagera i den händelse lagstiftningen inte följs. I den delen
              är det alltså inte specifikt jag som har ansvaret.
            </seg>
            <seg n="b9a69dcc">
              Vad vi är tydliga med är att inom ramen för denna lagstiftning,
              som är specifik med att det ska motsvara just svenska behov när
              det gäller säkerhetspolitik, är vi sedan beredda att dela information
              med andra länder. Det har vi varit tydliga med i olika sammanhang.
            </seg>
          </u>
          <note type="speaker" n="ef7f67f4">
            Anf. 95 JONAS SJÖSTEDT (V):
          </note>
          <u who="jonas_sjostedt_d8098c" xml:id="i-98849d7602846a3a-1" n="90dbec69">
            <seg n="a4aa8491">
              Herr talman! Jag är medveten om hur lagstiftningen ser ut, och
              jag läser Svenska Dagbladet i stort sett varje dag. Men jag undrar
              ändå om statsministern känner till om det sker några datorintrång.
              Det är intressant att veta vad statsministern har kännedom om
              och inte. Det måste vara en högintressant fråga, tycker man, när
              detta är så kontroversiellt och handlar om huruvida svensk lag
              följs eller inte. Min fråga kvarstår alltså: Vet du, Fredrik Reinfeldt,
              om FRA har ägnat sig åt den här formen av intrång i datorer –
              ja eller nej?
            </seg>
            <seg n="22e44aa3">
              Sedan menar jag att det finns ett trovärdighetsproblem när det
              gäller tillsynen över FRA. Det speciella organ som ska utöva tillsynen,
              Siun, har man ju valt att sätta samman av personer som kommer
              från partier som var för FRA-lagen. Mitt parti, som röstade emot
              FRA-lagen, har väldigt små möjligheter att delta i kontrollen
              och se om man verkligen följer den svenska lagstiftningen. Är
              det inte på tiden att ta ett större grepp och till exempel kalla
              in Utrikesnämnden för att ge en mer fullödig information så att
              vi som i dag inte har tillgång till den får del av den?
            </seg>
          </u>
          <note type="speaker" n="3b0c3c8b">
            Anf. 96 Statsminister FREDRIK REINFELDT (M):
          </note>
          <u who="unknown" xml:id="i-e16a3c32176df2dd-14" n="3d117588">
            <seg n="a04d42df">
              Herr talman! Detta är en teknik som ofta används. Om jag berättar
              hur lagstiftningen ser ut och hur myndigheter har ansvar för olika
              åtgärder ställer man i stället frågan om jag möjligen känner till
              något, och därmed vill man på något sätt indirekt säga att den
              som vet något är fullständigt ansvarig. Det är som om man därmed
              menar att lagstiftningsansvar eller det myndighetsansvar som finns
              genom lagstiftningen inte längre gäller. Jag menar att detta är
              en helt underordnad fråga.
            </seg>
            <seg n="2737ea09">
              Jag kan bara ha som utgångspunkt att svensk lag följs och att
              de myndigheter som på olika sätt har att följa upp att svensk
              lag följs gör sitt arbete. Jag välkomnar i det sammanhanget att
              inte bara Jonas Sjöstedt är en duktig Svenska Dagbladet-läsare
              utan att också andra har möjligheten att läsa hur den domare som
              är högst ansvarig för Försvarsunderrättelsedomstolens verksamhet
              klarlägger en del missförstånd i debatten om vad FRA kan göra
              och inte.
            </seg>
            <seg n="bdc3c61c">
              Sverige som bas för forskning och utveckling
            </seg>
          </u>
          <note type="speaker" n="178a0746">
            Anf. 97 BETTY MALMBERG (M):
          </note>
          <u who="betty_malmberg_f8f44c" xml:id="i-ad9dd752270496d5-0" n="e10b31ee">
            <seg n="2b07c5ca">
              Herr talman! Ett konkurrenskraftigt näringsliv är en förutsättning
              för Sveriges välstånd. Det ställer krav på kompetens hos dem som
              jobbar. Alliansregeringen har gjort många viktiga satsningar.
              På utbildningsområdet har vi bland annat satsat stort på högre
              utbildning, på kvaliteten i högre utbildning och på forskning.
            </seg>
            <seg n="b44616f0">
              Totalt har faktiskt ersättningen per helårsstudent på universitet
              och högskola ökat med 35 procent sedan vi tillträdde. Tittar jag
              på forskningen ser jag att det handlar om en ökning på 30 procent,
              jämfört med den senaste forskningsbudget som Socialdemokraterna
              lade fram.
            </seg>
            <seg n="c7dfc6ed">
              Samtidigt vet vi att företagen möter globala utmaningar och att
              det är strukturella förändringar som genomförs.
            </seg>
            <seg n="539cf9f1">
              Förra veckan var jag på ABB i Västerås. Jag fick där glädjande
              besked om att 30 procent av deras totala forskningsbudget finansierar
              projekt i Sverige, trots att de är verksamma i 100 länder.
            </seg>
            <seg n="1f0f3c9d">
              Min fråga till statsministern är: Mycket bra har gjorts, men
              hur ska vi gå vidare för att fler företag ska välja Sverige som
              bas för forskning och utveckling?
            </seg>
          </u>
          <note type="speaker" n="1a94b4b5">
            Anf. 98 Statsminister FREDRIK REINFELDT (M):
          </note>
          <u who="unknown" xml:id="i-e16a3c32176df2dd-15" n="3d117588">
            <seg n="6ce0e01f">
              Herr talman! Det kan nämnas andra företag som gör på motsvarande
              sätt. De säger: Vi måste befinna oss nära våra marknader, för
              vi är oftast globala företag som finns i olika delar av världen.
              Men mycket av spetskompetens, forskning, utveckling och stabsfunktioner
              finns i Sverige.
            </seg>
            <seg n="5e3455db">
              Det är en återspegling av att det här finns väldigt bra villkor
              för forskning, utveckling och kvalificerad arbetskraft. Här finns
              en bra innovationsmiljö. Här finns en bra företagsskattemiljö.
            </seg>
            <seg n="0188246e">
              Det är den väg vi måste fortsätta om vi vill klara att upprätthålla
              denna nivå i den globala konkurrensen. Jag tycker också att det
              är intressant i den delen att följa hur bland annat vår arbetskraftsinvandringsreform
              möjliggör att man öppnar svensk arbetsmarknad för kvalificerad
              arbetskraft från andra länder. Det är någonting som jag tror har
              varit viktigt. Vi har jobbat med särskilda lättnader i form av
              expertskatt för att också möjliggöra att mycket kvalificerad arbetskraft
              attraheras att komma till Sverige. Det är ett sätt att säga att
              vi är ett litet land, men vi har höga ambitioner att vara verksamma
              på de globala konkurrensutsatta marknaderna. Det är den väg vi
              måste fortsätta.
            </seg>
            <seg n="2db7a947">
              Sjukvården och äldreomsorgen
            </seg>
          </u>
          <note type="speaker" n="b2018287">
            Anf. 99 JOHAN PEHRSON (FP):
          </note>
          <u who="johan_pehrson_35cd8a" xml:id="i-ee533bd12405048b-0" n="76c33155">
            <seg n="ee9c83b1">
              Herr talman! Min fråga till statsminister Fredrik Reinfeldt handlar
              om vården. I dag presenterades en ny utvärdering från OECD gällande
              den svenska sjukvården och den svenska äldreomsorgen. Den ger
              vid handen att vi förtjänar vårt goda rykte om att ha bland de
              bästa verksamheterna i världen. Men det ges också en del synpunkter
              om att man kan göra så att det blir ännu bättre och att vi ska
              vara väl medvetna om de utmaningar vi står inför.
            </seg>
            <seg n="f4a09297">
              Bland annat pekar OECD i rapporten åter på vikten av nationell
              samordning. Det handlar om att se till att vi har kvalitet i hela
              landet när det gäller just äldreomsorg och vår sjukvård, inte
              minst den högspecialiserade. Vi ser gärna att vi går i den riktningen,
              från Folkpartiet liberalernas sida.
            </seg>
            <seg n="2b4dab27">
              Har statsministern några tankar om dessa utmaningar? Hur ska
              vi fortsätta att värna Sverige som ett av de länder som ligger
              absolut i topp när det gäller sjukvård och äldreomsorg?
            </seg>
          </u>
          <note type="speaker" n="8f269030">
            Anf. 100 Statsminister FREDRIK REINFELDT (M):
          </note>
          <u who="unknown" xml:id="i-e16a3c32176df2dd-16" n="3d117588">
            <seg n="a55985ce">
              Herr talman! Det är väldigt bra beröm till Sverige som gives.
              Man påpekar också att vi har en väldigt hög andel av bnp som vi
              avsätter bland annat till sjukvård. Det återspeglar att man noterar
              att vi har en åldrande befolkning, att det är en högre andel äldre
              i den svenska befolkningen än i många andra motsvarande länder.
              På det sättet kan man säga att vi nu är i den situation som många
              länder är på väg att hamna i. Det handlar alltså om den förlängda
              ålderdomen. Den är positiv men innebär stora utmaningar när det
              gäller satsningar bland av det här slaget. Därför är det viktigt
              att vi får så entydigt beröm som vi får.
            </seg>
            <seg n="d65b99f9">
              Men man talar om tillgänglighet. Man talar om att få likvärdig
              kvalitet över hela landet. Det pågår diskussioner, inte bara på
              svensk mark, vill jag påpeka, om att ska man bli tillräckligt
              högspecialiserad måste man ha kundunderlag nog för att det ska
              kunna göras med hög kvalitet. Då kanske till och med den nordiska
              samordningen ibland skulle behövas så att det inte bara handlar
              om en svensk. Jag har förhoppningar om att vi ska kunna samordna
              oss inom befintliga strukturer för att åstadkomma det. Det är
              det vi behöver utveckla ytterligare, till de många goda förtjänster
              vi redan har.
            </seg>
            <seg n="878d8fac">
              Förenkling av reglerna för de mindre företagen
            </seg>
          </u>
          <note type="speaker" n="201f84d0">
            Anf. 101 ANDERS ÅKESSON (C):
          </note>
          <u who="anders_akesson_882924" xml:id="i-9307f901c89e3ede-0" n="cc8db45b">
            <seg n="6ed0b3a9">
              Herr talman! Statsministern! Fyra av fem nya jobb i vårt land
              kommer i de mindre företagen. En prognos från Arbetsförmedlingen
              just i dag pekar på en mycket god tillväxt av nya jobb. Man talar
              om 116 000 nya jobb, framför allt inom servicesektorn och i de
              mindre företagen, de kommande åren.
            </seg>
            <seg n="087c0199">
              Min och Centerpartiets bedömning är att ännu fler jobb skulle
              kunna växa fram om företagen slapp onödigt krångel, onödigt regelkrångel
              och onödigt krånglig kontakt med myndigheter. I dag tvingas företag
              generellt sett i vårt land lämna runt 90 miljoner blanketter per
              år till ett 70-tal myndigheter.
            </seg>
            <seg n="eae37594">
              Jag vet att regeringen, med Näringsdepartementet i spetsen, har
              tagit initiativ till att göra de statliga myndigheterna mer effektiva
              i sina kontakter med medborgare och företag. Ett led i den effektivitetsförbättringen
              är att förenkla och att skapa begreppet En dörr in, en portal
              där man kan lämna sina uppgifter och där myndigheterna kan hämta
              de uppgifter de behöver ha om mig som företagare.
            </seg>
            <seg n="57638793">
              Det här är bra. Det är riktigt bra. Men min fråga till statsministern
              blir: Hur går vi vidare? Vad kan regeringen göra mer, allt i syfte
              att ge förutsättning för tillväxt, välfärd och fler människor
              i arbete och därmed minska bördan av onödigt regelkrångel?
            </seg>
          </u>
          <note type="speaker" n="9813ad33">
            Anf. 102 Statsminister FREDRIK REINFELDT (M):
          </note>
          <u who="unknown" xml:id="i-e16a3c32176df2dd-17" n="3d117588">
            <seg n="6662bf00">
              Herr talman! Vi hamnar väldigt högt upp i internationell rankning
              över innovationskraft men också numera när det gäller ökad enkelhet
              kring att starta företag. Många myndigheter jobbar med att förenkla.
              Skatteverket nämns ofta i de sammanhangen.
            </seg>
            <seg n="323b61a1">
              Jag skulle gärna se en dörr. Det kan antingen samordnas på den
              offentliga sidan eller vara en mer marknadsdriven utveckling med
              en internetmiljö och appar där man gör detta möjligt för företag.
            </seg>
            <seg n="2f60e399">
              Jag har jobbat igenom väldigt mycket av de förenklingsprojekt
              som regeringen har drivit under Centerpartiets och Näringsdepartementets
              ledning. Ofta handlar det om att försöka få färre blanketter.
              Men det handlar också ofta om att helt enkelt göra skattelättnader
              och saker som måste finansieras i budgetförhandlingar.
            </seg>
            <seg n="d0fa032a">
              Jag vill bara understryka att det är helt centralt för att jobben
              ska kunna bli fler. Vi läste också rapporten från i morse. Det
              är små och medelstora företag i privat sektor, framför allt tjänsteföretag.
              Det är bra driv i den inhemska konsumtionen i Sverige. Det vi
              tar i vinster där balanserar delvis det faktum att exportindustrin
              har det lite svårare och att efterfrågan utifrån är svagare. Det
              måste vi också ta in i beräkningar när vi ställer oss frågan var
              jobben kommer.
            </seg>
            <seg n="ec06e6f8">
              Kyrkliga jultraditioner i skolan
            </seg>
          </u>
          <note type="speaker" n="44f56a6e">
            Anf. 103 EMMA HENRIKSSON (KD):
          </note>
          <u who="emma_henriksson_459a1e" xml:id="i-b2e40134261aebf1-0" n="5872f24f">
            <seg n="7d733b0f">
              Herr talman! Det kan inte nog betonas hur viktigt det är att
              fortsätta med alliansregeringens arbete för att lyfta skolan och
              framför allt kunskapsfokuset. Det handlar om att varje barn i
              skolan får förutsättningar för att utvecklas och att skolan är
              en trygg plats, där det finns både lugn och ordning. Vi har höga
              förväntningar på vad barnen ska kunna lära sig men också på vad
              skolan ska förmedla till varje enskilt barn.
            </seg>
            <seg n="f69c584a">
              Samtidigt är skolan en plats för gemenskap. Inte minst nu, i
              samband med julavslutningar, finns det tillfälle att lyfta fram
              de traditioner som finns i vårt land. Trots flera års protester
              från elever, föräldrar och lärare återkommer beröringsskräcken
              när det gäller att fira julavslutningen i kyrkan.
            </seg>
            <seg n="c0b35036">
              Min fråga till statsministern är: Kan vi inte en gång för alla
              ge klart besked till landets skolor att det är okej om de vill
              samlas i kyrkan och att det är okej om de vill sjunga Hosianna
              ?
            </seg>
            <seg n="db66bce9">
              Då kan både skolledning och personal i skolan fokusera på att
              komma till rätta med kunskapsutmaningen, som svensk skola står
              inför.
            </seg>
          </u>
          <note type="speaker" n="eac5e6f3">
            Anf. 104 Statsminister FREDRIK REINFELDT (M):
          </note>
          <u who="unknown" xml:id="i-e16a3c32176df2dd-18" n="3d117588">
            <seg n="db07d33b">
              Herr talman! Den frågan har jag fått förut. Jag har väl sagt
              bland annat det som Emma Henriksson sade, att det är okej om man
              vill ha avslutning i en kyrka och att det är okej att sjunga psalmer.
              Det är också okej att avstå. Man får alltså göra ett eget val.
              Det är så vi menar att lagstiftning och föreskrifter ska uttolkas.
              Jag tror att det är viktigt att man känner att man också har ett
              lokalt inflytande och att man är överens om på vilket sätt man
              gör detta. Givet den balansen kan det vara på sin plats att än
              en gång påpeka detta.
            </seg>
            <seg n="444f545f">
              Beslutet om brytpunkten för statlig inkomstskatt
            </seg>
          </u>
          <note type="speaker" n="e396f5db">
            Anf. 105 LEIF JAKOBSSON (S):
          </note>
          <u who="leif_jakobsson_79f517" xml:id="i-2396f3cb5d5c3781-0" n="840409a6">
            <seg n="653a431e">
              Herr talman! En väsentlig del av regeringens ekonomiska politik
              var att låna 3 miljarder till en extra skattesänkning för dem
              som tjänar över 36 000 kronor i månaden. I går beslutade riksdagen
              att inte godkänna denna del av skattesänkningarna. Därför blir
              min fråga till statsministern: Accepterar regeringen beslutet
              så som det är taget i riksdagen? För 2014 finns det naturligtvis
              inget annat. Men tänker regeringen lägga fram motsvarande förslag
              till hösten när det gäller budgeten för 2015, om ni får chansen
              att lägga fram ytterligare en budget?
            </seg>
            <seg n="645b14cc">
              Jag tycker att det är rimligt att vi får besked i skattefrågan
              från regeringen.
            </seg>
          </u>
          <note type="speaker" n="371f3f95">
            Anf. 106 Statsminister FREDRIK REINFELDT (M):
          </note>
          <u who="unknown" xml:id="i-e16a3c32176df2dd-19" n="3d117588">
            <seg n="86b4fd91">
              Herr talman! Jag är mycket glad över att riksdagen har antagit
              större delen av den budget vi har lagt på riksdagens bord. Det
              innebär från årsskiftet väsentliga förbättringar för låg- och
              normalinkomsttagare. Det har varit den viktigaste drivkraften
              för denna regering att se till att breda löntagargrupper med små
              ekonomiska marginaler får förbättringar. Det kommer de att på
              ett betydande och väsentligt sätt få vid årsskiftet.
            </seg>
            <seg n="6093043f">
              Vilka bedömningar vi gör för 2014 in mot 2015 är för tidigt att
              säga. Vi förutser mycket små ekonomiska marginaler. Vi har ett
              Sverige som är starkare än vår omvärld. Men det faktum att det
              råder en svag efterfrågan i vår omvärld är för ett exportberoende
              land dåliga nyheter. Det kan möjligen balanseras, vilket kommissionen
              och andra internationella bedömare påpekar, av den kloka politik
              vi har fört för att stärka den inhemska konsumtionen och inhemska
              drivkrafter. Men det är för tidigt att säga vilken balans det
              egentligen slutgiltigt ger. Vi tänker inte göra någonting som
              äventyrar offentliga finanser. Vi ser betydande behov av att också
              göra ytterligare investeringar för att barn ska lära sig mer i
              den svenska skolan.
            </seg>
            <seg n="67293e9d">
              Vattenfalls planer på brytning av brunkol i Tyskland
            </seg>
          </u>
          <note type="speaker" n="75d3efae">
            Anf. 107 PER BOLUND (MP):
          </note>
          <u who="per_bolund_61c5be" xml:id="i-19f1507c34a23bfe-0" n="6cec8959">
            <seg n="99e85cde">
              Herr talman! I Cottbus i östra Tyskland pågår just nu en flera
              dagar lång hearing. Den handlar om Vattenfalls planer och ansökan
              till tyska domstolar om att starta fem nya öppna brunkolsbrott.
              Planerna kommer att leda till förstörda landskap, förorenade vattendrag
              och att tusentals tyska familjer riskerar att vräkas från sina
              hem.
            </seg>
            <seg n="14bb4001">
              Samtidigt kommer den brunkol som ska brytas att leda till att
              utsläppen av koldioxid ökar med 1,2 miljarder ton. Det är vad
              Sverige släpper ut under 20 års tid.
            </seg>
            <seg n="695158f9">
              Anser statsministern att detta är i enlighet med de direktiv
              som regeringen har gett till Vattenfall, som säger att Vattenfall
              ska vara ett av de bolag som leder omställningen till en miljömässigt
              hållbar energiproduktion?
            </seg>
          </u>
          <note type="speaker" n="35ac4245">
            Anf. 108 Statsminister FREDRIK REINFELDT (M):
          </note>
          <u who="unknown" xml:id="i-e16a3c32176df2dd-20" n="3d117588">
            <seg n="82c58320">
              Herr talman! Jag är inte chef för Vattenfall. Det är Vattenfall
              som har att svara på vilka avvägningar man har gjort framför allt
              när det gäller kolkraft som köptes in under den tidigare regeringen
              än den jag leder.
            </seg>
            <seg n="acb74ce5">
              Jag har noterat att Vattenfall självt har påpekat att företaget
              kan tänka sig en delning av verksamheten i en mer inhemsk del
              och en i övrigt europeisk del där mycket av denna kolbaserade
              energiproduktion läggs. Sedan får riksdagens partier förhålla
              sig till hur en eventuell sådan delning ska bedömas och vilken
              del man tycker är viktig att hålla kvar eller vidareutveckla.
            </seg>
            <seg n="d2528022">
              Sysselsättningen
            </seg>
          </u>
          <note type="speaker" n="55f03fa2">
            Anf. 109 JESSICA POLFJÄRD (M):
          </note>
          <u who="jessica_polfjard_6e7f8a" xml:id="i-9b6ab39a0e1af388-0" n="ea5c39c7">
            <seg n="fbed8ec3">
              Herr talman! I dag presenterades färska siffror från Arbetsförmedlingen.
              Det är en omfattande prognos baserad på en studie av samtliga
              kommuner, landsting och 11 000 privata företagare.
            </seg>
            <seg n="4b31a6b7">
              Arbetsförmedlingen bedömer i en prognos en ökad sysselsättning
              de kommande två åren med ungefär 116 000 personer samtidigt som
              man prognostiserar för en sänkning av arbetslösheten med 0,7 procent.
            </seg>
            <seg n="ec68c58b">
              I oktober i år presenterades siffror som visade att 90 000 personer
              fler än vid samma mätpunkt tidigare år var i sysselsättning. Vi
              ser att det finns en positiv trend i utvecklingen av sysselsättningssiffrorna.
              Det är naturligtvis glädjande, men det är inte någonting som kommer
              av sig självt. Vi vet att oron kvarstår i omvärlden och att det
              finns en oro för jobben i Sverige.
            </seg>
            <seg n="17113932">
              Vad tror statsministern är de viktigaste faktorerna för att den
              positiva sysselsättningsökningen ska fortsätta?
            </seg>
          </u>
          <note type="speaker" n="fa291510">
            Anf. 110 Statsminister FREDRIK REINFELDT (M):
          </note>
          <u who="unknown" xml:id="i-e16a3c32176df2dd-21" n="3d117588">
            <seg n="09dbed4c">
              Herr talman! Det hårt krisdrabbade Europa med en på femte till
              sjätte året utdragen lågkonjunktur har sett olika utvecklingslinjer
              när det gäller sysselsättningen och arbetslösheten. Det är inte
              alls någon automatik i att länder med växande befolkning ser en
              växande sysselsättning, utan det beror helt på vilken politik
              som förs.
            </seg>
            <seg n="9c3be68b">
              Det finns nu en ökad sysselsättning som motsvarar minst 200 000
              sedan vi tillträdde 2006. Ökningen sker huvudsakligen i privat
              sektor, även om vi jämfört med 2010 har en ökning av de skattefinansierade
              välfärdsjobben. Men det är viktigt att notera att ökningen framför
              allt sker i gruppen kvinnor och att det sker en ökning av sysselsättningen
              bland utrikes födda. Det är mycket välkommet. Detta sker dessutom
              i ett läge där Sverige redan ligger mycket högt när det gäller
              sysselsättningsgrad för kvinnor och även högre upp i åldrarna.
            </seg>
            <seg n="72363292">
              Drivkrafterna för jobb är avgörande. Konkurrenskraftig ekonomi
              och ordning i offentliga finanser är grunden för att denna utveckling
              ska fortsätta.
            </seg>
            <seg n="b7f5b7ba">
              Kommunernas kostnader för försörjningsstöd
            </seg>
          </u>
          <note type="speaker" n="25b2d743">
            Anf. 111 LARS JOHANSSON (S):
          </note>
          <u who="lars_johansson_de76bc" xml:id="i-bf87f33d3dfd30c4-0" n="007d8b0b">
            <seg n="897e229d">
              Herr talman! Vi som sitter här i riksdagen åker varje vecka hem
              till våra kommuner och ser där hur allt fler människor söker försörjningsstöd
              för familjens uppehälle. Vi kan notera att det rör sig om ungefär
              10 miljarder i ökade kostnader för kommunerna, bland annat beroende
              på att olika ersättningssystem inte fungerar för människor.
            </seg>
            <seg n="99507623">
              Läget är bekymmersamt. Det innebär ökade kostnader för kommunerna.
              Människor och barnfamiljer utsätts för hårda prövningar i dagens
              Sverige. Det som förvånar mig något är att statsministern inte
              ser frågorna och framför allt inte vidtar några åtgärder.
            </seg>
          </u>
          <note type="speaker" n="a02460de">
            Anf. 112 Statsminister FREDRIK REINFELDT (M):
          </note>
          <u who="unknown" xml:id="i-e16a3c32176df2dd-22" n="3d117588">
            <seg n="0971197b">
              Herr talman! Utdragen lågkonjunktur brukar innebära att andelen
              som söker försörjningsstöd växer. Det var ännu tydligare under
              90-talets krisår än nu. Det är viktigt att påpeka att om man fördelningsmässigt
              ska nå fram till dessa grupper finns visst åtgärder som man bör
              vidta och som regeringen också löpande vidtar. Vi har tittat på
              barndelen i bostadsbidraget, som vi tycker är ett pricksäkert
              sätt att nå fram till grupper som annars kan bli beroende av försörjningsstöd.
              Det gäller också flerbarnstillägg. Vidare gäller det situationen
              för garantipensionärer och deras möjligheter att täcka sina boendekostnader.
              I alla dessa delar har regeringen löpande gjort förbättringar,
              och vi är beredda att titta på dem igen.
            </seg>
            <seg n="b3e41d60">
              Det är svårt att motverka problemen med mindre än att sysselsättningen
              växer ännu mer än den gör så att vi på det sättet kan motverka
              en utbredd och långvarig lågkonjunkturs negativa verkningar.
            </seg>
            <seg n="82dc669d">
              Urbaniseringen
            </seg>
          </u>
          <note type="speaker" n="d78a4019">
            Anf. 113 GUSTAV NILSSON (M):
          </note>
          <u who="gustav_nilsson_b00398" xml:id="i-a2b10550b9011f03-0" n="76f86bb0">
            <seg n="9170ff7b">
              Herr talman! Min fråga handlar om urbaniseringen i samhället.
              Under de senaste 100 åren har Sverige blivit ett alltmer urbaniserat
              land. Här följer Sverige den globala utvecklingen. Vi känner igen
              detta från många andra länder.
            </seg>
            <seg n="3ffe8e90">
              I vårt land minskade befolkningen i glesbygden som mest fram
              till 1970, men även i dag fortsätter urbaniseringen. Storstäderna,
              förortskommunerna och de större städerna växer medan framför allt
              glesbygdskommunerna och en del mindre kommuner tappar befolkning.
              Skillnaden mellan stad och land blir större inte bara när det
              gäller befolkningsstorleken utan också när det gäller tillväxt
              och skattekraft.
            </seg>
            <seg n="d2789c70">
              Regeringens satsningar på infrastruktur, skattesänkningar och
              ett kommunalt utjämningssystem är viktiga åtgärder i sammanhanget.
              Att öka tillväxtkraften i hela landet är en viktig framtidsutmaning.
              Hur ser statsministern på denna utmaning?
            </seg>
          </u>
          <note type="speaker" n="baab38ea">
            Anf. 114 Statsminister FREDRIK REINFELDT (M):
          </note>
          <u who="unknown" xml:id="i-e16a3c32176df2dd-23" n="3d117588">
            <seg n="4bc17ec6">
              Herr talman! Detta är en process som finns över hela den utvecklade
              världen, och den har pågått i svensk historia under mycket lång
              tid, över generationer. Det är en blandning av förändringar i
              ekonomiska förhållanden, och det är en blandning av många människors
              vilja att röra på sig, att testa ett annat liv. Mycket av detta
              är det svårt att ha så många åsikter om. En del lämnar landsbygden
              vid 19 års ålder för att bege sig mot storstaden men återvänder
              ibland vid 35 års ålder. Många har hjärtat i hembygden där de
              vuxit upp.
            </seg>
            <seg n="13e0951a">
              Det är viktigt som påpekas att processen motverkas i de delar
              det är ofrivilligt och oönskat. Det ska upplevas som möjligt att
              flytta från storstad – som det finns exempel på att människor
              gör. Det kräver den typ av investeringar som frågeställaren tog
              upp i infrastruktur, bredband, skola och sjukvård med hög kvalitet
              över hela landet – för att nämna några av de insatser vi fokuserar
              på.
            </seg>
            <seg n="6d8aa833">
              Stressen i arbetslivet
            </seg>
          </u>
          <note type="speaker" n="b7ea20d1">
            Anf. 115 HILLEVI LARSSON (S):
          </note>
          <u who="hillevi_larsson_81d8b4" xml:id="i-6171ce42423b880c-0" n="d147af8e">
            <seg n="3a3bb91a">
              Herr talman! Ett stort problem i dag är stressen i arbetslivet.
              Vi kan se att stressjukdomarna ökar. Det är utbrändhet, ångest,
              depression med mera. Samtidigt har regeringen gjort en kraftig
              nedskärning på företagshälsovården, som handlar om att förebygga
              ohälsa i arbetslivet.
            </seg>
            <seg n="abe7f77a">
              Det är ett fåtal arbetsmiljöinspektörer som ska ha ansvar för
              allt fler arbetsplatser och inspektera arbetsmiljön. Det här sammantaget
              gör att det blir allt svårare att upprätthålla en god arbetsmiljö.
              Ny forskning visar att reglerna när det gäller stress i arbetslivet
              är otydliga och svåra att tillämpa.
            </seg>
            <seg n="21de635d">
              Min fråga är: Vad tänker regeringen göra för att vända den här
              utvecklingen, bekämpa stressen i arbetslivet och sjukdomarna i
              dess spår?
            </seg>
          </u>
          <note type="speaker" n="2a4d7b7b">
            Anf. 116 Statsminister FREDRIK REINFELDT (M):
          </note>
          <u who="unknown" xml:id="i-e16a3c32176df2dd-24" n="3d117588">
            <seg n="e6716932">
              Herr talman! Jag har hört ansvariga statsråd svara på den här
              typen av frågor, som inte riktigt instämmer i beskrivningen och
              som framför allt är försiktiga med en del av de slutsatser som
              Hillevi Larsson synes dra. Jag tycker att vi ska ta på fullt allvar
              att vi nu ser en tendens till ökade sjukskrivningar som mer grundar
              sig på psykiska bedömningar än, som tidigare har varit fallet,
              på somatiska åkommor.
            </seg>
            <seg n="f4ee4df7">
              När det börjar handla om psykiska åkommor ska man vara försiktig
              med att hävda att man vet exakt vad det beror på. Det finns säkert
              många förklaringar. En kan vara ett högt uppdrivet allmänt samhällstempo
              och oförmågan att både klara det arbetslivet kräver, där trösklarna
              tenderar att höjas vad gäller vad som krävs av anställda i form
              av hur mycket kraft de måste lägga ned, och samtidigt i övrigt
              hänga med i ett stressigt liv och ta ansvar för hem och barn i
              en tid då män och kvinnor försöker dela på ansvaret men, som vi
              alla vet, inte alltid är så framgångsrika i att göra det.
            </seg>
            <seg n="dd74ca96">
              Vi har därför bett att få fördjupade analyser av vad detta kan
              bero på. Men vi har som idé att först försöka veta exakt vad som
              sker för att ha det som grund för bedömningen innan vi föreslår
              förändringar.
            </seg>
            <seg n="798f2a30">
              Skattesänkningarna och jobben
            </seg>
          </u>
          <note type="speaker" n="edff0b69">
            Anf. 117 PETER PERSSON (S):
          </note>
          <u who="peter_persson_b021b6" xml:id="i-ebb6fd33f1b824f6-0" n="fc0cbf21">
            <seg n="ad974e1a">
              Herr talman! Motorn i den moderatledda regeringens politik har
              varit skattesänkningar, som motiveras med att de skulle skapa
              nya jobb. Vi ser resultatet. Vi har en massarbetslöshet som biter
              sig fast; framför allt ökar långtidsarbetslösheten.
            </seg>
            <seg n="9106c95b">
              I regeringens finansplan angavs den skattesänkning som har diskuterats
              under veckan, beslutats och avvisats av riksdagen om ytterligare
              3 miljarder till höginkomsttagare. Jobbeffekt noll, och jag upprepar:
              jobbeffekt noll.
            </seg>
            <seg n="49f79664">
              Varför valde statsministern och regeringen att ändå lägga fram
              ett förslag om en skattesänkning som inte har någon jobbeffekt
              samtidigt som vi har stora brister i välfärden?
            </seg>
          </u>
          <note type="speaker" n="ffdf95ef">
            Anf. 118 Statsminister FREDRIK REINFELDT (M):
          </note>
          <u who="unknown" xml:id="i-e16a3c32176df2dd-25" n="3d117588">
            <seg n="ea3a60ac">
              Herr talman! Motorn i Alliansens politik är ordning och reda
              i offentliga finanser. Det lägger grunden för bra investeringsklimat.
              Det lägger grunden för låga räntor och skapar allmän grund för
              framtidstro. I vårt land finns den stabilitet som stora delar
              av övriga Europa saknar. Det är det som möjliggör att sysselsättningen
              ökar. Det är det som gör att arbetsutbudet ökar. Många av våra
              reformer har hjälpt till att möjliggöra det. Det är många fler
              som ser möjligheten att komma in på arbetsmarknaden till följd
              av våra reformer än vad som tidigare bedömts.
            </seg>
            <seg n="128aa90f">
              Vi har stängt ned det tidigare socialdemokratiska alternativet
              att förtidspensionera och föra bort stora delar av arbetskraften
              ut ur arbetslivet och i stället satsat på att försöka få dem in
              i arbete. Väldigt många av utmaningarna är nu större, för vi möter
              ett arbetsliv med höga trösklar.
            </seg>
            <seg n="8592666b">
              Vi försöker förena det som skapar jobb med det som ökar produktivitet
              och tillväxt i den svenska ekonomin. Vi har lagt fram våra förslag
              i riksdagen. Nu har riksdagen fällt sin dom. Som jag tidigare
              svarat kommer vi nästa år att återkomma med vilket utrymme som
              finns och vilka avvägningar vi då gör.
            </seg>
            <seg n="067bebf4">
              Sexualiserad reklam
            </seg>
          </u>
          <note type="speaker" n="a7c8221d">
            Anf. 119 VERONICA PALM (S):
          </note>
          <u who="veronica_palm_ff0fe7" xml:id="i-aa28f54d1193f0ca-7" n="cb965f5d">
            <seg n="98fbfdae">
              Herr talman! Jag är mor till tre döttrar, och det är å deras
              vägnar och å alla andra flickors vägnar som jag vill ställa en
              fråga till statsministern.
            </seg>
            <seg n="a475c06b">
              Sexualiseringen av det offentliga rummet hårdnar. Jag ser det
              som ett folkhälsoproblem. Sveriges Kvinnolobby gjorde i somras
              en undersökning bland kvinnor mellan 13 och 30 år. Nio av tio
              säger sig ha velat ändra något på sin kropp efter att ha sett
              sexualiserad och kvinnoförnedrande reklam, schabloniserande reklam.
            </seg>
            <seg n="c533239e">
              Vi har tidigare i Sverige sett, och gör det fortfarande, självsaneringen
              som en viktig del av branschen. Vi anser det viktigt att branschen
              själv sanerar sig från sexualiserad och kvinnoförnedrande reklam.
              Jag tycker att det är uppenbart att det inte räcker.
            </seg>
            <seg n="3ddc6852">
              Min fråga till statsministern är: Ser statsministern problemet
              med det sexualiserade offentliga rummet? Avser statsministern
              att göra något för att komma till rätta med detta folkhälsoproblem?
            </seg>
          </u>
          <note type="speaker" n="ddd722bc">
            Anf. 120 Statsminister FREDRIK REINFELDT (M):
          </note>
          <u who="unknown" xml:id="i-b8c09eb914819cf0-0" n="3d117588">
            <seg n="dd97fb6f">
              Herr talman! Det är väl en blandning av sexualisering som det
              finns regler gentemot och en stark konsumentkraft att reagera
              mot. Det fortsätter ändå. Det handlar över huvud taget om många
              unga kvinnors självbild, som inte alltid bara är sexuellt relaterad.
              Det är en oförmåga att se hur man ser ut när man tittar på sig
              själv i spegeln, en förvridning av vad som är rätt och vad som
              är fel, en påverkan utifrån vad man ska äta och inte äta och ibland
              ett grupptryck flickor emellan som inte ens involverar pojkar.
              Där har vi en samhällstrend som vi alla har möjlighet att påverka,
              föräldrar såväl som anhöriga och samhällsdebattörer, såsom vi
              som nu diskuterar frågan.
            </seg>
            <seg n="c817bc08">
              Jag är absolut beredd att göra mer om jag tror att det gör någon
              skillnad. Men jag tror inte att det finns några billiga poäng
              här att hämta och säga att det bara är att dra ett streck över
              och förbjuda fyra följande annonser, och så är problemet borta.
              Det är mer komplicerat än så.
            </seg>
            <seg n="e118db45">
              Det handlar om att fortsätta debatten, som dessutom drivs öppet
              och är frekvent förekommande, för att tydliggöra för unga tjejer
              att de duger som de är och att de inte behöver förändra sig för
              att bli något annat.
            </seg>
          </u>
          <note n="914163b6">
            Anf. 121 TREDJE VICE TALMANNEN:
          </note>
          <u who="unknown" xml:id="i-f48b121fdfb962cb-0" n="3d117588">
            <seg n="a259a1e1">
              Tack, statsminister Fredrik Reinfeldt och alla frågeställare,
              för dagens frågestund, som jag härmed förklarar avslutad!
            </seg>
          </u>
          <note n="136a40bd">
            9 § (forts. från 7 §) Allmän miljö- och naturvård (forts. MJU1)
          </note>
          <note type="speaker" n="20d5741c">
            Anf. 122 KARIN GRANBOM ELLISON (FP):
          </note>
          <u who="karin_granbom_1f4a4d" xml:id="i-555a7783adb33801-0" n="8d3fd523">
            <seg n="f2c82291">
              Herr talman! För några veckor sedan höll Folkpartiet liberalerna
              landsmöte under parollen Vi vill mer.
            </seg>
            <seg n="5045ca3b">
              Den ambitionen inbegriper även miljöfrågorna.
            </seg>
            <seg n="bd2730f9">
              På vårt landsmöte antog vi ett helt nytt partiprogram som ger
              ett större utrymme för miljöfrågorna än vad tidigare partiprogram
              har gjort. Vi liberaler väjer inte för de stora utmaningarna på
              miljöområdet. Samtidigt är vi optimistiska och tror att med hjälp
              av teknik, kunskap och ekonomiska styrmedel kan framtiden bli
              bättre.
            </seg>
            <seg n="449ba8d4">
              Jag vill understryka att miljöengagemang och ansvarstagande inte
              bara handlar om vem som vill anslå mest pengar i en statsbudget.
              För att kunna hantera utmaningarna måste åtgärderna vara effektivt
              utformade.
            </seg>
            <seg n="5a7200bc">
              I dag är det budgetdebatt, och då är det naturligt att tala om
              pengar. För 2014 vill regeringen anslå en bit över 5 miljarder
              kronor till miljö- och naturvård. Anslaget ökar med 263 miljoner
              i jämförelse med förra året.
            </seg>
            <seg n="2599e4a7">
              Innan jag lyfter fram några av de anslagsområden som ingår i
              utgiftsområde 20 Miljö- och naturvård kan jag konstatera att oppositionspartiernas
              prioriteringar skiljer sig kraftigt åt. Det är bara på ett enda
              område som S, V och MP har en gemensam uppfattning, nämligen att
              skrota miljöbilspremien. Det är alltså svårt att skaffa sig en
              uppfattning om hur ett rödgrönt budgetalternativ på detta område
              skulle se ut. Därtill har Socialdemokraterna – till skillnad mot
              vad som är normalt – väckt en budgetmotion som enbart sträcker
              sig för ett år framåt. Det går alltså inte att utläsa långsiktigheten
              i deras förslag.
            </seg>
            <seg n="e34cdeaa">
              Herr talman! Hela tiden omgärdas vi av produkter som i sig själva
              är kemikalier eller som är behandlade med kemikalier. Som exempel
              på det första – som alltså är kemikalier i sig själva – kan jag
              nämna vardagsprodukter såsom rengöringsmedel, kosmetika och läkemedel.
              Kläder, leksaker och elektronik är exempel på det senare. Många
              kemikalier för mycket positivt med sig, men definitivt inte alla.
              Globalt uppskattas antalet ämnen som förekommer på marknaden till
              åtminstone 100 000. Tyvärr är det långt ifrån att vi vet vilka
              ämnen produkter innehåller. Om vi känner till vilka ämnen det
              är kan det råda mycket stor osäkerhet om hur de påverkar människors
              hälsa och miljö. Vissa ämnen kan dessutom vara farliga vid mycket
              låga koncentrationer, andra kan orsaka skada i kombination med
              andra ämnen.
            </seg>
            <seg n="43423c60">
              Ett av de mest prioriterade områdena för regeringen under detta
              år har varit arbetet för en giftfri miljö. För bara några veckor
              sedan presenterades propositionen På väg mot en giftfri vardag
              , som lägger fast färdriktningen för kemikaliepolitiken under
              de kommande åren och de insatser som krävs för att nå miljökvalitetsmålet
              Giftfri miljö. Drygt 200 miljoner kronor satsas för att minska
              exponeringen av farliga kemikalier. Barn och unga utgör en särskilt
              sårbar grupp vad gäller påverkan av kemikalier och står i fokus
              för regeringens strategi. Åtgärder som skyddar barn skyddar dessutom
              vuxna.
            </seg>
            <seg n="db3708c1">
              Det är mycket angeläget att kunskapen om ämnen blir bättre, att
              farliga ämnen byts ut och att tillsynen kan öka.
            </seg>
            <seg n="c91e37b1">
              Kemikalieinspektionen, Naturvårdsverket, Livsmedelsverket och
              Konsumentverket har alla fått ökade anslag för att kunna intensifiera
              insatserna på kemikalieområdet. Kemikalieinspektionen har redan
              ökat sina inspektioner och därmed upptäckt flera varor, inte minst
              leksaker, som överskridit gränsvärden för ämnen som är miljö-
              och hälsoskadliga.
            </seg>
            <seg n="87fb8662">
              I dag läser jag i Svenska Dagbladet att åklagaren går vidare
              med tio förundersökningar efter åtalsanmälningar från Kemikalieinspektionen.
              Det är mycket bra. Det här rör exempelvis ett polislekset med
              sugproppspilar fulla med ftalater, en leksakshäst och en upplåsbar
              leksakshelikopter. Fler ärenden kan vara på väg.
            </seg>
            <seg n="705e96eb">
              Ökade medel till Kemikalieinspektionen har också inneburit att
              man har kunnat ta fram mer underlag för att kunna driva en tuffare
              linje i EU för utfasning av farliga ämnen. Detta är ett angeläget
              arbete eftersom kemikalielagstiftningen är harmoniserad på EU-nivå.
              För att begränsa användningen av farliga kemikalier kommer det
              också att krävas ett större globalt samarbete. Det kan framstå
              som en mycket svår uppgift, men avtalet om kvicksilverförbud som
              ingicks under det här året visar att det är möjligt att nå framgång.
            </seg>
            <seg n="7913b4df">
              Havs- och vattenmiljöområdet är ett område som även i fortsättningen
              ska vara högt prioriterat.
            </seg>
            <seg n="a4e7e82f">
              Anslaget för åtgärder på området föreslås öka till 673 miljoner
              för 2014. Alliansen har genomfört stora och viktiga satsningar
              på detta område. Havs- och vattenmyndigheten som inrättades 2011
              har en central roll i vatten-, havs- och fiskeförvaltningen.
            </seg>
            <seg n="0015b632">
              För att veta om åtgärder får avsedd effekt är det viktigt att
              miljöövervakningen fungerar väl. Folkpartiet har i många sammanhang
              uttryckt sin otålighet över att ett nytt forskningsfartyg dröjer.
              Efter utredning har Sjöfartsverket förordat ett nybyggt fartyg
              som ska klara alla framtida krav, en fråga som nu bereds i Regeringskansliet.
            </seg>
            <seg n="8c165b39">
              Havsforskningen är en nödvändig del för att möta framtiden och
              klara våra EU-åtaganden vad gäller mätningar och rapporteringar
              om hur till exempel Östersjöns tillstånd utvecklas. Det tidigare
              fartyget Argos är skrotat, och därför måste frågan om ett ersättningsfartyg
              snarast få en lösning.
            </seg>
            <seg n="a5e3c025">
              Vi kan aldrig rädda haven om vi inte samarbetar internationellt.
              Sverige är därför pådrivande inom såväl Ospar för Nordostatlanten
              som Östersjösamarbetet Helcom. Samtidigt är det nödvändigt med
              ett lokalt engagemang, och nu införs en permanent förstärkning
              om 75 miljoner kronor årligen från och med 2014 för lokala vattenvårdsprojekt,
              LOVA. Detta innefattar åtgärder som framför allt riktar sig mot
              övergödning och som visat sig fungera väl.
            </seg>
            <seg n="815408b8">
              En hjärtefråga för Folkpartiet är insatser för att värna och
              vårda den biologiska mångfalden. Nästa år ökas anslaget för åtgärder
              för värdefull natur och uppgår till något över 630 miljoner. Detta
              anslag beräknas också öka kommande år.
            </seg>
            <seg n="a4f8f9bd">
              Under våren 2014 har regeringen för avsikt att presentera en
              särskild proposition om biologisk mångfald och ekosystem, och
              det välkomnar vi i Folkpartiet särskilt. För Folkpartiet är två
              viktiga frågor att det ska finnas fria vandringsvägar för fisk
              och att säkerställa att det svenska artdataprojektet kan fortsätta
              sitt arbete för vetenskaplig kunskapsuppbyggnad.
            </seg>
            <seg n="7e3f1ac1">
              Ett relativt nytt problem som kan få oanade konsekvenser är utbredningen
              av invasiva, främmande arter. Exempelvis etableringen av mårdhund
              måste hållas under kontroll, annars kan ekosystem skadas allvarligt,
              och det finns risk för rabies och dvärgbandmask. Det nya anslaget
              från 2013 på detta område ligger fast under kommande år.
            </seg>
            <seg n="58b6a38b">
              Avslutningsvis vill jag understryka att miljöproblemen måste
              hanteras internationellt. Vi går nu mot ett EU-val. I många länder
              når nationalister framgångar. Det finns mycket att vara orolig
              för vad det kan innebära. På miljöområdet fungerar det inte att
              vara nationalist; man måste samarbeta över nationsgränser. Sverige
              måste fortsatt vara en stark röst för att EU ska ha höga miljöambitioner,
              fatta skarpa och bindande beslut och samtidigt stå enat för att
              driva på resten av världen.
            </seg>
            <seg n="fc81e9d7">
              En liberal miljöpolitik medverkar till att förenkla för människor
              att ta ansvar och att se till att skapa förutsättningar för internationellt
              samarbete, och den går hand i hand med tillväxt. Den skyddar människor
              och framför allt barn från en farlig och ohälsosam miljö. Den
              är lösningsorienterad, men väjer inte för att miljöfrågor rymmer
              svåra dilemman och stora utmaningar.
            </seg>
            <seg n="9dd4eeba">
              Herr talman! Med detta yrkar jag bifall till förslaget i betänkandet.
            </seg>
          </u>
          <note n="3e51d43d">
            I detta anförande instämde Anita Brodén (FP).
          </note>
          <note type="speaker" n="717f7dde">
            Anf. 123 ROGER TIEFENSEE (C):
          </note>
          <u who="roger_tiefensee_08d100" xml:id="i-c6446805f58ed6b2-0" n="153f4689">
            <seg n="8ef682fb">
              Herr talman! Åhörare och riksdagskolleger! Vi diskuterar miljö-
              och jordbruksutskottets betänkande MJU1 Allmän miljö- och naturvård
              .
            </seg>
            <seg n="7271b545">
              Betänkandet behandlar formellt sett anslag inom statsbudgetens
              utgiftsområde 20, hur de ska fördelas samt ett antal motionsyrkanden
              från den allmänna motionsperioden i år och förra året. Den anslagsram
              som ska fördelas är lite drygt 5 miljarder – 5 155 997 000 kronor
              för att vara exakt. Det är en ökning med 263 miljoner jämfört
              med innevarande år.
            </seg>
            <seg n="998365ac">
              Anslagen är viktiga, för de skapar förutsättningar för miljöpolitiken
              när det gäller exempelvis myndigheters arbete. Vi har ett antal
              myndigheter som ligger under detta anslagsområde. Om man ser på
              miljöpolitiken i stort är dock framför allt miljömålsarbetet och
              hur man arbetar minst lika viktigt. Som det har pratats om tidigare
              i debatten har vi 16 övergripande miljömål som styr miljöpolitiken.
              Mycket har gjorts, men mycket återstår att göra för att nå miljömålen.
            </seg>
            <seg n="edb62368">
              Om man läser Naturvårdsverkets fördjupade utvärdering av miljömålen
              ser man att de i sin slutsats lyfter fram att behovet av helhetssyn
              och tvärsektoriella insatser är centrala faktorer för ett framgångsrikt
              miljöarbete. Som jag sade är alltså sättet man jobbar på minst
              lika viktigt som de anslag vi fördelar här i dag.
            </seg>
            <seg n="f70ed2b4">
              I det sammanhanget skulle jag vilja lyfta fram Miljömålsberedningens
              arbete. Syftet och uppdraget för Miljömålsberedningen är att utveckla
              strategier med etappmål, styrmedel och åtgärder. Strategierna
              ska inriktas så att de är miljömålsövergripande.
            </seg>
            <seg n="c8610937">
              Tidigare ägde varje myndighet sina miljömål, och det var mycket
              stuprörstänkande. En del miljömål av de 16 detaljmålen kunde till
              och med vara motstridiga, och vi fick ett stort genomförandeunderskott.
            </seg>
            <seg n="5a727e3b">
              Då kan man som politiker reagera på två sätt. Man kan skicka
              in mer pengar, vilket är viktigt – anslagen är viktiga. Men vi
              måste använda skattebetalarnas pengar så effektivt och rationellt
              som möjligt. Alliansregeringen förändrade därför miljömålssystemet.
              Vi behöll de 16 miljömålen. Det är dock regeringen som är sammanhållande,
              och Miljömålsberedningen jobbar som en nod i detta.
            </seg>
            <seg n="7d29b8dd">
              Oppositionen motsatte sig det förändrade arbetssättet. Jag vill
              dock hedra oppositionens ledamöter – flera av dem som är här sitter
              i Miljömålsberedningen – för det konstruktiva arbete vi har där
              över blockgränserna, tillsammans. Jag menar att vi ser tydliga
              tecken på att arbetet fungerar. De propositioner som ligger på
              riksdagens bord, till exempel kemikaliepropositionen som nämndes
              tidigare, har sitt ursprung i ett betänkande från Miljömålsberedningen
              som har skickats ut på remiss.
            </seg>
            <seg n="ad62574e">
              Det som var bra var att vi var brett eniga i alla de sju partier
              som sitter i Miljömålsberedningen. Det arbetet understöds i sin
              tur av anslag, exempelvis 200 miljoner till Kemikalieinspektionen
              för att fortsätta arbetet med en giftfri vardag. Det finns i betänkandet.
              Arbetssätt och anslag hänger alltså ihop.
            </seg>
            <seg n="b5e5c7c7">
              Herr talman! Giftfri vardag styrs inte bara av vad vi gör nationellt,
              utan vi finns med i en europeisk union där kemikaliepolitiken
              är mycket harmoniserad. Vi har en gemensam kemikalielagstiftning
              som kallas för Reach.
            </seg>
            <seg n="a705d78f">
              En viktig del av det regeringen föreslår i sin kemikalieproposition
              är internationellt arbete, till exempel att vi i Reach analyserar
              ämne för ämne, i stället för som vi gör i dag.
            </seg>
            <seg n="3324db2c">
              Vi har i storleksordningen 100 000 olika kemikalier. Då förstår
              man att det tar tid – framför allt om man vet att det finns bisfenol
              A och bisfenol B. Jag brukar säga att snart finns bisfenol hela
              alfabetet – man ändrar på små parametrar. Detta gör att politiken,
              tillsynen och myndighetsarbetet aldrig kommer i fatt, om man inte
              arbetar strukturerat och rationellt.
            </seg>
            <seg n="3f4840c8">
              Ett av de viktigaste förslag som ligger på riksdagens bord nu
              är att vi inom Reach ska se till att vi kan hantera ämnen i grupp,
              ämnen för sina inneboende egenskaper och ämnen för sina användningsområden.
              Ett exempel är hormonstörande ämnen. Då kan vi börja komma i fatt.
              Då kan vi arbeta mer rationellt. En annan del är att stärka substitutionsprincipen.
            </seg>
            <seg n="b6abf732">
              Matilda Ernkrans ställde en retorisk fråga tidigare. Hon konstaterade
              att kemikaliepropositionen ligger på riksdagens bord och frågade
              när propositionen för övriga 13 miljömål, som vi inte når i dag,
              kommer. Jag kan upplysa Matilda om att i vår planeras en proposition
              om biologisk mångfald som hanterar ett betänkande som Miljömålsberedningen
              har levererat tillsammans med ett utredningsförslag om till exempel
              ekosystemtjänster. Det är ute på remiss just nu.
            </seg>
            <seg n="a9ae352e">
              Jag menar att denna loop – förslag skickas ut brett på remiss
              i samhället och kommer tillbaka till riksdagen för beslut – fungerar,
              och vi får en större genomförandekraft.
            </seg>
            <seg n="35fb478a">
              Herr talman! Hela miljöpolitiken ryms inte inom detta utgiftsområde.
              Klimatfrågan har nämnts tidigare. Den är internationell och har
              en global karaktär. Det är viktigt att Sverige bidrar till och
              jobbar aktivt för att få en global klimatöverenskommelse. Vi måste
              göra saker här hemma. Vi måste se till att vi har en omställning
              och att våra företag och verksamheter är klimatsmarta så att vi
              kan klara framtida klimatmål, vara resurseffektiva och få jobb,
              företagande och välfärd i detta land för lång tid framåt.
            </seg>
            <seg n="5bc092dc">
              Klimatfrågan kräver dock internationella klimatöverenskommelser.
              Där tycker jag att det är viktigt att vi ser att Sverige bidrar.
              Sveriges miljöminister Lena Ek hade en väldigt aktiv roll vid
              det senaste klimatmötet. Hon förhandlade inom ett område som kallas
              för loss and damages – skador och förluster. Det är ett viktigt
              område, inte minst för u-länderna.
            </seg>
            <seg n="5fa64739">
              Vi kan också se att det är viktigt med stödjande insatser till
              de internationella klimatförhandlingarna. En sådan stödjande verksamhet
              som inte har varit så uppmärksammad är den internationella luftfartsorganisationen
              ICAO:s beslut tidigare i höstas. Ni vet att man inte kan lägga
              skatt direkt på flygbränsle. Det är ett resultat av Marshallöverenskommelsen
              efter andra världskriget.
            </seg>
            <seg n="f7e97a52">
              EU beslutade för några år sedan att plocka in flyget i sitt handelssystem
              för utsläppsrätter. Som en parentes var det dåvarande EU-parlamentarikern
              Lena Ek som lade fram just det förändringsförslaget. När EU nu
              beslutade att ta in flyget i handelssystemet för utsläppsrätter
              började andra bli lite stressade och protesterade. Inte minst
              ICAO började se att det händer saker. Då gjorde EU något som man
              kallar för stop the clock. Man stannar klockan, och införandet
              vilar.
            </seg>
            <seg n="a2966da6">
              Inom ICAO började man diskutera om man kunde få till en global
              prissättning på utsläpp från flyg. I september i år beslutade
              man att plocka fram ett sådant system som ska vara färdigt för
              beslut 2016 och som ska kunna börja gälla från 2020.
            </seg>
            <seg n="75048067">
              Klimatmöten och sådant går segt – jag vet, för jag var där förra
              året – och det är dystert. Processen kring ICAO tycker jag ändå
              är riktigt positiv och ett ljus i det annars rätt så dystra mörkret
              när det gäller internationella klimatförhandlingar.
            </seg>
            <seg n="deefa20f">
              Då är det viktigt att veta att Lena Ek – en enskild parlamentariker
              – kunde göra skillnad. Hon kan göra skillnad som miljöminister
              för Sverige nu.
            </seg>
            <seg n="391fb60d">
              Jag frågar mig retoriskt om vi hade varit där om vi hade beslutat
              att lägga skatt på flygbiljetter, som fanns som förslag när Alliansen
              inträdde. Notera att det inte var på flygens utsläpp utan på flygstolar
              eller flygbiljetter. Jag tror inte att vi hade varit där.
            </seg>
            <seg n="ba3517c4">
              En annan del som rör klimatområdet är en utredning som kommer
              på måndag om en fossiloberoende fordonsflotta. Den har också nämnts
              tidigare i debatten.
            </seg>
            <seg n="91061754">
              Jag ser fram emot förslagen. Ett av dem, som också har diskuterats
              här, handlar om bonus–malus, avgift och premier, vid nybilsförsäljning.
              Själva tanken är att man ska få ökad miljömedvetenhet vid försäljning
              av nya bilar.
            </seg>
            <seg n="69f9e2d2">
              Vi har jobbat mycket med morötter: miljöbilspremier och supermiljöbilspremier.
              Det här är både morot och piska. Det som är bra är att det blir
              neutralt för statskassan. Man kan likna det vid en grön skatteväxling.
            </seg>
            <seg n="85498158">
              Oppositionen tycker att det är bra – man bejakar det. Men man
              ska notera att det aldrig har funnits och inte finns något ordentligt
              lagförslag framme, inte från oppositionens partier. Det har handlat
              om tillkännagivanden. Nu kommer det ett lagförslag, och nu kan
              vi genomföra det här gemensamt. Det tycker jag är bra.
            </seg>
            <seg n="cd0e9b62">
              Man ska också se att arbetssättet med bonus–malus eller grön
              skatteväxling skiljer sig från de förslag som vi ser från oppositionen
              i dag, som bara innehåller skattehöjningar. Jag bejakar grön skatteväxling,
              och jag är glad åt att regeringens utredare jobbar i den riktningen.
            </seg>
            <seg n="9ea50a9a">
              Med det, herr talman – ursäkta att jag har dragit över tiden
              – yrkar jag bifall till utskottets förslag och avslag på samtliga
              reservationer.
            </seg>
          </u>
          <note type="speaker" n="f51127ce">
            Anf. 124 MATILDA ERNKRANS (S) replik:
          </note>
          <u who="matilda_ernkrans_117869" xml:id="i-6f5635b494eee4d1-3" n="1d10e12a">
            <seg n="2b671193">
              Herr talman! Jag uppskattar att Roger Tiefensee från Centerpartiet
              ägnar så stor del av sitt anförande åt det så viktiga arbete som
              behöver ske och också sker när det gäller miljömålen. Jag uppfattar
              också att Centerpartiet och Roger Tiefensee faktiskt har en ambition
              att få miljömålssystemet att fungera, att Roger Tiefensee är nöjd
              med den omläggning som gjordes och tycker att det fungerar bättre
              nu.
            </seg>
            <seg n="5fbba583">
              Som Roger Tiefensee sade från talarstolen var bland annat vi
              socialdemokrater kritiska till omläggningen. Vi tyckte att det
              var viktigare att plocka fram åtgärder för att nå miljömålen än
              att göra om systemet. Men vi försöker nu att jobba på så gott
              vi kan i Miljömålsberedningen och försöker hitta konstruktiva
              förslag och samarbeten, även om det känns som om tiden blir allt
              knappare, när vi ser det underlag som vi har för hur miljötillståndet
              ser ut och hur pass långt det är kvar för att nå målen.
            </seg>
            <seg n="209477ae">
              Under debatten har din allianskollega Bengt-Anders Johansson,
              som är gruppledare för Moderaterna i miljö- och jordbruksutskottet
              – han kan tyvärr inte delta i debatten, så får man väl svara utifrån
              det – twittrat om att Socialdemokraterna håller envist fast vid
              de gamla miljömålen trots att de visat sig vara ineffektiva och
              behöver ses över.
            </seg>
            <seg n="45df80fe">
              Jag föredrar Centerpartiets tolkning av miljömålen. Men för att
              få lite klarhet skulle jag ändå vilja fråga: Ska miljömålen ses
              över ännu en gång?
            </seg>
          </u>
          <note type="speaker" n="9c51b850">
            Anf. 125 ROGER TIEFENSEE (C) replik:
          </note>
          <u who="roger_tiefensee_08d100" xml:id="i-c6446805f58ed6b2-1" n="153f4689">
            <seg n="88a6e291">
              Herr talman! Det var ett nytt grepp i riksdagsdebatten att föra
              in twittermeddelanden. Det är väl inte alltid lätt att uttrycka
              sig så att man får med allt på 140 tecken – det är ett konstaterande.
            </seg>
            <seg n="2c08c2fd">
              Vi ska inte se över miljömålssystemet mer än på det sätt vi gör.
              De övergripande 16 miljömålen ligger fast. Det vi jobbar med nu
              i Miljömålsberedningen – jag vill återigen tacka Matilda personligen
              för ett konstruktivt arbete där – är att se till att få större
              genomförandekraft. När vi till exempel arbetar med hållbar markanvändning
              kommer vi in på många olika miljömål och kan få större effekt
              i de åtgärder som vi kommer att föreslå.
            </seg>
            <seg n="e8096d2a">
              Jag uppskattar att Socialdemokraterna nu sätter ökat fokus på
              miljömålen. Det ni föreslår, en miljömålsmiljard som är 250 miljoner
              per år under fyra år, kanske kan förbättra på marginalen. Det
              liknar mycket systemet med lokala investeringsprogram, som har
              kritiserats för att det kanske inte var så effektivt. Det kanske
              kan förbättra på marginalen. Men när man hör Matilda låter det
              som om det ska lösa hela systemet.
            </seg>
            <seg n="b9573192">
              Jag tror att ni inser att det inte är så. Det är en bra kommunikativ
              sak, men det är att grovt underskatta svårigheten. Vi ska erkänna
              att vi har högt uppsatta miljömål. Kemikaliemålet, som nämndes
              i debatten, är tillsammans med klimatmålet ett av de allra mest
              ambitiösa och svåra att nå. Men tillsammans har vi tagit fram
              förslag som nu ligger på riksdagens bord som kan öka möjligheterna
              att nå målen, och det tycker jag är bra.
            </seg>
          </u>
          <note type="speaker" n="6232a6ea">
            Anf. 126 MATILDA ERNKRANS (S) replik:
          </note>
          <u who="matilda_ernkrans_117869" xml:id="i-6f5635b494eee4d1-4" n="1d10e12a">
            <seg n="b644282a">
              Herr talman! Det är inte så svårt att tolka, även om det bara
              är 140 tecken. Det står att Socialdemokraterna håller envist fast
              vid de gamla miljömålen trots att de visat sig vara ineffektiva
              och behöver ses över.
            </seg>
            <seg n="a9c115ea">
              Jag tycker inte att det finns så mycket tolkningsutrymme där,
              utan det är Moderaternas gruppledare i miljö- och jordbruksutskottet
              som offentligt via twitter har talat om att det är så man ser
              på miljömålssystemet.
            </seg>
            <seg n="bb446f76">
              Jag uppskattar att Centerpartiet och Roger Tiefensee har en mer
              nyanserad syn på miljömålen.
            </seg>
            <seg n="bf551a89">
              Socialdemokratin har inget nyväckt intresse för miljömålen och
              miljömålssystemet. Det här är en modell som socialdemokrater har
              lanserat, levererat, lagt fram och beslutat om i Sveriges riksdag.
              Vi menar att det är en effektiv modell som framför allt behöver
              koncentreras till att fyllas med innehåll och aktiva åtgärder.
            </seg>
            <seg n="5842f201">
              Oavsett modell, system och redskap: Utan ett aktivt innehåll
              med aktiva åtgärder blir det inte så mycket av det.
            </seg>
            <seg n="b219b863">
              Jag är mycket stolt över att Socialdemokraterna i sin miljöbudget
              lägger fram en miljömålsmiljard som ett sätt att stödja det lokala
              engagemanget. Men det är naturligtvis inte en helhet i den socialdemokratiska
              miljöpolitiken.
            </seg>
            <seg n="8f2eb249">
              Som jag sade tidigare från talarstolen lägger vi 80 förslag som
              har bäring på miljömålen. Det vore klädsamt, kan jag tycka, om
              regeringen åtminstone kunde snegla på några av de här 80 förslagen.
            </seg>
            <seg n="c1f3e0cd">
              Jag anser att miljöpolitiken passar synnerligen illa för att
              ha en inlåst blockpolitik med Moderaterna i spetsen och att vi
              skulle komma mycket längre, med ambitiösare och effektivare miljöomställning,
              om vi kunde sträcka ut händerna till varandra lite.
            </seg>
            <seg n="4926ba54">
              Det har ni haft så där sju år på er att göra. Så min fråga till
              Roger Tiefensee är: Är det viktigare med makt
            </seg>
            <seg n="7fbb2899">
              (TALMANNEN: Det har gått över två minuter nu. Jag ber er att
              respektera tidsramarna.)
            </seg>
          </u>
          <note type="speaker" n="02efe300">
            Anf. 127 ROGER TIEFENSEE (C) replik:
          </note>
          <u who="roger_tiefensee_08d100" xml:id="i-c6446805f58ed6b2-2" n="153f4689">
            <seg n="cebc2d97">
              Herr talman! Jag kan ana mig till vilken fråga som Matilda ville
              ställa på slutet, så jag kan svara på den.
            </seg>
            <seg n="e780b190">
              Det är just det vi gör i Miljömålsberedningen: Vi samarbetar.
              Jag är väldigt stolt. Jag ledde själv Alliansens förhandlingar
              med er från den rödgröna oppositionen när det gäller kemikaliebetänkandet,
              som nu ligger på riksdagens bord i form av en proposition. Jag
              är mycket glad över att vi nådde varandra. Vi ansträngde oss från
              båda håll.
            </seg>
            <seg n="7037eb03">
              Det är precis det som görs i Miljömålsberedningen. Jag tycker
              att det är bra exempel på det blocköverskridande, tvärpolitiska
              arbete som vi gör och ska göra i miljöpolitiken.
            </seg>
            <seg n="183d250e">
              Tillbaka till Bengt-Anders twittermeddelande: Vi kan väl ta det
              lite bilateralt vad han egentligen syftade på. Men miljömålssystemet
              ligger fast. Däremot har vi ändrat arbetssätt. Vi jobbar nu effektivare.
              Ni var emot att ändra arbetssätt. Jag antar att det är det som
              Bengt-Anders syftar på.
            </seg>
            <seg n="55d9c621">
              Ni var emot det. Jag tycker att det är hedervärt att ni trots
              det arbetar konstruktivt nu. Jag tror de facto att Matilda Ernkrans
              gör bättre nytta i det tvärpolitiska arbete vi har i Miljömålsberedningen
              än med de förslag som ni lägger om miljömålsmiljarden. Precis
              som Naturvårdsverket säger är ett tvärsektoriellt arbetssätt,
              ett arbetssätt som griper in i flera miljömål, det viktiga, och
              det är det vi gör i Miljömålsberedningen.
            </seg>
          </u>
          <note type="speaker" n="cba62eb6">
            Anf. 128 HELENA LEANDER (MP) replik:
          </note>
          <u who="helena_leander_75e865" xml:id="i-b95a69ee12fc6685-5" n="a6ac3e68">
            <seg n="1607f0e9">
              Herr talman! Det är bra att du har ordning på tiden.
            </seg>
            <seg n="c5bbfad8">
              Jag är glad över att Centerpartiet står upp för bonus–malus,
              och jag förstår att det kan kännas lite frustrerande att man fortfarande
              efter sju år inte har lyckats få fram ett sådant förslag. Men
              jag tycker att det är ett felaktigt sätt att hantera den frustrationen
              att göra oppositionen ansvarig för det. Det är inte oppositionen
              som lägger fram lagförslag. Det är regeringen som gör det. Att
              den här regeringen ännu inte har lyckats med det får den faktiskt
              ta ansvar för. Vi har gång på gång väckt motioner om detta i riksdagen
              som ni naturligtvis hade kunnat bifalla och sedan tagit fram ett
              lagförslag utifrån. Men det har ni hittills inte valt att göra.
              Men nu hoppas jag att det kommer efter att den här fossiloberoendeutredningen,
              eller vad den heter, presenterar sitt förslag nästa vecka.
            </seg>
            <seg n="51ad7d4c">
              Frågan om ICAO och flyget tycker vi alla är mycket glädjande.
              Jag hade ett replikskifte med Roger Tiefensee om detta för en
              tid sedan när vi debatterade klimatpolitik. Det blir därför lite
              löjligt att upprepa detta. Men jag ska kortfattat upprepa det.
            </seg>
            <seg n="5c872164">
              Långt innan det ens fanns en utsläppshandel för flyget inom EU
              valde vi att lägga fram ett förslag om en flygskatt. Det är knappast
              någonting som har varit ett hinder för utsläppshandel för flyg
              sedermera och den positiva utveckling som vi har fått inom ICAO.
              Ibland kan man behöva komplettera saker, särskilt innan det som
              man ska komplettera ens finns på plats.
            </seg>
            <seg n="9f1edba1">
              Slutligen ska jag ta upp miljömålsarbetet. När miljömålsrådet
              2008 lade fram sin utvärdering av hur det går med miljömålsarbetet
              och kallade rapporten för Miljömålen – nu är det bråttom! tyckte
              vi att det lite grann var att bortse från denna uppmaning att
              börja göra en stor omorganisation av hela arbetet.
            </seg>
            <seg n="98041a38">
              Men nu har ni gjort det, och vi är i denna situation. Vi har
              försökt jobba positivt och konstruktivt i Miljömålsberedningen.
              Jag är glad över att det arbete som vi gjorde tillsammans med
              Giftfri miljö nu har resulterat i en proposition som ligger på
              riksdagens bord.
            </seg>
            <seg n="8df6a6c1">
              Det som jag är mer orolig för gäller skogen. Där var det snarare
              så att Alliansen försökte anpassa målen efter budgeten än tvärtom.
              Här hoppas jag att vi kan ta nya tag.
            </seg>
          </u>
          <note type="speaker" n="8b61a6c5">
            Anf. 129 ROGER TIEFENSEE (C) replik:
          </note>
          <u who="roger_tiefensee_08d100" xml:id="i-c6446805f58ed6b2-3" n="153f4689">
            <seg n="00fe6556">
              Herr talman! Jag tackar Helena Leander för erkännandet av det
              arbete som Lena Ek har gjort som EU-parlamentariker, då man fick
              in flyget i handelssystemet. Jag vidhåller att det kanske inte
              var motstående saker, men det hade inte varit tydligt om man hade
              jobbat med olika styrmedel inom samma område. Vi kan se att det
              är ett historiskt skeende som vi nu befinner oss i. När det gäller
              internationell flygfart och internationell sjöfart kan man inte
              lägga skatt direkt på bränslet som en del i en Marshallplan. Ni
              hade ett förslag om att lägga skatt på flygstolen eller flygbiljetten.
              Det hade inte varit någon framgångsväg. Vi är nu inne på en mycket
              förhoppningsfull väg.
            </seg>
            <seg n="0ef49a01">
              När det gäller lagförslag om bonus–malus är det helt rätt att
              ni inte har presenterat några lagförslag. Det kanske inte är oppositionens
              roll att göra. Men det har här i debatten låtit som om vi skulle
              kunna ta beslut här i eftermiddag. Men då hade det varit en åsiktsyttring
              till regeringen i fråga om ett arbete som regeringen nu är på
              väg att leverera via en utredare. För kammaren och för dem som
              läser kammarens protokoll låter det ibland som om oppositionen
              har förslag som är färdiga och som vi kan besluta om i morgon
              och att det blir så bra.
            </seg>
            <seg n="ee724355">
              Helena Leander får återkomma om det var någon ytterligare fråga.
            </seg>
          </u>
          <note type="speaker" n="152aace4">
            Anf. 130 HELENA LEANDER (MP) replik:
          </note>
          <u who="helena_leander_75e865" xml:id="i-b95a69ee12fc6685-6" n="a6ac3e68">
            <seg n="1db7fed2">
              Herr talman! Det ligger lite i sakens natur att vi tycker att
              våra förslag är fantastiskt bra. Men det ligger också i sakens
              natur att vi som inte har ett helt regeringskansli till vårt förfogande
              inte med fördel skriver färdiga lagförslag. Vi ger i så fall uppdrag
              och tillkännagivanden, och regeringen får återkomma med lagförslag.
              Det kan man rösta för om man stöder idén.
            </seg>
            <seg n="559cdaeb">
              Min andra fråga som jag inte fick svar på handlade om skogen
              och Miljömålsberedningens arbete på det området. Enligt Naturvårdsverket
              klarar vi inte miljömålet Levande skogar med denna takt i politiken.
              Naturvårdsverket med flera bedömer att vi behöver skydda mycket
              mer skog om vi ska klara miljömålet helt enkelt.
            </seg>
            <seg n="e216076b">
              Men den här gången valde man i Miljömålsberedningen att snarare
              titta på hur mycket pengarna i alliansregeringens budget räckte
              till än på vad vi behöver för att klara budgeten. Sedan räknar
              man baklänges på hur mycket skog man då kan skydda och sätter
              det som mål. Det tycker jag är ett felaktigt arbetssätt.
            </seg>
            <seg n="107ab454">
              Jag blir dessutom mer bekymrad när jag ser den budget som nu
              har kommit för kommande år där man dessutom skär ned ytterligare
              i anslagen för skydd av skog och annan värdefull natur. Då är
              det fara å färde att inte ens Miljömålsberedningens redan för
              lågt satta mål för hur mycket skog vi ska skydda kommer att nås.
              Hur tänkte Roger Tiefensee lösa det?
            </seg>
          </u>
          <note type="speaker" n="9d7a8d3a">
            Anf. 131 ROGER TIEFENSEE (C) replik:
          </note>
          <u who="roger_tiefensee_08d100" xml:id="i-c6446805f58ed6b2-4" n="153f4689">
            <seg n="4b06ea8e">
              Herr talman! Riksdagen behöver inte rikta tillkännagivanden till
              regeringen – jag förstår att oppositionen tycker att det är roligt
              – om det innebär att man slår in öppna dörrar.
            </seg>
            <seg n="a4080f0e">
              Regeringen har tillsatt denna utredning, och utredaren kommer
              med lagförslag på måndag. Det skulle inte på något sätt påskynda
              processen om riksdagen i dag röstar, och därigenom slår in öppna
              dörrar, om att man kanske ska införa detta under helgen när det
              kommer förslag på måndag. Det blir inte riktigt trovärdigt. Men
              det ligger i oppositionens roll.
            </seg>
            <seg n="8ee942bc">
              Jag ska gå tillbaka till Miljömålsberedningens arbete. Helena
              Leander har nu vid tre tillfällen påstått att anslaget till värdefull
              natur skulle dras ned. Jag kan notera att detta anslag ökar med
              11 miljoner 2014, det ökar med 24 miljoner 2015 och det ökar med
              27 miljoner per år från och med 2016 och framåt. Det är ingen
              neddragning, utan det är en utökning.
            </seg>
            <seg n="81232929">
              Vi hade också en bredare samsyn med Socialdemokraterna än med
              Miljöpartiet i Miljömålsberedningen om vad som behövs. Vi har
              från Miljömålsberedningen lagt fram ett förslag där vi bedömer
              att vi kan nå Nagoyamålet och att vi ökar måluppfyllelsen för
              det svenska målet Levande skogar, precis som Johan Hultberg nämnde
              här tidigare, via regeringens förändrade arbetssätt. Man bedömde
              att om vi hade fortsatt på det sätt som den rödgröna regeringen
              jobbade förut skulle målet Levande skogar uppnås till 2020 – det
              mål som skulle ha nåtts 2010. Med ett förändrat arbetssätt nådde
              vi det mycket snabbare.
            </seg>
          </u>
          <note type="speaker" n="174e0b29">
            Anf. 132 IRENE OSKARSSON (KD):
          </note>
          <u who="christina_oskarsson_9f59a4" xml:id="i-c49832570877154c-0" n="2ecfe3c3" next="i-96da1313709801ae-0">
            <seg n="2d5c7480">
              Herr talman! Julglädjen eller luciafnattet tycks ha drabbat miljö-
              och jordbruksutskottet. Det är tydligen inte så enkelt att hålla
              ordning på oss i dag.
            </seg>
            <seg n="f2a9c737">
              Jag vill avisera att även jag nog kommer att överskrida den anmälda
              talartiden eftersom jag känner att jag har två roller i denna
              talarstol i dag.
            </seg>
            <seg n="74c2b8bd">
              Som kristdemokrat ska jag börja med att konstatera att jag är
              mycket glad att tillhöra Alliansen och också är glad över att
              tillhöra ett parti som säger att ingen av oss är fullkomlig. Härmed
              var Johan Hultberg förlåten för det. Det stod nämligen i hans
              manus, så att ingen behöver oroa sig för detta.
            </seg>
            <seg n="7a53c753">
              Jag ska nu övergå till utgiftsområde 20. Jag skulle kunna göra
              det enkelt för mig och beskriva det i kronor och ören och säga
              att oppositionens förslag skiljer sig från regeringens 34 gånger
              beroende på hur mycket man vill lägga på och vilket parti man
              företräder. Som smålänning kan jag konstatera att jag är rätt
              glad att tillhöra allianspartierna som faktiskt ser till att använda
              kronor och ören på ett sätt som gör att vi får väldigt mycket
              för pengarna. Det gör vi inte minst utifrån att vi har en tilltro
              till att det hos människor, företag och organisationer finns en
              vilja och kunskap att göra det som är rätt för miljön. Det är
              dessutom många gånger ekonomiskt lönsamt att vara miljösmart,
              att vara föregångare inom teknikutveckling och så vidare.
            </seg>
            <seg n="d06b38ad">
              Det övergripande målet för vår svenska miljöpolitik är att till
              nästa generation kunna överlämna ett samhälle där de stora miljöproblemen
              är lösta utan att orsaka ökade miljö- och hälsoproblem utanför
              Sveriges gränser. Det är, och ska vara, förhärskande i allt vi
              gör och inte bara på det budgetområde som vi nu diskuterar utan
              i all politik som formas i denna kammare och av Sveriges regering.
            </seg>
            <seg n="885f7b33">
              Det tillägg som gjordes under förra mandatperioden, och som har
              debatterats indirekt här när vi faktiskt förändrade miljömålssystemets
              arbetssätt och vissa skrivningar, var just tillägget om att detta
              inte ska påverka och försämra det som sker utanför landets gränser.
              Efter att ha lyssnat på debatten så här långt tycker jag att det
              är viktigt att påpeka här i kammaren och för lyssnare och kommande
              läsare av protokollet att vi inte kan exportera eländet utan att
              vi måste ta hand om det. Vi måste ta hand om det vi gör, och vi
              måste se till att det vi vill göra inte skadar andra.
            </seg>
            <seg n="6b64ca8c">
              Efter att ha lyssnat på oppositionsföreträdarna kan man också
              fundera över vad som hade blivit bättre med er politik – och vems
              politik? Är det Socialdemokraternas, som faktiskt i mångt och
              mycket inte skiljer sig från vår politik? Jag kan se tre större
              punkter i det betänkande vi har i dag. Eller är det Vänsterns,
              som skulle fördela resurser som inte finns och som med andra ageranden
              skulle försvåra att över huvud taget få fram resurserna? Vilket
              företag och vilka innovationer skulle komma till stånd med den
              politik ni vill föra på andra områden?
            </seg>
            <seg n="6a845df6">
              Det är som en helhet vi måste tänka; det kanske är dags att vi
              lär oss det. Det blir inte bättre i miljön om vi inte har företag
              med som vill och om vi inte har människor med som vill. Då kan
              vi vilja hur mycket som helst i den här kammaren, men det händer
              ingenting i alla fall.
            </seg>
            <seg n="a974adc4">
              Miljöpartiet har också en stor vilja men ibland en lite blåögd
              finansieringsvärld, tycker jag. När det gäller Sverigedemokraterna
              kan man fundera mycket över om det över huvud taget finns någon
              miljöpolitik i partiet. Det finns i alla fall ingen insikt om
              att vi måste göra saker och förändra för att våra barn ska ha
              en framtid.
            </seg>
            <seg n="afdfa685">
              Herr talman! Min och Kristdemokraternas övertygelse är att vi
              måste se till att åstadkomma en utveckling som är beroende av
              att vi satsar resurser på forskning och teknikutveckling. Det
              ska inte hindra oss som lagstiftare från att vara tydliga och
              ställa tydliga krav, men kraven ska vara möjliga att uppnå. Visst
              ska det ske med ansträngning, men mål som inte är möjliga att
              uppnå blir bara en hämsko och inte mål. Det ska dock vara så att
              man får anstränga sig till fullo för att nå dit.
            </seg>
            <seg n="22c0760b">
              Miljöarbetet behöver ske på alla nivåer i samhället – inte bara
              på den internationella och nationella nivån utan även regionalt
              och lokalt. Här är det arbete regeringen har sett till att länsstyrelserna
              får göra viktigt, nämligen att samordna det regionala miljöarbetet
              och se till att kommuner och andra aktörer drar lärdom av varandra.
            </seg>
            <seg n="9cd4f2cb">
              Flera kommuner jobbar också gemensamt. Jag skulle vilja lyfta
              fram Sveriges Ekokommuner i det här sammanhanget och konstatera
              att den ideella organisation av kommuner i samverkan som den de
              facto är har gjort mycket för att sprida god kunskap och utveckla
              nya idéer och tankar. Jag skulle kunna lyfta fram två goda exempel.
              Helsingborg är en kommun som har gjort oerhört mycket i det här
              sammanhanget, och Växjö – det har vi hört tidigare – är en annan
              kommun. Jag kommer alltså ihåg det den här gången, Johan.
            </seg>
            <seg n="a6f8e684">
              Regeringens uppdrag till Miljömålsberedningen är också viktigt.
              Vi har förändrat vårt arbetssätt. Miljömålsberedningen ska jobba
              fram tydliga strategier och etappmål och göra avvägningar när
              intressen strider mot varandra. Vår roll som politiker är faktiskt
              att göra det – det är lite intressant att konstatera att vi i
              dag är överens om det. För någon vecka sedan var vi inte överens
              om att det är politikens uppgift, men jag är glad att vi är det
              i de stora, övergripande frågorna. Vi måste göra avvägningar när
              miljömål står mot varandra – för att inte tala om att andra saker
              kan stå mot miljömålen. Då måste vi göra avvägningar för att komma
              fram så snabbt som möjligt och så bra som möjligt.
            </seg>
            <seg n="c68d269f">
              Herr talman! Vi ska från svensk sida även vara pådrivande internationellt.
              Jag ska inte upprepa det Roger Tiefensee sade tidigare, men jag
              är glad över att vi har en miljöminister som har gjort detta både
              i sitt tidigare uppdrag och i sitt nuvarande uppdrag. Hon har
              sett till att vara en röst för Sverige och för miljön, och hon
              har jobbat hårt och intensivt med frågorna. Hon har också många
              gånger hittat nya, okonventionella vägar för att komma fram, vilket
              är oerhört viktigt.
            </seg>
            <seg n="a9d75a22">
              För att bli mer konkret, herr talman, skulle jag kunna lyfta
              upp några saker ur den gedigna korg med satsningar som regeringen
              gör. LOVA-projekten är en sådan satsning. Det är viktigt att stimulera
              och förbättra satsningar som gör att vi inte släpper ut kväve
              och fosfor i våra vattendrag i den utsträckning vi har gjort.
              Vi kommer att ha ett stort ansvar för det. Såväl enskilda mark-
              och husägare – många av oss i kammaren sitter med en fastighet
              på landet som har eget VA-system – som kommuner och företag har
              ett ansvar. Vi kan behöva mer stimulansresurser här, och regeringen
              har gjort en satsning när det gäller detta.
            </seg>
            <seg n="30808424">
              Miljömålsberedningen jobbar också intensivt med att se över andra
              delar, och vi har under våren haft ett betänkande från Miljömålsberedningen
              om skogen och skötseln av den. Det är oerhört viktiga frågor.
              Skogen är en del av svensk basindustri, men skogen är också källan
              till att vi ska klara mycket av vår miljöomställning. Det är den
              del där vi kan producera nya material, nya drivmedel och så vidare.
            </seg>
            <seg n="d083c2c4">
              Kemikalieområdet är oerhört väsentligt, herr talman, och den
              proposition som kom i veckan är en oerhörd skärpning på området
              – inte minst ur ett barnperspektiv. De skrivningar som finns där
              och som vi ska återkomma till för debatt i kammaren gläder mig
              oerhört mycket. Vi sätter nu barnet i fokus, lyfter fram frågorna
              i ett barnperspektiv och konstaterar att vi måste utgå från dem
              som är mest känsliga i vårt samhälle, nämligen våra barn.
            </seg>
            <seg n="43a0a3b5">
              Ett annat område regeringen har börjat arbeta med och som lyfts
              fram i det budgetbetänkande som ligger till grund för propositionen
              är ekosystemstjänsterna. Vi måste lära oss att värdera det vi
              hittills har sett som en gratistjänst.
            </seg>
            <seg n="347ed106">
              Där var huvuddelen slut, herr talman, och nu kommer jag till
              bisatsen. Jag har nämligen förmånen att leda riksdagens miljö-
              och jordbruksutskotts utvärderingsgrupp. Det kan någon tycka är
              ganska trivialt, men nej – det är ett oerhört viktigt arbete,
              och jag är väldigt glad över att få leda gruppen, över att det
              är ett sådant engagemang bland övriga ledamöter som är med i gruppen
              och över att vi har ett tjänstemannastöd som är riktigt, riktigt
              bra. Det kan kansliet ta med sig.
            </seg>
            <seg n="605e46e3">
              Det vi har kommit fram till och som finns både som bilaga och
              inledningsvis i dagens betänkande är centralt, för vi vill att
              regeringen blir bättre. Vi vill att regeringen återkommer med
              tydligare skrivningar så att vi lättare kan följa upp och bättre
              se utvecklingen över tid. Jag är glad att ha kunnat följa arbetet
              så länge att jag ser att sådana skrivningar ger resultat. Den
              dialog vi har ett par gånger om året med respektive departement,
              i det här sammanhanget Miljödepartementet, visar på att man tar
              till sig det vi skriver i betänkandet. Man jobbar med att utveckla
              strukturen i budgeten och budgetuppföljningen så att vi lättare
              kan använda oss av det materialet i debatten.
            </seg>
            <seg n="e51ffd38">
              Vi har i år tryckt särskilt på att vi vill att regeringen kommer
              tillbaka med hur förändringarna i Havs- och vattenmyndighetens
              anslag har påverkat möjligheterna att uppfylla de resultat man
              vill se och vikten av att man återkommer 2015 med tydliga indikatorer
              på vad som händer med klimatet. Vi ser ju tyvärr inte riktigt
              den trend vi alla skulle önska, så vi vill att regeringen kommer
              tillbaka med tydliga skrivningar i sammanhanget.
            </seg>
          </u>
          <note n="b18203d8">
            Med det sagt, herr talman, yrkar jag bifall till förslaget i
            betänkandet och avslag på samtliga motioner.
          </note>
          <u who="christina_oskarsson_9f59a4" xml:id="i-96da1313709801ae-0" n="2ecfe3c3" prev="i-c49832570877154c-0">
            <seg n="20969729">
              (Applåder)
            </seg>
          </u>
          <note type="speaker" n="c23c8b46">
            Anf. 133 JENS HOLM (V) replik:
          </note>
          <u who="jens_holm_9bd66a" xml:id="i-1d33c8bd618badb3-4" n="fcf591c5">
            <seg n="a5c6b72f">
              Herr talman! Irene Oskarsson tyckte inte att vi skulle stå och
              räkna kronor och ören. Dessutom ansåg hon att man får väldigt
              mycket för pengarna med regeringens budget, och vi i oppositionen
              ska tydligen inte använda oss av resurser som inte finns.
            </seg>
            <seg n="e4fa6def">
              I mitt inledningsanförande gjorde jag en ganska stor sak just
              av vår finansiering på utgiftsområdet, Irene Oskarsson. Vi lägger
              nämligen drygt 2 miljarder mer av de totalt 5 miljarder som finns
              inom utgiftsområdet i budgeten. Det är uppskattningsvis 40 procent
              mer. Jag förklarade att det har att göra med att vi inte köper
              regeringens skattesänkningar. Det har två skäl: dels att de främst
              gynnar redan rika människor, storföretag och banker, dels att
              vi behöver pengarna till att skapa nya jobb, till välfärden och
              till miljön och klimatet.
            </seg>
            <seg n="1da764d6">
              Jag undrar en sak, Irene Oskarsson. Vi har 1 miljard kronor per
              år till ett klimatinvesteringsprogram för att minska utsläppen
              i våra kommuner och landsting. Vi skyddar områden med 650 miljoner
              kronor mer och marksanerar med 150 miljoner kronor mer. Vi har
              ett nytt additionellt klimatbistånd med 1 miljard kronor mer än
              regeringen har – till att börja med; det är en siffra vi sedan
              skalar upp. Våra myndigheter Kemikalieinspektionen, Naturvårdsverket
              och Havs- och vattenmyndigheten får också mer pengar med vår budget.
            </seg>
            <seg n="83f06164">
              Är inte det här viktigt, Irene Oskarsson? Menar du på fullaste
              allvar att det här är pengar som inte finns? Det var ju så du
              sade i ditt anförande. Det tycker jag är ett ganska ohederligt
              sätt att argumentera. Var ärlig i debatten i stället och säg att
              ni gör andra prioriteringar, att ni vill sänka skatterna för dem
              som redan har en hel del och att ni då måste prioritera ned på
              miljöområdet. Svårare än så är det faktiskt inte.
            </seg>
          </u>
          <note type="speaker" n="988b051c">
            Anf. 134 IRENE OSKARSSON (KD) replik:
          </note>
          <u who="christina_oskarsson_9f59a4" xml:id="i-ee1921bf22208de0-0" n="2ecfe3c3">
            <seg n="de37461b">
              Herr talman! Vad jag sade var att jag inte ser att de pengarna
              finns. Jens Holm skissar på vilka pengar han skulle använda och
              hur de skulle användas. Men grunden för pengarna är att vi har
              ett samhälle där människor är i arbete, att vi har ett system
              som fungerar så att människor vågar investera i företagande, i
              nytt företagande, och att vi har en arbetsmarknad som är funktionell.
            </seg>
            <seg n="2bbb9899">
              Då, herr talman, kan jag konstatera att trots de skatteförändringar
              som alliansregeringen har gjort under de sju åren hittills har
              vi fått fram resurser till den statliga budgeten, om man vill
              uttrycka det så, som är betydligt större än vad de någonsin har
              varit. Om vi inte hade gjort förändringarna på det här området
              är jag ganska övertygad om att vi hade haft färre människor i
              arbete. Vi hade haft en situation som hade tvingat oss att lägga
              resurserna på de delar av de resurser som på totalen hade varit
              mindre.
            </seg>
            <seg n="6d208dae">
              Herr talman! Det är det här som gör att jag ser att vi måste
              diskutera helheten i det här sammanhanget.
            </seg>
            <seg n="12da5211">
              När det sedan gäller vissa av Jens Holms frågeställningar om
              vad som skulle göras i stället finns det, som jag sade, mycket
              som företag gör. Det finns mycket som vi väljer att göra på ett
              annat sätt. Kometprogrammet är ett exempel. När man ger tilltro
              till användande av egna resurser kommer det fram miljöer som inte
              någon myndighet kände till.
            </seg>
            <seg n="6c93bb86">
              När det gäller HaV har vi satsat resurser och lägger fokus på
              området. Vi lägger också och har lagt resurser på KemI, och myndigheten
              själv konstaterar att de har lyckats åstadkomma betydliga förändringar.
              Så mycket är gjort, också i internationellt perspektiv. Men det
              återkommer jag till eftersom min repliktid är slut.
            </seg>
          </u>
          <note type="speaker" n="59e13514">
            Anf. 135 JENS HOLM (V) replik:
          </note>
          <u who="jens_holm_9bd66a" xml:id="i-1d33c8bd618badb3-5" n="fcf591c5">
            <seg n="9986a225">
              Herr talman! När det gäller arbetslösheten kan Irene Oskarsson
              fråga i princip vilken forskare som helst eller mannen eller kvinnan
              på gatan om arbetslösheten är högre nu än 2006 då ni tillträdde.
            </seg>
            <seg n="30962540">
              Du nämnde arbetsmarknadens funktion. Fungerar arbetsmarknaden
              bättre eller sämre nu jämfört med 2006 då ni tillträdde?
            </seg>
            <seg n="1b6f7272">
              På miljöinvesteringsområdet är det stora problemet att det görs
              alldeles för få miljöinvesteringar. Som jag sade i mitt inledningsanförande
              tror jag att det handlar om hur man prioriterar.
            </seg>
            <seg n="b86cb3a8">
              I går lyckades vi, tack och lov, stoppa sänkt skatt för höginkomsttagare,
              människor som redan har en ganska tjock plånbok. Det hade annars
              kostat statskassan 3 miljarder kronor. Ni har röstat igenom ett
              femte jobbskatteavdrag. Det kostar 12 miljarder kronor. Totalt
              handlar det om skattesänkningar för främst höginkomsttagare, banker
              och storföretag på ungefär 140 miljarder kronor. Det är klart
              att det saknas miljöinvesteringar då. Det är klart att vi inte
              uppnår 14 av 16 miljömål i det här landet.
            </seg>
            <seg n="ce16d565">
              Vi i Vänsterpartiet vill göra väldigt mycket mer. Därför avsätter
              vi nästan 50 procent mer till budgetposten miljö och klimat. Vi
              avsätter mer pengar till marksanering, skydd av områden och ett
              separat klimatinvesteringsprogram för att vi ska få just klimatinvesteringar
              i våra kommuner och landsting som också småföretag gynnas mycket
              av.
            </seg>
            <seg n="3c71c3a7">
              Jag tycker, Irene Oskarsson, att det är bättre att vara ärlig
              i den här debatten. Ni har inte pengarna, för ni prioriterar annat.
              Ni vill sänka skatterna. Varför vet jag inte, men jag antar att
              det är av rent ideologiska skäl.
            </seg>
          </u>
          <note type="speaker" n="9d0cb4b8">
            Anf. 136 IRENE OSKARSSON (KD) replik:
          </note>
          <u who="christina_oskarsson_9f59a4" xml:id="i-ee1921bf22208de0-1" n="2ecfe3c3">
            <seg n="4cd38961">
              Herr talman! Vi kan diskutera skattesänkningar länge. Jag kan
              bara konstatera att det finns väldigt många i dag med titlarna
              undersköterska, lärare med flera som har fått månadslöner mer
              i plånboken sedan vi tillträdde som man också kan använda i sin
              vardag, för som jag sade har vi som enskilda också ett miljöansvar.
              Det gör det betydligt enklare att konsumera det som är hållbart
              som oftast kostar något mer, tyvärr.
            </seg>
            <seg n="b2247754">
              Man kan fundera på när Jens Holm senast talade med basindustrin.
              Jag talade med företrädare för den häromdagen och konstaterar
              att där satsar man just nu rejält med resurser för att bli miljöeffektiv,
              för att få fram produktion som är betydligt mer klimatsmart än
              vad den har varit och för att utnyttja resurserna på bästa sätt.
              Det gör man till del helt på egen hand, till del med vissa forskningsresurser
              som vi har institut som kan bidra med delar till. Det är ett smart
              sätt att hantera det, för de här företagen har en tilltro till
              sin fortlevnad i Sverige. Det är viktigt framgent för att kunna
              ha ett samhälle som över huvud taget kan satsa resurser på miljöområdet.
            </seg>
            <seg n="f5e4e401">
              Det väsentliga att jobba vidare med som alliansregering nästa
              period är att gå vidare i Miljömålsberedningens arbete och tydligt
              gå igenom miljömålen, mål efter mål, för att kunna veta vad som
              behöver komma till och vad vi behöver göra och sedan återkomma
              med en proposition liknande den som landade på riksdagens bord
              nu i veckan.
            </seg>
          </u>
          <note type="speaker" n="1e862fba">
            Anf. 137 HELENA LEANDER (MP) replik:
          </note>
          <u who="helena_leander_75e865" xml:id="i-b95a69ee12fc6685-7" n="a6ac3e68">
            <seg n="dc52d76d">
              Herr talman! Det är lite jobbigt att bemöta Irene Oskarsson när
              hon bara så där i förbifarten slänger ur sig att Miljöpartiet
              har lite blåögda finansieringsförslag. Det blir särskilt lustigt
              med tanke på att det är just ni på den andra sidan som ofta brukar
              anklaga oss för våra miljöskattechocker som ska ta oss tillbaka
              till grottorna. Nu är de där miljöskattechockerna plötsligt bara
              på låtsas. Hur ska ni ha det?
            </seg>
            <seg n="2bbe5e89">
              Herr talman! När jag ändå har ordet ska jag passa på att be om
              ursäkt för min ohövlighet i det tidigare replikskiftet. Men det
              blev lite provocerande även där då jag flera gånger påpekat att
              regeringen skär ned på anslaget som heter Skydd till värdefull
              natur, skog som köps in och sedan görs till naturreservat, och
              jag sedan får till svar från Roger Tiefensee att man satsar på
              ett annat anslag som heter Åtgärder för värdefull natur, till
              exempel skötsel av sådana skogar och andra värdefulla naturområden.
              Det är jättebra att det görs en liten uppryckning där efter att
              man tidigare har fått göra stora neddragningar i åtgärdsprogram
              för hotade arter och så vidare. Men det är fortfarande inte ett
              svar på hur vi ska kunna skydda mer skogar, någonting som vi behöver
              kunna göra för att klara vårt miljömål Levande skogar. Vi behöver
              i och för sig även skötsel av vissa skogar för att gynna värden
              som är skötselberoende. Men båda dessa delar behövs.
            </seg>
            <seg n="247563d3">
              Att sätta ett mål för skydd av skog som bygger på nuvarande anslag,
              som redan det är för lågt, och sedan dra ned det ytterligare gör
              det inte precis lättare att nå miljömålet skyddade skogar. Jag
              menar miljömålet Levande skogar. En del skogar kanske måste skyddas
              för att leva, men man kan ju också ha levande skogar i en brukande
              miljö. Det behövs lite av varje. I vilket fall är en fråga till
              Irene Oskarsson hur man ska få ihop det där.
            </seg>
            <seg n="82c89a21">
              Sedan vill jag fråga Kristdemokraterna, som ändå brukar ha goda
              ambitioner vad gäller biståndsfrågor, hur det känns att man nu
              tar alla pengar som man satsar på klimatinsatser i fattiga länder
              från det ordinarie biståndet. Tyvärr har ju inte behovet av ordinarie
              bistånd minskat i världen när man fått klimatfrågan som en ytterligare
              utmaning.
            </seg>
          </u>
          <note type="speaker" n="b48f6718">
            Anf. 138 IRENE OSKARSSON (KD) replik:
          </note>
          <u who="christina_oskarsson_9f59a4" xml:id="i-ee1921bf22208de0-2" n="2ecfe3c3">
            <seg n="8ea5f26d">
              Herr talman! Skydd eller skötsel? Det är inte så lätt att skydda
              något som man inte sköter. Jag tror att Roger Tiefensee konstaterade
              här förut att vi måste få det att hänga samman. Man kan inte avsätta
              områden som sedan inte sköts på ett sådant sätt att man kan bevara
              det som var avsett att skyddas. Bevarande är inte detsamma som
              fri utveckling. I de allra flesta sammanhang behöver de skötas
              och vårdas. Jag har tyvärr själv sett alldeles för många exempel
              där så inte har varit fallet. Det som då har varit anledningen
              till detta skydd har inte fullt ut kunnat fortsätta ha den status
              som det hade inledningsvis.
            </seg>
            <seg n="3748eed4">
              Som Helena Leander vet gjorde Miljömålsberedningen ett arbete
              om skogen, och markägare har nu åtagit sig att skydda skog. Markägarna,
              inte minst de små markägarna, säger att om vi visar dem tilltro
              och ger dem långsiktiga villkor tänker de göra sin insats, och
              det med råge.
            </seg>
            <seg n="76fc064a">
              Vi har också, som jag tror att Johan Hultberg nämnde i sitt inlägg,
              med Sveaskogssatsningen under förra och denna mandatperiod sett
              till att använda resurserna på ett smart sätt. När jag lite svepande
              gick förbi detta var det just för att jag tycker att Miljöpartiets
              finansieringar är något tagna i det blå. Jag tror nämligen inte
              att deras finansieringar kommer att hålla. Jag kan dock konstatera
              att Miljöpartiet har ett genuint engagemang i dessa frågor.
            </seg>
            <seg n="dcf79532">
              Allt bistånd måste vara klimatsmart, och precis som Helena Leander
              säger är Kristdemokraterna garanten för att Sverige ska ha ett
              enprocentsmål för bistånd och för att vi ska ha fram nya resurser
              i mån av möjlighet.
            </seg>
          </u>
          <note type="speaker" n="fa8d34d1">
            Anf. 139 HELENA LEANDER (MP) replik:
          </note>
          <u who="helena_leander_75e865" xml:id="i-b95a69ee12fc6685-8" n="a6ac3e68">
            <seg n="15a1f924">
              Herr talman! Det vi har lovat de fattiga länderna är inte att
              vi ska ha fram nya resurser utöver biståndet för klimatinsatser
              i mån av möjlighet, utan det är att vi ska ha fram dessa pengar
              utöver biståndet. Här har regeringen inte lyckats leverera, utan
              det man gör är i praktiken en urholkning av enprocentsmålet i
              och med att man tar från de vanliga biståndspengarna.
            </seg>
            <seg n="01617f12">
              Sedan kan man absolut ha ett klimattänk i biståndet i övrigt
              också. Ute på fältet tror jag inte att man ska ha några vattentäta
              skott däremellan. Men att vi har lovat pengar utöver ska vi inte
              tulla på.
            </seg>
            <seg n="a20caf3c">
              De fortfarande svepande formuleringarna om att vår finansiering
              inte håller blir svåra att bemöta när vi inte får veta på vilket
              sätt de inte håller. Vi har använt riksdagens utredningstjänst
              precis som alla andra oppositionspartier och får väl lita på att
              de beräkningarna är korrekta.
            </seg>
            <seg n="afddb689">
              Vad gäller skydd och skötsel har Irene Oskarsson absolut en poäng
              i att vi inte bara ska skydda skogen utan också sköta den. Det
              är dock lite beroende på vad det är för värden som ska skyddas.
              Vissa skogar behöver fri utveckling medan andra kan behöva skötselåtgärder
              för att återskapa brand- och översvämningsdynamik som kan vara
              svårt att få till i normalt skogsbruk.
            </seg>
            <seg n="6b6c6c13">
              Därför avsätter Miljöpartiet mer pengar både till skogsskydd
              och till skötsel av värdefull natur. Regeringen gör i stället
              en liten ökning på åtgärder men skär ned på skyddet. Det är bekymmersamt
              eftersom det mål vi har bygger på att vi inte bara sköter mer
              skog utan också skyddar mer skog.
            </seg>
          </u>
          <note type="speaker" n="340dfd9b">
            Anf. 140 IRENE OSKARSSON (KD) replik:
          </note>
          <u who="christina_oskarsson_9f59a4" xml:id="i-c49832570877154c-1" n="2ecfe3c3" next="i-96da1313709801ae-1">
            <seg n="1f661294">
              Herr talman! När det gäller beräkningarna tvivlar jag inte på
              att ni har sett till att plus och minus går ihop på sista raden.
              Men till exempel en kilometerskatt och en skatt på handelsgödsel
              för med sig andra saker som gör att totalekvationen inte går ihop.
            </seg>
            <seg n="802beee8">
              Detta tror jag att Helena Leander och jag skulle kunna ha en
              egen debatt om. Men då kommer vi in på skattepolitik, och det
              ska vi inte diskutera nu.
            </seg>
            <seg n="2f636a1d">
              Internationellt har vi förbundit oss till 0,7 procent i bistånd.
              Sverige har satt ett enprocentsmål, vilket jag är stolt över att
              vi fortfarande upprätthåller. Vi kan alltså fylla 0,3 procent
              med det innehåll som vi själva finner lämpligt.
            </seg>
            <seg n="650e98f4">
              Jag är den första att säga att jag gärna ser mer resurser. Just
              nu förmår dock inte alliansregeringen mer, och då är det viktiga,
              vilket vi gemensamt konstaterade på seminariet i förra veckan,
              att Sverige tar sitt ansvar för att den gröna fonden får sina
              pengar och kommer i gång med sitt arbete. Vi får då kanalisera
              en del resurser denna väg för detta och för att vi ska få en tilltro
              internationellt till det som de rika länderna har åtagit sig att
              göra.
            </seg>
          </u>
          <note n="f6c2fadf">
            Ajournering
          </note>
          <note n="644e4c37">
            Kammaren beslutade kl. 15.53 på förslag av andre vice talmannen
            att ajournera förhandlingarna till kl. 16.00 då votering skulle
            äga rum.
          </note>
          <u who="christina_oskarsson_9f59a4" xml:id="i-96da1313709801ae-1" n="2ecfe3c3" prev="i-c49832570877154c-1">
            <seg n="c7475fd9">
              Återupptagna förhandlingar
            </seg>
          </u>
          <note n="0a750ed7">
            Förhandlingarna återupptogs kl. 16.00.
          </note>
          <note n="484efb73">
            10 § Beslut om ärenden som slutdebatterats den 11 december
          </note>
          <note n="336c98c2">
            Punkt 8
          </note>
          <note n="f3895e57">
            Punkt 10
          </note>
          <note n="298dff04">
            Övriga punkter
          </note>
          <note n="04c36bd0">
            Punkt 2
          </note>
          <note n="336c98c2">
            Punkt 8
          </note>
          <note n="341b751e">
            Punkt 9
          </note>
          <note n="ea0776a7">
            Punkt 11
          </note>
          <note n="36c4f32e">
            Punkt 12
          </note>
          <note n="fd47113f">
            Punkt 13
          </note>
          <note n="0cb33170">
            Punkt 19
          </note>
          <note n="89cead95">
            Punkt 20
          </note>
          <note n="b20de073">
            Punkt 25
          </note>
          <note n="c607d22e">
            Punkt 26
          </note>
          <note n="cb08132e">
            Punkt 27
          </note>
          <note n="298dff04">
            Övriga punkter
          </note>
          <note n="2c8d4485">
            11 § Beslut om ärende som slutdebatterats vid dagens sammanträde
          </note>
          <note n="59f76d7a">
            Punkt 3
          </note>
          <note n="21ac6fc5">
            Punkt 6
          </note>
          <note n="9da8d5e2">
            Punkt 7
          </note>
          <note n="336c98c2">
            Punkt 8
          </note>
          <note n="b50b8eb6">
            Punkt 14
          </note>
          <note n="acbb03db">
            Punkt 16
          </note>
          <note n="3ef2e748">
            Punkt 17
          </note>
          <note n="298dff04">
            Övriga punkter
          </note>
          <note n="8c8ffa46">
            12 § (forts. från 9 §) Allmän miljö- och naturvård (forts. MJU1)
          </note>
          <note type="speaker" n="085b169a">
            Anf. 141 MATILDA ERNKRANS (S) replik:
          </note>
          <u who="matilda_ernkrans_117869" xml:id="i-6f5635b494eee4d1-5" n="1d10e12a">
            <seg n="3b026a79">
              Herr talman! Jag vill börja med att be herr talmannen om ursäkt
              för att jag drog över tiden vid tidigare replikskifte. Man ska
              naturligtvis hålla tiderna i Sveriges riksdag.
            </seg>
            <seg n="6ede71d2">
              Jag tror att det vore spännande för kammarens ledamöter och för
              dem som lyssnar till debatten att få höra den fråga som jag försökte
              ställa. Det replikskiftet var med Centerpartiets Roger Tiefensee,
              men frågan passar att ställa också till Kristdemokraternas Irene
              Oskarsson. Jag har nämligen i debatten försökt hävda att miljöpolitiken
              är ett område som passar synnerligen illa för en cementerad blockpolitik.
              Det borde vara möjligt för partierna i riksdagen att i bred samverkan
              hitta lösningar som skulle göra omställningen snabbare, effektivare
              och hållbarare över tid.
            </seg>
            <seg n="d2b2ff2d">
              Den fråga som jag hade tänkt ställa till Roger Tiefensee men
              som jag på grund av att jag använde för mycket tid till annat
              inte hann med var: Är makt tillsammans med moderater viktigare
              än en effektiv och ambitiös miljöomställning? Det var den frågan
              jag ville ställa till Centerpartiet, men jag tycker att den mycket
              väl också kan ställas till Kristdemokraternas företrädare Irene
              Oskarsson.
            </seg>
          </u>
          <note type="speaker" n="e8ab2378">
            Anf. 142 IRENE OSKARSSON (KD) replik:
          </note>
          <u who="christina_oskarsson_9f59a4" xml:id="i-ee1921bf22208de0-3" n="2ecfe3c3">
            <seg n="1e6e15f7">
              Herr talman! Det är väl tur att vi är fyra i Alliansen så att
              jag kan ta vid och svara på det som inte hanns med i replikskiftet
              med Roger. Jag tror att vi skulle svara på samma sätt. Vi är nämligen
              alla fyra så samkörda vid det här laget.
            </seg>
            <seg n="1cccdcc1">
              Ja, vi vill alla se en bredd i miljöfrågorna. För mig som kristdemokrat
              och som en part i Alliansen är bland annat Miljömålsberedningens
              arbete en möjlighet. Det är oerhört långsiktigt. Vi måste tänka
              mycket längre än i mandatperioder för att få förändringar till
              stånd. Vi måste jobba gemensamt med internationella frågor som
              har bäring över lång tid. Många gånger tycker vi att det borde
              gå fortare än det gör. Det måste alltså ske i en bred dialog,
              och vi måste komma så nära konsensuslösningar som möjligt, även
              om det ibland kanske finns smärre skillnader oss emellan. Det
              är grundinställningen för mig och jag tror för hela Alliansen
              när det gäller sättet på vilket vi måste jobba med dessa frågor.
            </seg>
            <seg n="6c875147">
              Om vi sedan går in på energifrågor och andra frågor vill jag
              säga att det finns en öppen dörr om man vill börja diskutera.
              Den dörren har stått öppen länge, såvitt jag vet, och man kan
              om man vill gå in med konstruktiva tankar och idéer och vara med
              och föra det samtalet. Vi fyra lyckades, mycket tack vare min
              egen partiledare, få en energiuppgörelse som vi gärna ser att
              inte minst Socialdemokraterna framgent är med på. På så sätt kan
              det näringsliv och de konsumenter vi har få långsiktighet också
              i de frågorna.
            </seg>
          </u>
          <note type="speaker" n="78e1c555">
            Anf. 143 MATILDA ERNKRANS (S) replik:
          </note>
          <u who="matilda_ernkrans_117869" xml:id="i-6f5635b494eee4d1-6" n="1d10e12a">
            <seg n="7292bdf7">
              Herr talman! Jag lyfter upp frågan om bred samverkan, om att
              komma framåt vad gäller miljöpolitiken och de utmaningar vi står
              inför med långsiktighet och så vidare. Oavsett vilken av allianskollegerna
              jag då möter landar det hela alltid i Miljömålsberedningen. Jag
              har presenterat ett antal förslag som vi socialdemokrater står
              bakom och som jag vet att andra partier i regeringen också står
              bakom.
            </seg>
            <seg n="c5cc73bb">
              Jag har sagt både i dag och tidigare att jag och Socialdemokraterna
              försöker bidra konstruktivt i Miljömålsberedningen, absolut, men
              det är en mycket begränsad form och en speciell typ av samarbete.
              Det är en beredning där en från varje parti deltar – alla partier
              är inte ens med i beredningen. Vi försöker bereda ärenden, vi
              har ganska kort om tid, vi har lite resurser och vi pressar fram
              betänkanden som vi lämnar till den sittande regeringen.
            </seg>
            <seg n="f19cd10d">
              Sedan gör den nuvarande regeringen precis vad den vill med det
              som Miljömålsberedningen har lagt fram. Det som så småningom blir
              till aktiva förslag i form av propositioner i riksdagen sker det
              över huvud taget inget samarbete kring. Där finns inga utsträckta
              händer för att hitta långsiktiga och breda lösningar. Det är det
              steget jag talar om. Det är då man visar regeringsduglighet. Det
              är då man visar att man faktiskt vill ha långsiktiga spelregler
              och en miljöomställning som är på riktigt. Då behöver vi också
              se resultat. Det är det vi saknar i allt det arbete som Alliansen
              påstår görs.
            </seg>
          </u>
          <note type="speaker" n="8e9c9dc6">
            Anf. 144 IRENE OSKARSSON (KD) replik:
          </note>
          <u who="christina_oskarsson_9f59a4" xml:id="i-ee1921bf22208de0-4" n="2ecfe3c3">
            <seg n="86bce6a1">
              Herr talman! Jag vet inte om jag ska bortse från den sista passusen,
              för det är sådant som ibland gör det lite svårt att ta den här
              diskussionen.
            </seg>
            <seg n="8e027c5c">
              Låt mig i stället gå in på det andra som sades. Jag kan då konstatera
              att för mig är det precis tvärtom. Det regeringen gör är att ha
              en miljömålsberedning som tar sig an de komplexa och svåra frågorna.
              Vårt miljömålssystem inbegriper ju i princip allt miljöarbete.
              Vi tittar på alla mål, och sedan får vi i Miljömålsberedningen
              – jag säger vi eftersom Matilda Ernkrans är med där – ansvaret
              för att på område efter område jobba fram lösningar utifrån en
              prioritering som finns.
            </seg>
            <seg n="93768ff7">
              Med förlov sagt tilltror jag Matilda Ernkrans att tala för socialdemokratin
              i Miljömålsberedningen, precis som jag har fått förmånen och ansvaret
              att tala för Kristdemokraterna. Det vi kommer fram till där väger
              oerhört tungt om vi är överens. Det hamnar sedan på ett regeringssammanträde
              i form av en proposition och kommer hit till kammaren. Då tar
              vi gemensamt ansvar för det vi har varit överens om. För mig är
              detta ett gediget och grundmurat arbetssätt.
            </seg>
            <seg n="ed29bf9d">
              Ibland kan man tycka att vi har ont om tid i Miljömålsberedningen,
              men jag vet dem som tycker att vi har alldeles för lång tid på
              oss. Jag kan dela Matildas vånda ibland när jag själv konstaterar
              vad jag har att hantera, precis som i utskottsarbetet. Jag är
              själv med i de sammanhangen. Men Matilda har nog något enklare
              att fördela arbetsuppgifterna på andra för att själv kunna koncentrera
              sig på det jag tycker är vårt viktigaste uppdrag, med förlov sagt.
              Miljö- och jordbruksutskottet är viktigt, men jag tror att Miljömålsberedningen
              är det viktigaste vi nu kan ägna oss åt för att gemensamt komma
              framåt.
            </seg>
          </u>
          <note type="speaker" n="9f8aaf29">
            Anf. 145 JAN-OLOF LARSSON (S):
          </note>
          <u who="jan-olof_larsson_78a7d4" xml:id="i-88bab98bbe082e4c-0" n="41982344">
            <seg n="1d3d1ad2">
              Herr talman! Vi debatterar budgetens utgiftsområde 20 för 2014
              och vilka prioriteringar och satsningar som ska göras. Frågan
              är inte bara om det är rätt väg och rätt satsningar som regeringen
              valt. Frågan är: Blir det som regeringen tänkt sig, och omsätts
              pengarna i de ambitioner som regeringen har? Flera talare från
              regeringssidan har nämnt att det ska vara kostnadseffektiva förslag.
              Det är enorma summor av medborgarnas pengar som vi satsar. Då
              är det rimligt att ställa sig frågan: Blev det som tänkt, eller
              ska vi använda resurserna på ett annat sätt för att åstadkomma
              det vi vill?
            </seg>
            <seg n="df17f24e">
              Det var intressant att höra Josef Fransson berätta om Sverigedemokraternas
              politik. Man ska betänka att det är den här politiken och det
              här partiet som minoritetsregeringen lutar sitt styrande mot.
              Det är rätt fantastiskt.
            </seg>
            <seg n="cca90a29">
              Herr talman! Jag har haft förtroendet att få arbeta i miljö-
              och jordbruksutskottets utvärderingsgrupp i tio år. Som Irene
              sade är det ett intressant och lärorikt uppdrag. Det mesta av
              jobbet utförs av våra eminenta tjänstemän på utredningstjänsten
              och miljö- och jordbruksutskottets eget kansli. De gör ett fantastiskt
              bra jobb, som Irene också sade. Utgångspunkten i utvärderingsarbetet
              är att gruppen ska titta på kopplingen mellan mål, gjorda insatser,
              uppnådda resultat och regeringens anslagsfördelning för att kunna
              göra prioriteringar i den budget vi här diskuterar. Det är kanske
              en utopisk önskan att det ska fungera på det sättet. Men det är
              dock en strävan. Mycket av det här resultatet kan man använda
              nästa gång man diskuterar budgeten.
            </seg>
            <seg n="4ef4807c">
              Herr talman! Ska det vara möjligt att följa upp och utvärdera
              enligt denna tankegång måste det finnas tydliga mål, delmål och
              indikatorer på olika områden. Dessutom måste resultatredovisningen
              kopplas till de tänkta målen och indikatorerna om det ska kunna
              ske en bra utvärdering. Om målen, delmålen eller indikatorerna
              är otydliga är det svårt att utvärdera. På samma sätt är det om
              resultatredovisningen inte knyts till de eventuella ambitioner
              regeringen har. Då är det omöjligt för regeringen att säga om
              deras satsning fick avsett resultat och var kostnadseffektiv.
            </seg>
            <seg n="7b77ec04">
              I utvärderingsgruppen har vi under alla år drivit dessa frågor
              gentemot departementet. Jag ska vara lite positiv nu och säga
              att det går framåt. Det fortsätter att utvecklas på den här sidan.
              Målen blir lite tydligare. Delmålen kommer fram. Resultatutvärderingen
              blir bättre. Men om det ska fortsätta i nuvarande takt dröjer
              det ytterligare ett par decennier innan vi får ett bra underlag
              när vi ska utvärdera regeringens och riksdagens beslut gentemot
              det regeringen utför.
            </seg>
            <seg n="b7ae8f7b">
              I årets utvärdering av utgiftsområde 20 finns ett antal punkter
              som återkommer från tidigare utvärderingar. Det gäller bland annat
              utformningen av resultatredovisningen. Det är svårt att utläsa
              vilka resultat som eventuellt har uppnåtts inom vissa områden.
              Vad gäller regeringens satsning på hållbara städer kan vi konstatera
              att regeringen inte gör någon bedömning alls av satsningens utfall.
              Gruppen noterar också att regeringen inte lämnat förslag om hur
              det samlade överskottet av utsläppsrätter ska hanteras. Jag vet
              inte för vilken gång i ordningen vi påtalar detta för regeringen.
              Sedvanligt skriver vi i gruppen att vi utgår från att regeringen
              återkommer till riksdagen med förslag på hur detta ska hanteras.
              Ett stalltips från mig är att regeringen inte kommer tillbaka
              till riksdagen med något förslag.
            </seg>
            <seg n="2d43cf7b">
              På kemikalieområdet efterfrågade utvärderingsgruppen en konsekvensredovisning
              när den extra satsning som regeringen gjorde avslutades. Vi undrade
              bland annat hur den kompetens skulle tas till vara som byggdes
              upp i samband med satsningen på att driva kemikaliefrågorna i
              EU. Denna kompetens har nämnts förut i debatten. Det var en mycket
              viktig fråga vi ställde. Vi tyckte att vi var värda en redovisning.
              Men någon konsekvensanalys kom tyvärr inte. Det är bara att hoppas
              att den här frågan beaktas när man lägger upp budgeten.
            </seg>
            <seg n="f221948d">
              Av regeringens resultatredovisning framgår det att det inte är
              möjligt att nå kvalitetsmålet Levande sjöar och vattendrag till
              2021 med i dag beslutade stödmedel. Klarar vi inte av detta före
              2021 kan det innebära kraftiga ekonomiska sanktioner från EU.
              Utskottet genomförde 2011 en uppföljning av statens insatser på
              detta område, en uppföljning som uppmärksammades på många nivåer.
              Regeringen tog tag i frågan och identifierade vissa åtgärdsbehov,
              men mer måste till. Inte minst handlar det om vikten av förstärkta
              insatser för restaurering av vattendrag samt vikten av att följa
              upp de insatser som görs.
            </seg>
            <seg n="34b6bfdb">
              Nu har utredningen som regeringen tillsatte för att se över reglerna
              för vattenverksamheten lämnat ett delbetänkande. Där framgår det
              att de vattendomar som avkunnades för 100 år sedan inte riktigt
              ligger i tiden. Utvecklingen och kunskapen har tagit ytterligare
              ett steg även på detta område, trots att vissa hävdar motsatsen.
            </seg>
            <seg n="82e1ddfe">
              Beaktar man utredningsförslaget finns det stora möjligheter att
              ta ett stort kliv mot en ökad biologisk mångfald. Den skrämselpropaganda
              som drivs av kraftbolagen hoppas jag att de flesta kan se igenom.
              Det finns ingen som tror att man kan riva upp och ompröva alla
              tillstånd på en gång. Detta måste naturligtvis ske allteftersom.
              Det måste göras en prioritering, så att vi får en så stor ökning
              av den biologiska mångfalden som möjligt för de pengar vi satsar
              där insatserna görs. Även vattenverksamheten ska prövas gentemot
              miljöbalken. Det måste vara svårt att argumentera emot detta.
            </seg>
            <seg n="6f177782">
              Vattendirektivet ska egentligen vara uppfyllt till 2015, men
              Sverige kan få undantag och få en längre respit för genomförande
              fram till 2021. Det är den tidpunkten som de flesta räknar med.
              Vi kan då inte vänta med åtgärder ända till 2021, utan arbetet
              måste ske snarast. Även om Sverige får ett undantag och åläggs
              uppfylla vattendirektivet till 2021 hinner vi annars inte göra
              det i alla fall. Då kommer vi att drabbas av sanktionsavgifter,
              och kraftbolagen kommer inte att betala dessa med sina stora vinster,
              utan de kommer att drabba oss skattebetalare.
            </seg>
            <seg n="eadb45f0">
              Herr talman! Det finns problem i regeringens resultatredovisning
              inom detta budgetområde, precis som inom budgetområde 23, som
              snart ska debatteras. Det gäller målbeskrivningar, indikatorer,
              resultatredovisning och frågor som ej besvaras trots att vi ställt
              dem under ett flertal år. Men sett över tid, herr talman, har
              utvecklingen av utvärderingsjobbet och samarbetet med departementet
              blivit allt bättre, även om jag lyft fram problemen här, vilket
              kanske är ganska naturligt från oppositionens sida.
            </seg>
            <seg n="1697fffb">
              Min förhoppning är dock att vi tillsammans ska få fram ett bra
              arbetssätt som stärker riksdagsarbetet. Att nå dit är en grundbult
              för att få ett bra utvärderingsjobb. Vi i riksdagen ska sätta
              tryck på regeringen, så att våra skattemedel används på ett effektivt
              sätt utifrån de intentioner och beslut som tagits här i riksdagen,
              oavsett färg på sittande regering.
            </seg>
          </u>
          <note type="speaker" n="1e42e8aa">
            Anf. 146 STAFFAN DANIELSSON (C):
          </note>
          <u who="staffan_danielsson_9b55cc" xml:id="i-ef7a6c27fcb8401f-0" n="5059f835">
            <seg n="6af96875">
              Herr talman! Det var ett intressant replikskifte förut mellan
              Irene Oskarsson och Matilda Ernkrans. Jag vill ansluta lite till
              detta i ett kort inlägg.
            </seg>
            <seg n="5e12e714">
              Det handlade om Miljömålsberedningen. Vår parlamentarism i Sverige
              är att regeringen bereder och lägger fram förslag och att riksdagen
              diskuterar och beslutar. Ibland föregås det av utredningar där
              olika representanter för partier kan delta.
            </seg>
            <seg n="887b4de1">
              Sedan har vi några kontinuerliga beredningar som jobbar över
              tid. Vi har Miljömålsberedningen och Försvarsberedningen. De beredningarna
              jobbar med frågor som är väldigt viktiga där vi tycker att det
              är en styrka om vi i vårt rätt lilla land tillsammans kan komma
              fram till en så stor samsyn som möjligt.
            </seg>
            <seg n="60df2e18">
              Det är ett bra tänkesätt. Förutsättningarna för att komma fram
              till samsyn i väldigt viktiga frågor ökar om riksdagens partier
              kan vara med och bereda de frågorna. Jag tror att regeringen då
              lägger fram bättre beslut och att det är större förutsättningar
              för att vi kan komma fram till en samsyn i riksdagen.
            </seg>
            <seg n="939daa0e">
              Naturligtvis kan oppositionen tacka nej till att ingå i en sådan
              beredning som regeringen vill öppna för riksdagens partier, vilket
              Matilda Ernkrans var inne på. Jag visste inte riktigt att Socialdemokraterna
              egentligen inte gillar att bli inbjudna till Miljömålsberedningen
              för att diskutera hur vi ska utforma våra viktiga miljömål.
            </seg>
            <seg n="4f03baf1">
              Jag är lite förvånad över det. Jag sitter själv i Försvarsberedningen.
              Försvarsfrågorna är väldigt viktiga för Sverige. Jag ser det som
              en stor styrka att vi där har en gemensam ingång att försöka hitta
              en bred samsyn i försvarspolitiken, i omvärldsanalysen och om
              försvarets inriktning så långt möjligt.
            </seg>
            <seg n="125680ed">
              Det är den gemensamma uppfattning jag vet från riksdagspartierna
              att det är bra att regeringen bjuder in till Försvarsberedningen
              och att den kommer med förslag som ska vara så brett förankrade
              som möjligt.
            </seg>
            <seg n="5e81a1d2">
              Jag tycker precis på samma sätt att miljöfrågorna är otroligt
              viktiga. Det finns starka gemensamma intressen. Det är en styrka
              att Miljömålsberedningen finns, att partierna bjuds in och att
              man deltar för att så långt möjligt hitta vad man får för bred
              samsyn i de viktiga miljöfrågorna.
            </seg>
            <seg n="90af7c34">
              Jag ska nu göra en övergång till nästa diskussionsblock om lantbruk
              och livsmedel, där jag själv har en fundering. Livsmedelsfrågorna
              i bred bemärkelse handlar om hur vi hushållar med våra begränsade
              naturresurser, vår åkermark och våra betesmarker. Det handlar
              om hur vi ser på global livsmedelssäkerhet och hur vi tycker att
              det svenska jordbruket ska fungera på en mycket tuff marknad.
            </seg>
            <seg n="e1d1c42f">
              Det skulle kunna vara ett bra område att också lyfta fram i till
              exempel en livsmedelsberedning. Jag uppfattar att väldigt många
              partier och organisationer i samhället är positiva och tycker
              att jordbruks- och livsmedelsfrågorna är väldigt viktiga.
            </seg>
            <seg n="72f8c426">
              Det är en ko på isen. Produktionen av världens mest miljövänliga
              livsmedel minskar. Sverige är det mest importberoende landet i
              Europa, vilket hotar vår säkerhet i ofärdstider. Den tanken har
              jag fört fram i olika sammanhang och i någon debattartikel. Det
              är roligt att få ha sagt det även från riksdagens talarstol.
            </seg>
            <seg n="d7d2cd69">
              Vi är inte där nu. Vi har en utredare som jobbar med frågorna.
              Det finns diskussioner om utredningen. En beredning är en spännande
              tanke. Det är bra med försvarsberedning, och det är bra med miljömålsberedning.
              Kanske kan tiden mogna till en livsmedelsberedning någon gång.
            </seg>
          </u>
          <note n="b5145779">
            Överläggningen var härmed avslutad.
          </note>
          <note n="c7153f83">
            13 § Areella näringar, landsbygd och livsmedel
          </note>
          <note type="speaker" n="5a8c88ec">
            Anf. 147 JOHAN LÖFSTRAND (S):
          </note>
          <u who="johan_lofstrand_94e598" xml:id="i-29922797b6d19430-0" n="84d798ec">
            <seg n="5bfa11f8">
              Herr talman! Vi ska nu debattera miljö- och jordbruksutskottets
              betänkande 2 Utgiftsområde 23 Areella näringar, landsbygd och
              livsmedel . Det händer väldigt mycket inom det området just nu,
              och det är spännande att följa utvecklingen.
            </seg>
            <seg n="0f0d8de0">
              Det pågår nu ett febrilt arbete med att implementera den nya
              jordbrukspolitiken. Jag förstår att det inte kan vara en enkel
              materia att få alla reformer och system att fungera effektivt
              och att man inte slår ut och påverkar de sektorer som är aktiva
              redan i dag.
            </seg>
            <seg n="e2a56937">
              Även om regeringen är lite försenad med sitt arbete ska det bli
              spännande att någon gång efter jul få ta del av den slutliga produkten.
            </seg>
            <seg n="74d460b5">
              Vi har flera reservationer i betänkandet. Jag yrkar för tids
              vinnande bifall till reservation nr 5, så har jag det gjort.
            </seg>
            <seg n="68075df4">
              Även om vi nu ser ett arbete om jordbrukspolitiken från regeringen
              är det ingenting som man prioriterar. Landsbygd och lantbruk kommer
              långt ned på listan. Det ser vi också i och med att landsbygdsprogrammet
              under de kommande åren kommer att minska ganska drastiskt.
            </seg>
            <seg n="6cca77fc">
              Konsekvenserna kommer inte att låta vänta på sig. Jag tror att
              vi under 2014 och 2015 kommer att få se att väldigt många lantbrukare
              kommer att få väldigt svårt att klara sig. Det kommer i förlängningen
              att få stora konsekvenser för den biologiska mångfalden och för
              det kulturlandskap som vi har på många olika områden i Sverige.
            </seg>
            <seg n="c15df2c1">
              Ett exempel är mitt hemlän Östergötland där vi har en skärgård
              med ett rikt miljöliv och ett viktigt kulturlandskap. Många företagare
              kommer att ha oerhört svårt att klara sig nu när regeringen har
              varit tydlig med att ett antal anslag till dessa väldigt utsatta
              områden kommer att försvinna under 2014 och med största sannolikhet
              under 2015, och ingen vet hur systemet kommer att se ut efter
              det.
            </seg>
            <seg n="cb2c687d">
              Det är ett oerhört stort problem att regeringen inte prioriterar
              landsbygdsprogrammet utan gör en sådan neddragning under de första
              åren. Vi socialdemokrater vill stärka landsbygdsprogrammet. Vi
              tycker att det är viktigt att man premierar jobb och utveckling
              på landsbygden.
            </seg>
            <seg n="fcb76442">
              Vi har därför skjutit till 371 miljoner för att stärka landsbygdsprogrammet.
              De pengarna finns under anslag 1:18.
            </seg>
            <seg n="9ea1c62c">
              Herr talman! Sedan regeringen tillträdde har antalet arbetade
              timmar i jordbruket minskat med 20 procent. Det motsvarar 15 000
              jobb som har försvunnit inom sektorn. Utvecklingen borde ha varit
              den motsatta.
            </seg>
            <seg n="2c127c2c">
              Regeringen har för ett antal år sedan plockat fram en politik
              för landsbygden och den Matlandetsatsning man gjorde. Där sade
              man att Matlandetsatsningen skulle ge 20 000 nya jobb till 2020.
              Min fundering nu är: Innebär det att man måste plocka fram 35
              000 jobb till 2020? Då har vi ett ganska stort jobb att göra om
              vi ska klara de målsättningarna.
            </seg>
            <seg n="5547b635">
              För oss socialdemokrater är det oerhört viktigt. Det är oerhört
              viktigt att vi skapar arbetstillfällen i hela Sverige. Då är jordbruket
              helt avgörande för människors möjligheter att bo och arbeta på
              landsbygden.
            </seg>
            <seg n="62babced">
              Vi vill se till att näringslivet och landsbygden utvecklas. Det
              måste ske genom att vi har miljöstöd som är rätt riktade och att
              vi har system som är enkla att förstå sig på.
            </seg>
            <seg n="ebc1331e">
              Herr talman! Förutom att vi vill utveckla landsbygden vill vi
              också stärka samhället som helhet. Vi socialdemokrater är för
              att utveckla välfärden och att utveckla livskvaliteten generellt
              i samhället. Därför arbetar vi för att höja kvaliteten på den
              mat vi äter.
            </seg>
            <seg n="097f7498">
              Den svenska matproduktionen har generellt högre miljökrav och
              högre djurskyddskrav. Den har därför också en väldigt god kvalitet.
              Det är viktigt att vi har en stark livsmedelsproduktion i landet
              så att de mervärden vi har också kan förädlas och utvecklas inom
              landet.
            </seg>
            <seg n="6af6a0c1">
              Vi menar att det är någonting som samhället i större utsträckning
              måste vara tydligt med. Vi vill driva på en utveckling där offentlig
              upphandling i större mått tar hänsyn till hög kvalitet och där
              man ibland ser till de svenska mervärden som finns när man upphandlar.
              Det är någonting som är oerhört viktigt.
            </seg>
            <seg n="7c36c574">
              Vidare vill vi i stället för satsningen Matlandet Sverige skapa
              en organisation som vi har gett arbetsnamnet Svensk mat. Här vill
              vi bjuda in intresseorganisationer och näringsliv för att på så
              sätt skapa en gemensamhet. Vi kan kalla det branschprogram eller
              någonting annat – det är inte namnet som är det viktiga. Men det
              vi behöver är en organisation som styrs och leds av näringsliv,
              stat och intresseorganisationer för att på så sätt jobba med och
              utveckla näringen, stärka konkurrenskraften och se till att stimulera
              både investeringar och annat.
            </seg>
            <seg n="c30fcf14">
              Det här är oerhört viktigt, för i grund och botten handlar det
              om att vi vill ha svensk produktion av livsmedel och vill skapa
              arbetstillfällen i Sverige.
            </seg>
            <seg n="89fd4757">
              Vi socialdemokrater vill – lite grann där Staffan Danielsson
              slutade – ha en svensk livsmedelsstrategi. Vi vill ha en livsmedelsstrategi
              som sätter tydliga mål för vart vi vill och hur vi ska nå dit.
              Det handlar om att vi vill stärka konkurrenskraften för svensk
              matproduktion. Målet måste vara att öka livsmedelsproduktionen
              så att vi på sikt kan konsumera mer inhemska produkter, både ur
              ett sysselsättningsperspektiv och ur ett miljöperspektiv.
            </seg>
            <seg n="e1b7462e">
              Herr talman! Vi ser också att ekologisk odling är någonting som
              bör premieras.
            </seg>
            <seg n="50f772f0">
              För det första menar vi att den ekologiska odlingen i många fall
              är bättre eftersom den påverkar miljön mycket mindre. Det handlar
              om att vi använder mindre kemikalier, vilket är bra både för vår
              egen hälsa och för den biologiska mångfalden. Vidare påverkas
              jordbruket och klimatet avsevärt mycket mindre med ekologisk odling.
            </seg>
            <seg n="57578fba">
              För det andra tror vi att vi med ekologisk odling som nisch kommer
              att kunna specialisera oss och på så sätt göra det svenska jordbruket
              ännu mer konkurrenskraftigt. Därför behövs det stimulanser för
              att stärka ekoproduktionen i Sverige under de kommande åren.
            </seg>
            <seg n="9d1437e2">
              Förutom att stötta ekoproduktionen vill vi hitta olika sätt att
              stimulera småskalig livsmedelsproduktion. Vi ser runt om i landet
              i dag att på de ställen där man har lyckats bygga upp en fungerande
              småskalig livsmedelsproduktion har landsbygden i mycket större
              utsträckning fått mer liv och blivit mer livaktig. Därför är det
              oerhört viktigt att vi stimulerar den småskaliga livsmedelsproduktionen
              och är tydliga med stimulanser till den.
            </seg>
            <seg n="4dd793a3">
              Slutligen, herr talman, finns det ytterligare ett område som
              bör beröras och förtydligas. Vi måste jobba med att öka efterfrågan
              på förnybar energi. Här har landsbygden en oerhörd potential,
              och jag tycker att det är bekymmersamt att vi i dag ser att det
              går i motsatt riktning. Med ett starkt jordbruk kommer vi att
              få en ökad produktion av bioenergi. Därför är det viktigt att
              det även här finns en tydlig målsättning och tydliga ambitioner.
            </seg>
            <seg n="92c78230">
              Vi socialdemokrater föreslår ett metanreduceringsstöd som skulle
              göra det möjligt för lantbrukare att skapa energi och en förnybar
              energikälla, få ytterligare intäkter och samtidigt få miljövänlig
              gödsel. Det här är oerhört viktigt för att ge det svenska jordbruket
              en stark konkurrenskraft.
            </seg>
            <seg n="d8247b2f">
              Regeringen har här föreslagit en försöksverksamhet i Skåne. Man
              skjuter till ett antal miljoner och säger att det är en stor biogassatsning.
              Jag tycker att den satsningen snarare är ett uttryck för att det
              är Moderaterna som styr miljöpolitiken och inte Centerpartiet,
              vilket är genomgående i hela den svenska jordbruks- och landsbygdspolitiken.
            </seg>
          </u>
          <note type="speaker" n="86a623b4">
            Anf. 148 KEW NORDQVIST (MP):
          </note>
          <u who="kew_nordqvist_51f97a" xml:id="i-1fd2cfcdb3827124-0" n="25a8f98a" next="i-a59f39bad773ae45-0">
            <seg n="9d32b4d7">
              Herr talman! Vi debatterar i dag miljö- och jordbruksutskottets
              betänkande MJU2, Utgiftsområde 23 Areella näringar, landsbygd
              och livsmedel .
            </seg>
          </u>
          <note n="1ab0453d">
            Jag vill yrka bifall till Miljöpartiets reservationer nr 3 och
            6.
          </note>
          <u who="kew_nordqvist_51f97a" xml:id="i-a59f39bad773ae45-0" n="25a8f98a" prev="i-1fd2cfcdb3827124-0">
            <seg n="11cc15af">
              Låt mig börja med en aktuell fråga, djurskyddet. Med anledning
              av den senaste tidens avslöjanden, i dag om kycklingar och i förra
              veckan om grisar som far illa, känns det angeläget att få presentera
              att vi i Miljöpartiets budget föreslår ett djurskyddspaket på
              90 miljoner kronor. Det handlar om ökade djurskyddskontroller
              och att stärka djurskyddsarbetet på Jordbruksverket.
            </seg>
            <seg n="1a497117">
              När den borgerliga regeringen lade fram sitt budgetförslag den
              18 september satt vi redo att ta emot förslaget och granska det.
              Då upptäckte jag till min stora förvåning att det fattades inte
              några hundra miljoner, som diskussionen dittills hade gällt, utan
              hela 1,3 miljarder. Inte ett pip hördes från regeringshåll.
            </seg>
            <seg n="e6151fc6">
              Dagen efter kom ett glatt pressmeddelande från Jordbruksverket
              om att det nu var dags att förlänga miljöersättningar till ekologisk
              odling, bete och vall. Lite längre ned i samma pressmeddelande
              stod det:
            </seg>
            <seg n="097eb046">
              De ersättningar som inte kan förlängas är bruna bönor på Öland,
              hotade husdjursraser, miljöskyddsåtgärder, minskat kväveläckage,
              natur- och kulturmiljöer i odlingslandskapet, skyddszoner, skötsel
              av våtmarker, naturfrämjande insatser på åkermark, natur- och
              kulturmiljöer i renskötselområdet.
            </seg>
            <seg n="6c845870">
              Det är katastrofen.
            </seg>
            <seg n="39741199">
              Effekterna börjar synas nu. Den öländska odlingen av bruna bönor
              riskerar att slås ut. Ser vi de sista fjällkobesättningarna nu?
              De så kallade mosaikmarkerna i vissa skärgårdar, bland annat Sankt
              Annas skärgård, riskerar att växa igen. Olika åtgärder för att
              minska övergödning blir utan stöd. Den biologiska mångfalden riskeras.
              De redan hårt trängda samerna blir utan ersättning för att sköta
              renbetesvallar.
            </seg>
            <seg n="57ed9d4f">
              Sammantaget innebär regeringens jordbrukspolitik ett dråpslag
              för miljön och för kultur i det svenska odlingslandskapet. Det
              är lätt att riva ned.
            </seg>
            <seg n="42b327da">
              Det är bland annat mot denna bakgrund Miljöpartiet vill se en
              samlad nationell jordbruks- och livsmedelsstrategi. Vår vision
              är 100 procent ekologisk produktion. Den synen präglar vår reservation.
              Många människor i vårt land vill främja lokalt odlad mat, med
              alla de fördelar det innebär i form av kortare transporter och
              en icke anonym mat. Vi vill att regeringen tar fasta på detta
              och tar fram förslag för att stötta lokalsamhället.
            </seg>
            <seg n="f1081f71">
              Vi vill också att regeringen verkar för en omläggning av EU:s
              jordbrukspolitik till ett ekologiskt, ekonomiskt och socialt hållbart
              jordbruk. Det kanske är på sin plats med en beskrivning av vad
              som avses med ekologiskt jordbruk.
            </seg>
            <seg n="a64699a6">
              Det innebär odling och djurhållning där man eftersträvar miljöhänsyn,
              resurshushållning och en hög självförsörjningsgrad. Vad gäller
              både växtnäring och foder utnyttjar man främst på platsen givna
              och förnybara resurser.
            </seg>
            <seg n="fc7a72f8">
              Kemiska bekämpningsmedel och lättlöslig handelsgödsel används
              inte i ekologisk odling. Arbetssättet är helt inriktat på att
              arbeta förebyggande, i stället för att tvingas hantera problem,
              eftersom det ekologiska jordbruket inte har kemin att ta till
              och kunna korrigera med.
            </seg>
            <seg n="a2c8ec2c">
              Växtskyddet baseras i stället på en varierad växtföljd. Vallen
              med sin blandning av gräs och kvävefixerande baljväxter spelar
              en avgörande roll för växtnäringsförsörjningen. Tillsammans med
              en anpassad jordbearbetning och mekanisk ogräsbekämpning är växtföljden
              viktig för att hålla ogräs och skadegörare på en hanterbar nivå.
            </seg>
            <seg n="865be0bb">
              Inom den ekologiska djurhållningen anpassas djurtätheten till
              gårdens förmåga att producera foder. En djurtäthet som är anpassad
              till den tillgängliga spridningsarealen för stallgödsel ger möjlighet
              till ett effektivt utnyttjande av innehållet i gödseln och minskad
              risk för växtnäringsförluster.
            </seg>
            <seg n="8b046318">
              Ekologisk produktion är ett medel i arbetet med att nå de miljökvalitetsmål
              som riksdagen beslutat, som Ett rikt odlingslandskap, Giftfri
              miljö, Ett rikt växt- och djurliv, Grundvatten av god kvalitet,
              Ingen övergödning och Begränsad klimatpåverkan.
            </seg>
            <seg n="33fc4953">
              Ett gott exempel på vad som kan åstadkommas med ekologiskt jordbruk
              ger forskningsprojektet Beras, där ekologiska gårdar visar på
              minskad övergödning av Östersjön. Det är förresten märkligt att
              regeringen inte har beviljat medel till att slutföra detta angelägna
              projekt – precis före målsnöret.
            </seg>
            <seg n="da697161">
              Ett viktigt redskap för att öka den ekologiska produktionen är
              att sätta upp mål för både produktion och konsumtion och sedan
              fokusera på att uppnå dem. Ekologiskt Forum med förra jordbruksministern
              Annika Åhnberg i spetsen föreslår ett ekokonsumtionsmål på 50
              procent av den offentliga konsumtionen och att minst 30 procent
              av jordbruksarealen ska vara eko till år 2020.
            </seg>
            <seg n="36776018">
              Jag tycker att regeringen ska sätta upp tydliga mål för eko.
            </seg>
            <seg n="025f4664">
              Slutligen, herr talman, vill jag ta hjälp av Albert Engström
              för att belysa detta med konstgödsel och ekologiskt. Som bekant
              kom han från Hult utanför Eksjö.
            </seg>
            <seg n="0a2fedee">
              Det var på den småländska landsbygden, och gårdfarihandlaren
              knackade på i stugan.
            </seg>
            <seg n="7dafd773">
              – Nå, far i huset, ska de va nån pösa-sket i år?
            </seg>
            <seg n="5eb9e620">
              – Nja, drog gubben på det. Jag tror inte de. Jag har haft bägge
              pöjka hemma hela vintern.
            </seg>
            <seg n="0c792165">
              Med det, herr talman, får jag tacka för mig och, måhända något
              tidigt, önska trevlig jul- och nyårshelg!
            </seg>
            <seg n="20969729">
              (Applåder)
            </seg>
          </u>
          <note type="speaker" n="1f3dae44">
            Anf. 149 JOSEF FRANSSON (SD):
          </note>
          <u who="josef_fransson_b32cdd" xml:id="i-adf9f079f9d913f0-3" n="33373a7a">
            <seg n="0851db49">
              Herr talman! För säkerhets skull, så att jag inte glömmer det,
              tänkte jag börja med att yrka bifall till reservation nr 8.
            </seg>
            <seg n="02c3f910">
              Jag vill inleda dagens anförande med ett citat från en anonym
              filosof som skrivit en kommentar på internet under en av mina
              debattartiklar. Han skriver: Hyckleriet blir aldrig tydligare
              än när böndernas barn serveras mat i skolan som producerats under
              förhållanden som hade fått deras egna föräldrar åtalade.
            </seg>
            <seg n="ba96e54f">
              Jag tycker att det ganska väl sammanfattar läget i dagens Sverige
              när det gäller jordbrukspolitiken och våra jordbrukare. För varje
              år som går importerar vi alltmer av våra livsmedel, och vår självförsörjningsgrad
              är kanske lägst i hela Europa.
            </seg>
            <seg n="26948572">
              Jag tror nog att vi alla här i kammaren har en strävan efter
              att våra produktionsdjur ska ha en god djurvälfärd. Men det är
              ingen förutom Sverigedemokraterna som har visat något som helst
              intresse för att kompensera våra djurhållare så att vår djurvälfärd
              inte gör att de straffas ut ur konkurrensen. Som alla förstår
              kostar djurvälfärd pengar.
            </seg>
            <seg n="2666b813">
              Sverigedemokraterna har, som traditionen numera bjuder, ett batteri
              av förslag för att stärka det söndertrasade jordbruk som ännu
              finns kvar. Det bygger inte minst på att våra djurhållare ska
              kompenseras för den högre djurvälfärden. Den ska prioriteras och
              hållas hög, men det kan inte fortgå att vi i stället importerar
              kött som producerats med metoder som i Sverige betecknas som djurplågeri
              och är olagliga.
            </seg>
            <seg n="2cc6c11a">
              En annan del i att göra spelreglerna mer jämlika med de länder
              vi konkurrerar med är att normalisera drivmedelspriserna mot ett
              EU-genomsnitt. För mig är det helt obegripligt att regeringen
              väljer att höja drivmedelskostnaderna när den skulle behöva göra
              precis tvärtom. Det är mycket prat om att utjämna spelreglerna,
              men jag ser inte mycket av det i praktiken.
            </seg>
            <seg n="a1a41614">
              I vår skuggbudget lägger vi 460 miljoner kronor på att sänka
              drivmedelspriserna inom jord- och skogsbruket, vilket skulle minska
              utgiftsbördan med ungefär 1,20 kronor per liter diesel.
            </seg>
            <seg n="ca086cbb">
              Situationen för svenskt jordbruk är verkligen dålig. Bara mellan
              2005 och 2012 har antalet mjölkkor i Sverige minskat med 11,5
              procent. Antalet slaktsvin har under samma tid minskat med 21,5
              procent, och antalet smågrisar har minskat med hela 31 procent.
              Det är inget vackert facit för den sittande regeringen.
            </seg>
            <seg n="2d1ca0d9">
              Sverigedemokraterna lanserade i våras det vi kallar för Landsbygdslyftet.
              På så vis inledde vi en trend där landsbygdsfrågorna lyftes upp
              på dagordningen.
            </seg>
            <seg n="04938838">
              Centerpartiet skakade lite yrvaket på huvudet och deklarerade
              att det – trots några omvägar runt månggifte, fri invandring och
              lite annat smått och gott – minsann var landets landsbygdsparti.
              Sedan dess har även Moderaterna, Vänsterpartiet, Socialdemokraterna
              och Miljöpartiet gjort anspråk på titeln landsbygdsparti.
            </seg>
            <seg n="beae3f13">
              Detta är på många sätt gott. Landsbygdspolitiken har hamnat på
              efterkälken, och jag hoppas att frågorna får högre prioritet i
              valrörelsen. Den ofrivilliga urbaniseringen menar jag måste vändas.
            </seg>
            <seg n="4e403896">
              På senare tid har man dock kunnat se hur Miljöpartiet seglat
              upp som huvudutmanare till Centerpartiet om landsbygdsväljarnas
              gunst. Det är en utmanare framburen av en partisk och enligt mig
              okunnig mediekår. Jag gissar att Centerpartiet tackar och tar
              emot, för med Miljöpartiet som huvudutmanare kan det ju faktiskt
              framstå som riktigt duktigt på landsbygdsfrågor.
            </seg>
            <seg n="94e2ea7b">
              Miljöpartiet är nämligen allt annat än ett parti för landsbygdsjobb
              och landsbygdsutveckling. Bland annat är de flesta av jobben utanför
              landsbygden starkt beroende av konkurrenskraftiga energipriser,
              och Miljöpartiet vill som bekant höja energipriserna på i princip
              alla områden.
            </seg>
            <seg n="5a6bda61">
              På elsidan verkar man tycka att priserna är för låga, och man
              vill därför införa nya skatter på både vattenkraft och kärnkraft.
            </seg>
            <seg n="26452b96">
              Utöver detta vill man återinföra skatt på konstgödsel, höja skatten
              på bekämpningsmedel och införa en ny lastbilsskatt där själva
              syftet är att göra transporter dyrare.
            </seg>
            <seg n="24868054">
              Man vill också ha en generell höjning av skatt på diesel med
              20 öre och en höjd skatt på bensin med hela 70 öre. Grattis till
              alla arbetspendlare, säger jag bara.
            </seg>
            <seg n="e918e5b9">
              Vidare vill man ha högre skatt på sjötransporter, som är en viktig
              del i att få ut det som produceras i våra viktiga landsbygdsnäringar
              till slutkund.
            </seg>
            <seg n="ed1a179e">
              Sedan vill man såklart öka subventionerna till förnybar energi,
              vilket i förlängningen ofrånkomligt kommer att drabba energiintensiv
              industri, som nästan alltid har en direkt koppling till landsbygdsjobben.
            </seg>
            <seg n="8ca0dea4">
              Miljöpartiet har ingen, och jag menar bokstavligen ingen, politik
              för att stärka jobben på den svenska landsbygden. Den enda gången
              Miljöpartiet nämner konkurrenskraft i samband med landsbygdsfrågor
              i sin budget är när man vill öka den relativa konkurrensen för
              ekologiskt lantbruk genom att höja skatten för de konventionella
              produktionsmetoderna.
            </seg>
            <seg n="c60f6b24">
              I det betänkande vi i dag debatterar har jag också granskat Miljöpartiets
              särskilda yttrande, där man redogör för hur man vill använda pengarna
              inom utgiftsområde 23. Döm om min ganska milda förvåning när jag
              konstaterade att inte ett enda anslagsyrkande syftar till att
              stärka landsbygdens konkurrenskraft – inte ett enda.
            </seg>
            <seg n="ccae531a">
              Att medierna lyfter fram sina kelgrisar Miljöpartiet som utmanare
              för landsbygden är kanske inte så förvånande, men det är ett stort
              intellektuellt haveri. Det är med viss frustration jag säger detta.
            </seg>
            <seg n="06e85cbf">
              Detta ska då jämföras med Sverigedemokraterna. Vi lägger fram
              förslag efter förslag på hur vi ska stärka förutsättningarna i
              en rad stora landsbygdsnäringar såsom gruvnäring, skogsnäring,
              jordbruk, turism och inte minst vattenbruk.
            </seg>
            <seg n="552c2dcd">
              Vi vill skapa nya riktiga jobb. Här intar vi otvetydigt en topposition
              i svensk politik i dag. Bilden bör bekräftas ytterligare av att
              vi är det parti som genom vår skuggbudget anslår de högsta medlen
              inom utgiftsområdet för areella näringar och landsbygd.
            </seg>
            <seg n="f1f8246a">
              Inte minst tillskjuter vi medel för att behålla nivåerna i landsbygdsprogrammet.
              Dessa pengar vill vi bland annat använda för att återställa tidigare
              nivåer för fäbodjordbruket, som vi tycker är viktigt – ett stöd
              som regeringen av outgrundlig anledning valt att nästan halvera.
            </seg>
            <seg n="b06f1545">
              Herr talman! Jag tänkte uppehålla mig lite vid vattenbruksfrågan,
              för den är intressant. I dag ligger vi i Sverige på efterkälken
              när det gäller en av världens snabbast växande näringar, alltså
              vattenbruket. Förutsätter man att de flesta utvecklingsländer
              så småningom närmar sig västerländsk konsumtionsnivå kommer behovet
              av att få fram fisk att öka med flera hundra procent.
            </seg>
            <seg n="ad7b6ccf">
              Den ökande konsumtionen av fisk utgör en av de större utmaningarna
              för världssamfundet under överskådlig framtid eftersom efterfrågan
              ökar medan bestånden minskar. Redan nu minskar bestånden av de
              flesta arter av matfisk, och flera av dem är redan gravt utfiskade,
              ibland på gränsen till utrotning. Det är här vattenbruket kommer
              in i bilden.
            </seg>
            <seg n="f5dcbd82">
              52 av de 110 miljoner ton fisk som konsumerades i världen 2006
              var odlad. De resurs- och miljömässiga fördelarna med fiskodling
              är vidare avsevärda då fiskodling har en av de lägsta foderomvandlingsfaktorerna
              för någon animalisk produkt. Med andra ord krävs det förhållandevis
              lite foder för att producera fisk jämfört med andra köttprodukter.
            </seg>
            <seg n="10468c0a">
              Vattenbruk är ett sunt sätt att producera näringsrik, resurseffektiv
              och miljövänlig mat, och Sverige har bättre förutsättningar än
              de flesta att bygga en effektiv industri kring detta.
            </seg>
            <seg n="ee50e6df">
              I mars 2009 släpptes SOU 2009:26, Det växande vattenbrukslandet
              . Rapporten redogör för en rad åtgärder för att nå en expansion
              av vattenbruket i Sverige. Om utredningen följs och leder till
              en ökad produktion på 50 000 ton per år, från 9 600 i dagsläget,
              beräknas det innebära 1 100 heltidsanställningar till en kostnad
              av 60 miljoner kronor under fem år. Det är, menar jag, en förhållandevis
              liten insats i jämförelse med de enorma resurser som ofta läggs
              på sysselsättningspolitik.
            </seg>
            <seg n="37bcaf61">
              Jag förstår faktiskt inte riktigt vad vi väntar på. Varför bara
              importera fisk när vi med relativt små medel skulle kunna bli
              exportörer av stora mängder högkvalitativ matfisk, till exempel
              röding och regnbåge?
            </seg>
          </u>
          <note type="speaker" n="e3117b1b">
            Anf. 150 BENGT-ANDERS JOHANSSON (M):
          </note>
          <u who="bengt-anders_johansson_83689f" xml:id="i-ec512bcae02345b2-0" n="4c668e5c">
            <seg n="536e63e1">
              Herr talman! Jag vill inleda med att yrka bifall till utskottets
              förslag.
            </seg>
            <seg n="22b7d112">
              Miljö- och jordbruksutskottets ansvarsområde är oerhört väsentligt
              för människans överlevnad. Det handlar bland annat om luft, vatten,
              livsmedel och energiproduktion, vilket gör att vi i utskottet
              alltid känner oss väldigt betydelsefulla.
            </seg>
            <seg n="233cfc14">
              Jag ska dock börja med en lite annan vinkling i dag eftersom
              detta är ett budgetbetänkande. Budgethanteringen i riksdagen för
              nästa år omgärdas av en sorgkant. Min fråga är om det inte egentligen
              finns ett antal socialdemokrater som i dag känner en viss sorg.
              Alla oberoende bedömare förkastar nedmonteringen av den budgetöverenskommelse
              som Socialdemokraterna själva initierade och som har hållit i
              nästan 20 år.
            </seg>
            <seg n="c78aa0f1">
              Socialdemokraterna valde att gå emot riksdagstjänstemännens utredning
              som avrådde från att dela upp budgeten. Det är en grundmurad överenskommelse
              som av partitaktiska skäl nu slängs över bord. Ordet pyrrhusseger
              har fått ett ansikte även i Sveriges riksdag.
            </seg>
            <seg n="a9622983">
              Därför tänkte jag titta på Socialdemokraternas särskilda yttrande,
              där det står följande: Beslut om samtliga anslag inom ett utgiftsområde
              ska enligt budgetprocessens regler fattas genom ett enda beslut.
              – – – Vårt budgetalternativ bör ses som ett sammanhållet paket
              där någon eller några delar inte kan brytas ut och behandlas isolerat.
              Det är alltså Socialdemokraternas eget särskilda yttrande. Min
              fråga är: Kommer det att gälla nästa år, eller ska vi bryta upp
              även det som rör sig inom utskottets ansvarsområde?
            </seg>
            <seg n="bb0a6cf9">
              En gång i tiden var det de facto så att varje utskott självt
              bestämde hur mycket man skulle ha, och sedan fick finansministern
              räkna ihop det och lägga det på skattsedeln.
            </seg>
            <seg n="4eea1963">
              Herr talman! Jag vill nu gå över på jordbruket, och jag ska säga
              lite om den svenska skogen och beröra fisket.
            </seg>
            <seg n="82d8986e">
              Det svenska jordbruket står nu inför stora omställningar och
              är också i behov av en ökad effektivisering. Så har det alltid
              varit. Svenskt jordbruk med sina duktiga företagare är konkurrenskraftigt
              om det ges samma spelregler som konkurrenterna i omvärlden. Det
              är mot den bakgrunden som det är så viktigt att den nu tillsatta
              Konkurrenskraftsutredningen har kommit i gång, så att den kan
              visa på de nödvändiga anpassningar vi har att se fram emot. Det
              är också därför som regeringen har lagt ökade satsningar på forskning
              – exempelvis stärks Formas med 300 miljoner kronor.
            </seg>
            <seg n="95074913">
              Politiken har ett stort ansvar i en så politikergenomsyrad näring,
              inom ramen för den gemensamma jordbrukspolitiken. Det är också
              där suggpengarna kommer till och som vi nu utvecklar biogasprojektet
              och kontinuerligt arbetar för det minskade regelkrånglet – allt
              för att underlätta företagandet, för det här är företagande.
            </seg>
            <seg n="c79a944d">
              Det är också därför som bredbandssatsningen stärks med ytterligare
              300 miljoner.
            </seg>
            <seg n="2a31e27a">
              Matlandet Sverige, som Socialdemokraterna uppenbarligen vill
              stöpa om och kalla något annat, tar fasta på primärproduktionen,
              alltså själva jordbruket, men det tar också fasta på måltiderna
              inom den offentliga sektorn. Hör nu: Det är tre miljoner måltider
              per dag som detta omfattar. Det visar på vikten av att detta finns
              med. Det handlar om förädlad mat, matturism och restaurang. Detta
              är en oerhört viktig del av den svenska livsmedelsproduktionen.
            </seg>
            <seg n="ecc3cc4f">
              Eldrimner har fått en fastare form genom knytningen till Länsstyrelsen
              i Jämtlands län. Mathantverket och småskaligheten är för många
              konsumenter ett viktigt komplement till den övriga livsmedelshanteringen.
            </seg>
            <seg n="2bc45658">
              Herr talman! Satsningarna har varit framgångsrika. Mellan 2008
              och 2012 har följande utvecklingar skett. Livsmedels- och dryckesbranschen
              har ökat med 11 procent. Förädlingsvärdet till restaurang har
              ökat med 12 procent. Små och medelstora aktörers deltagande i
              upphandling har ökat från 5 till 8 procent. Små slakterier har
              ökat med 32 procent. Livsmedelsföretagen har ökat med 11 procent,
              och livsmedelsexporten har ökat med 7 procent.
            </seg>
            <seg n="1541287b">
              Det är viktigt att tala om detta när oppositionen så totalt vill
              sänka Matlandet Sverige. Deras bild är inte med sanningen överensstämmande
              när man ser på effekterna.
            </seg>
            <seg n="062dbb67">
              Rovdjurspolitiken är nu på plats, vilket kommer att underlätta
              för tamdjursägare, inte minst för fäbodbrukare, vilket är väldigt
              välkommet.
            </seg>
            <seg n="a1ddec72">
              Herr talman! Jag går nu över på den svenska skogen. Den är utomordentligt
              viktig. 50 procent av vår landyta är skog. Det är ungefär 100
              000 sysselsatta i skogsnäringen. Den är vår största exportnäring.
            </seg>
            <seg n="6f1cad55">
              1 procent av jordens skogar växer i Sverige, men – notera detta
              – 10 procent av den globala produktionen av virke, massa och papper
              kommer från Sverige. Vi har hela tiden sagt att vi ska sköta den
              svenska skogen med frihet under ansvar, och så ska det förbli.
            </seg>
            <seg n="d5f618e7">
              Skogsindustrin och den svenska skogen har nu stora utmaningar,
              inte minst på grund av det minskade pappersanvändandet eftersom
              vi alla nu sitter med paddor, alltså elektroniska instrument.
              Skogsriket är därför en strategiskt oerhört viktig satsning. Den
              har fokus på fler jobb. Den ska stärka innovationskraften. Den
              ska ge kompetenshöjning och också medverka till ett hållbart brukande.
            </seg>
            <seg n="69e33add">
              Därför, herr talman, är det för mig oerhört underligt att Socialdemokraterna
              vill ta bort denna satsning. Varför vill inte Socialdemokraterna
              satsa på skogen? Löfven har ju sagt att skogen är det gröna guldet.
              Är det möjligen därför, att de ska klara sig själva?
            </seg>
            <seg n="d45a05f2">
              Sedan gäller det fisket. Vi har ett tydligt fokus, nämligen ett
              hållbart fiske. Det är en förutsättning för den nästkommande generationen.
              Sverige är pådrivande inom EU för ett hållbart fiske. Och det
              vi har stridit för länge, nämligen utkastförbudet, är nu på väg
              att implementeras och genomföras.
            </seg>
            <seg n="56fc8ec0">
              Vi har i Sverige satsat på nya redskap som är selektiva, som
              fångar det de ska, så att det inte blir för mycket bifångster.
              Jag tycker att vi ska vara stolta över att de svenska fiskarna
              har gått i bräschen för detta och skapat nya redskap.
            </seg>
            <seg n="238d97d4">
              Framgångarna har också varit tydliga i den gemensamma fiskeripolitiken
              inom EU, där vi har samkört med Europaparlamentet, vilket jag
              tycker är bra. Där har inte minst Miljöpartiet varit en starkt
              bidragande faktor.
            </seg>
            <seg n="3abaeecf">
              Vi bevakar också kustfiskets förutsättningar, för det är en viktig
              del i den småskaliga delen av livsmedelsförädlingen.
            </seg>
            <seg n="e81d1de8">
              Det absolut mest glädjande är att jag får uppfattningen att fisken
              är på väg att återhämta sig, vilket är väldigt välkommet.
            </seg>
            <seg n="01442528">
              Herr talman! Vi står nu inför stora utmaningar när det gäller
              den gemensamma jordbrukspolitiken. Där är det viktigt att vi tar
              till vara det svenska produktionsjordbrukets potential och ser
              till att det får en förbättrad konkurrenskraft. Vi måste i detta
              sammanhang snegla på våra konkurrentländer inom EU, hur de gör
              och hur de, så att säga, väljer att utforma sina regelverk. Det
              är också viktigt att WTO fortsätter att riva ned de skyddsmurar
              som finns och att frihandeln kan öka.
            </seg>
            <seg n="2f383aa9">
              När det gäller landsbygdsutvecklingen, avslutningsvis, är det
              stora utmaningar på grund av att vi nu växlar mellan två programperioder.
              Det i kombination med den neddragning som man har gjort från EU
              och att vi har ett utgiftstak gör att vi får extra påfrestningar
              under ett par års tid. Men det är viktigt att poängtera att 92
              procent av landsbygdsutvecklingspengarna är kvar. Man kan tro
              att alltihop är raserat när man hör vissa företrädare.
            </seg>
            <seg n="f378ae58">
              Det som förlängs gäller vallstöd, den ekologiska odlingen, betesmarksstöd
              och LFA-områden när det gäller att jämna ut produktionsförhållanden.
              Det finns också ett visst utrymme för investeringsstöd, bredband,
              suggpengen, Greppa näringen, växtskyddscentraler och Matlandet.
              Jag tycker att det är viktigt att påpeka att det inte är något
              raserande. Det mesta är kvar.
            </seg>
            <seg n="f552fac5">
              Herr talman! Socialdemokraterna och deras politik utgör ett hot
              mot den svenska landsbygden. Man vill höja en kilometerskatt med
              300 miljoner kronor. Man vill höja slakteriavgiften med 90 miljoner.
              Man vill ta bort Skogsriket – det är 45 miljoner. Man vill ta
              bort 10 miljoner på Matlandet. Och så lägger man till 370 miljoner.
              Det var det enda som den socialdemokratiske företrädaren nämnde.
              Han nämnde inte det andra. Det är nästan 100 miljoner back, och
              så säger man att man står upp för landsbygden.
            </seg>
            <seg n="15ff8b23">
              När det gäller kilometerskatten: Gör som de franska socialisterna
              nu gör! Dra tillbaka det förslaget! Det är inte smart. Det är
              inte klokt. Framför allt är det ett hot mot landsbygden. Följ
              de franska socialisterna!
            </seg>
            <seg n="9194f5da">
              Sedan kan jag bara notera att Socialdemokraterna också när det
              gäller rovdjuren vill överlåta åt tjänstemän att hantera det.
              Man vill ha fler vargar. Dessutom säger man i något uttalande
              att om EU nu accepterar den svenska linjen kommer Socialdemokraterna
              också att göra det. Det innebär att man inte är mogen att ta ett
              eget beslut. Man lägger det i knät på EU. Det är beklagansvärt.
            </seg>
            <seg n="5291aa94">
              Socialdemokraterna har varit väldigt tydliga med att man ska
              satsa på landsbygden. Jag noterar att Sverigedemokraterna satsar
              fyra gånger mer än Socialdemokraterna. Det kan vara notabelt,
              åtminstone när man säger att man vill satsa.
            </seg>
          </u>
          <note type="speaker" n="3b07e9aa">
            Anf. 151 JOHAN LÖFSTRAND (S) replik:
          </note>
          <u who="johan_lofstrand_94e598" xml:id="i-29922797b6d19430-1" n="84d798ec">
            <seg n="5e8173dd">
              Herr talman! Det är fascinerande att se flera moderata företrädare
              i dag stå och irriteras över det nederlag som skedde tidigare
              i veckan. Jag trodde att det var regeringens uppgift att säkra
              majoriteten i kammaren, inte oppositionens. Under de år som vi
              socialdemokrater har styrt i minoritet har vi gjort det genom
              att ha säkra majoriteter.
            </seg>
            <seg n="405c1f31">
              Det som är ännu mer fascinerande är att de borgerliga företrädarna,
              Bengt-Anders och andra, i dag nästan har ägnat mer tid åt att
              irritera sig över detta än att diskutera det vi ska diskutera,
              det vill säga miljö- och jordbruksfrågor. Men det kanske visar
              på det ointresse som Moderaterna har kring de här frågorna.
            </seg>
            <seg n="adc0d8fb">
              Jag har två saker. Först och främst är det så att om Bengt-Anders
              Johansson hade läst vår budgetmotion hade han sett att vi har
              läst och tagit del av vad som har skett när det gäller slakterierna.
              Vi har precis samma förslag som regeringen på den punkten i den
              budget som vi lägger fram i år. Det var skillnad förra året. Bengt-Anders
              Johansson kanske skulle läsa budgetmotionen för i år i stället
              för förra årets. Vi har sett att det gav resultat och har därför
              ställt oss bakom regeringens förslag.
            </seg>
            <seg n="c647a87f">
              Nu till min huvudfråga. Jag är ute och träffar många lantbrukare.
              De är oerhört bekymrade över de neddragningar som regeringen nu
              gör när det gäller landsbygdsprogrammet. Under 2014 och 2015 finns
              det ett antal lantbrukare som kommer att ha oerhört tufft att
              klara sin ekonomi. Framför allt kommer det i förlängningen att
              påverka både miljön och det kulturlandskap vi har. Vad är ditt
              besked när det gäller bland annat skärgårdsböndernas situation?
            </seg>
          </u>
          <note type="speaker" n="ad52d33d">
            Anf. 152 BENGT-ANDERS JOHANSSON (M) replik:
          </note>
          <u who="bengt-anders_johansson_83689f" xml:id="i-ec512bcae02345b2-1" n="4c668e5c">
            <seg n="e9cd9c46">
              Herr talman! Anledningen till att det finns skäl att uppehålla
              sig vid det som hände i går är att det är unikt i svensk politik.
              Det är ungefär som att vi har varit överens i 20 år om att vi
              ska spela fotboll, men helt plötsligt kommer en majoritet med
              ishockeyutrustning och börjar spela ishockey. Det blir inte speciellt
              bra. Det är precis det som händer nu.
            </seg>
            <seg n="14a533dd">
              Det sätter hela budgetsystemet i en beklagansvärd situation.
              Möjligtvis saknas det tilltro inför framtiden till hur detta ska
              hanteras när man från det största oppositionspartiet är beredd
              att gå i spetsen för att bryta upp det som man själv har varit
              noga med att föra in. Det är djupt beklagligt, Johan Löfstrand.
              Jag är den första att beklaga att ni inte hade mer ork att stå
              upp för det som ni själva har lagt in.
            </seg>
            <seg n="97dd009c">
              Så till landsbygdsprogrammet. Ja, man ska minska en budget. Vi
              har varit överens från svensk sida om att vi skulle driva det
              i EU. Då konstaterar jag att 92 procent är kvar. Sedan kommer
              det vissa andra tillägg under de kommande åren. Det är bland annat
              ett budgettak som vi riskerar att nå. Jag är övertygad om att
              det, när man gör en total genomlysning av landsbygdsprogrammet,
              finns utrymme för att kanske hitta det som inte är det absolut
              nödvändigaste inom landsbygdsprogrammet och styra om det till
              det som är mer nödvändigt. Det handlar om en prioritering. Det
              arbetet är i gång.
            </seg>
          </u>
          <note type="speaker" n="8b654ee2">
            Anf. 153 JOHAN LÖFSTRAND (S) replik:
          </note>
          <u who="johan_lofstrand_94e598" xml:id="i-29922797b6d19430-2" n="84d798ec">
            <seg n="18b893be">
              Herr talman! Bengt-Anders Johansson nämnde i sitt anförande att
              EU har dragit ned. Ja, EU har dragit ned, men det är fortfarande
              vi i Sverige som beslutar hur stort landsbygdsprogrammet ska vara.
            </seg>
            <seg n="6d061eb3">
              Vi socialdemokrater skjuter till en avsevärd del av pengar, för
              vi anser att det är viktigt att landsbygden lever.
            </seg>
            <seg n="f09e729b">
              Viktningen av den programperiod som ligger framgent är väldigt
              baktung. Det innebär att det under 2014 och 2015 kommer att delas
              ut väldigt lite pengar. Det är det som slår hårt mot de här lantbrukarna.
              Men Bengt-Anders Johansson var väldigt tydlig i sitt anförande.
              Det är lantbrukare som nu inte kommer att få sina stöd. Jag träffade
              ett antal lantbrukare i skärgården i mina hemtrakter i Östergötland.
              De räknas inte som bönder. De är inte viktiga. Deras arbete är
              inte viktigt. Den kulturmiljö som de upprätthåller är inte viktig
              i Moderaternas landsbygdsprogram.
            </seg>
            <seg n="bd5be6f6">
              Det kommer att innebära att på de öarna och i den skärgårdsmiljön
              kommer det inte att finnas några betande djur och med största
              sannolikhet i framtiden inte heller finnas någon lantbruksverksamhet,
              vilket är oerhört sorgligt. Om lantbrukarna inte får någon ersättning
              under två års tid kommer det att bli oerhört svårt att dra i gång
              verksamheten.
            </seg>
            <seg n="6fa7c2cc">
              Det är skönt att få ett tydligt besked så att vi vet.
            </seg>
            <seg n="8d2e9c0c">
              Den ena frågan handlade alltså om att få mindre pengar.
            </seg>
            <seg n="1b3b6989">
              Den andra frågan gäller hur regeringen ser på det mål som har
              satts upp om att skapa 20 000 nya arbetstillfällen fram till 2020.
              Innebär det att man från och med dagens datum ska skapa 35 000
              nya arbetstillfällen för att klara målen i projektet Matlandet?
              Hur ska man göra det när man samtidigt drar ned på anslaget till
              landsbygdsprogrammet?
            </seg>
          </u>
          <note type="speaker" n="ca64c8f7">
            Anf. 154 BENGT-ANDERS JOHANSSON (M) replik:
          </note>
          <u who="bengt-anders_johansson_83689f" xml:id="i-a7f14d8c4f120505-0" n="4c668e5c" next="i-ed6d65bef93b8b93-0">
            <seg n="e85fa26f">
              Herr talman! Jag hoppas att åhörarna noterade att de frågor jag
              ställde i mitt anförande fick jag inget svar på av Johan Löfstrand.
              Han svarade inte på om man tänker ändra budgetreglerna i utskottet
              eller varför man inte vill satsa på skogen. Man avvecklar hela
              projektet Skogsriket när man minskar anslaget med 45 miljoner.
              Det är synd när man inte får svar på sina frågor.
            </seg>
            <seg n="62017ef8">
              Men jag ska svara på de frågor jag fick. Socialdemokraterna gör
              ett stort nummer av att man ska skjuta till 371 miljoner kronor
              för utvecklingen av landsbygden. Johan Löfstrand nämner inte med
              ett ord – vilket är ohederligt – att man samtidigt lägger på 300
              miljoner i kilometerskatt, som i huvudsak kommer att drabba landsbygdsbefolkningen
              och de produkter som produceras på landsbygden. Han nämner inte
              ett ord om att man tar bort hela satsningen på Skogsriket, vilket
              innebär att en bransch som för närvarande har det tufft får det
              ännu tuffare.
            </seg>
            <seg n="9554af63">
              Jag medger att pengarna till landsbygdsprogrammet kommer att
              minska, men jag hävdar att 92 procent är kvar. Inom ramen för
              de 92 procenten går det att ändå prioritera det som är absolut
              viktigast. Det är hederligt att man står upp för det man gör och
              inte mörkar vissa saker.
            </seg>
          </u>
          <note n="df3aec6d">
            Anf. 155 ANITA BRODÉN (FP):
          </note>
          <u who="bengt-anders_johansson_83689f" xml:id="i-ed6d65bef93b8b93-0" n="4c668e5c" prev="i-a7f14d8c4f120505-0">
            <seg n="dad534a6">
              Herr talman! Ett hållbart jord- och skogsbruk är en del av lösningen
              på dagens miljöutmaningar. Det är också en förutsättning för vår
              gemensamma framtid. Det är en basnäring.
            </seg>
            <seg n="abe51db4">
              Herr talman! Folkpartiet anser att jordbruket, i likhet med andra
              sektorer, ska bära sina egna miljö- och klimatkostnader helt i
              enlighet med PPP – principen förorenaren betalar. Det är också
              viktigt att tillägga att jordbruket ska ersättas för sina insatser
              för kollektiva nyttigheter, som naturvård och bevarandet av den
              biologiska mångfalden. Därigenom förstärks drivkrafterna för effektivisering
              och klimatsmart teknik.
            </seg>
            <seg n="15e44b5f">
              Miljöhänsynen inom skogsbruket måste öka. Både staten och skogsnäringen
              har ett stort ansvar att skydda skogens ekosystemtjänster och
              bevara den biologiska mångfalden samt ge de kvarvarande gammelskogarna
              ett särskilt skydd. Vi ska också lägga till att tack vare alla
              privata skogsägare har vi i vårt land räddat mycket av den biologiska
              mångfalden. Det handlar om ett vårdande av skogen generationer
              tillbaka i tiden.
            </seg>
            <seg n="fe7d6868">
              Herr talman! I dagens betänkande föreslår regeringen en satsning
              på de areella näringarna på 15 miljarder kronor. Socialdemokraterna
              ökar med 312 miljoner kronor. Det är viktigt att ha frågan om
              balansen framför våra ögon, och av de 26 satsningar som tas upp
              i betänkandet har Socialdemokraterna bejakat 22. Vi står inte
              så långt från varandra.
            </seg>
            <seg n="de97c5e8">
              När man får möjlighet att träffa kolleger från andra länder och
              kontinenter slås man av att det samlade intrycket är att Sverige
              så väl klarar ekonomiska påfrestningar, lågkonjunkturer och kriser,
              att vi driver miljöfrågor framgångsrikt, att vi har ett starkt
              djurskydd och en imponerande jämställdhet.
            </seg>
            <seg n="6609a944">
              Men när man lyssnar på kammardebatten låter det helt annorlunda.
              Då hörs i stället dystra beskrivningar från oppositionens håll.
              Nu finns inte Jan-Olof Larsson kvar i kammaren så att han kan
              höra berömmet, men glädjande nog fick jag lyssna till Jan-Olof
              Larsson när han erkände att det går allt bättre.
            </seg>
            <seg n="052b3a4a">
              Herr talman! Jag har därför i dag valt att lyfta fram några områden
              där jag vill visa att regeringen verkligen inte vilar på lagrarna.
              Jag börjar med livsmedelsproduktionen.
            </seg>
            <seg n="146b7e6c">
              Det handlar inte om antingen ekoodling eller konventionell odling,
              utan det handlar om både och. Det sker en utveckling för att göra
              den konventionella odlingen ännu mer miljövänlig. Organisationer
              som Odling i Balans och Greppa Näringen har under många år arbetat
              med stort engagemang i dessa frågor. Detta är viktigt, precis
              lika viktigt som den satsning som sker i ekoodling och den spjutspets
              som ekoodlingen utgör.
            </seg>
            <seg n="890cb8b3">
              Herr talman! Jag kan ha missat, men ingenstans har jag kunnat
              läsa något om vikten av vad konsumenterna önskar. För oss liberaler
              är det självklart att jordbruks- och livsmedelspolitiken ska ha
              ett tydligt konsument- och hållbarhetsperspektiv, samtidigt som
              samhället ska underlätta, möjliggöra och i den offentliga verksamheten
              vara pådrivande för ökad produktion av ekomat.
            </seg>
            <seg n="122ba14a">
              Just nu arbetar man med landsbygdsprogrammets utformning. Det
              är fråga om mycket medel. Det har precis varit en diskussion om
              den frågan i kammaren. Från EU handlar det om 1,9 miljarder, och
              i egeninsatser är det 2,6 miljarder. Men det är fråga om en minskning.
              Den drabbar, precis som Johan Löfstrand har tagit upp, vissa verksamheter.
              Visst är det problematiskt. Här måste vi ta ansvar och göra vad
              vi kan, bland annat med hjälp av kopplade stöd för betande mular.
              Här finns möjligheter. Det är viktigt att se frågan i ett sammanhang.
              Företagarsatsningen, Sverige – det nya matlandet och Eldrimner
              har nämnts. Det handlar också om de stöd och ersättningar som
              blir kvar. Jag medger att allt detta är en stor utmaning, och
              här behöver vi jobba tillsammans.
            </seg>
            <seg n="0ddeb575">
              Herr talman! Jag vill också ta upp en annan fråga, en liberal
              hjärtefråga, nämligen djurskydd. Mycket har skett, och mycket
              sker på detta område. Ett betydligt effektivare och mer likvärdigt
              djurkontrollprogram har införts, överflyttat från kommunerna till
              länsstyrelserna. Det är tuffare lagar i fråga om djurförbud. Förbud
              mot kastrering utan bedövning kommer att införas 2016. En djurskyddsproposition
              är på gång, förvisso försenad, men där kommer bland annat lagförslag
              om förbud mot sex med djur att finnas med.
            </seg>
            <seg n="9b8244bc">
              Ett 3R-centrum – 3R handlar om alternativ till djurförsök – ska
              också sättas på plats. Det är något som har efterfrågats av flera
              andra partier. En nationell plan för en långsiktigt uthållig förvaltning
              av husdjurs genetiska resurser ska inrättas. Detta är svar på
              vad Miljöpartiet har efterfrågat.
            </seg>
            <seg n="cb898dce">
              Herr talman! Jag kan ändå inte låta bli att nämna att Alliansen
              har tagit upp frågan om rovdjur i rovdjursbetänkandet.
            </seg>
            <seg n="dee19e3f">
              Nu kommer det att finnas förvaltningsplaner med utgångspunkt
              i EU:s art- och habitatdirektiv. Men fortfarande känner jag en
              sorg över att vi inte lyckades nå en blocköverskridande överenskommelse.
              Det var så nära! Vi har väl lärt oss för framtiden, och jag känner
              att Matilda Ernkrans verkligen sträckte ut handen. Det här ska
              vi ta tag i och jobba vidare med framöver.
            </seg>
            <seg n="6aa80982">
              Det finns en del andra saker som vi satsar på vad gäller djurskydd
              – både veterinär fältverksamhet, djurskyddsfrämjande åtgärder
              och bekämpande av smittsamma husdjurssjukdomar, för att nämna
              några.
            </seg>
            <seg n="af94512a">
              Avslutningsvis, herr talman, vill jag betona vikten av Miljömålsberedningens
              arbete. Jag tänker inte i detalj ta upp det, för det har förts
              fram på ett bra sätt här i dag. Efter den 15 juni 2014 kommer
              Miljömålsberedningen, utgår jag ifrån, att besluta om att granska
              ytterligare miljömål och ge förslag på etappmål till regeringen.
            </seg>
            <seg n="9c762e37">
              Nu återstår implementeringen av EU:s första och andra pelare
              vad gäller den gemensamma jordbrukspolitiken, och nu gäller det
              att tillsammans göra det allra bästa för träffsäkra nationella
              ersättningar och för en bra landsbygdsutveckling. I det här arbetet
              har oppositionen inbjudits. Jag beklagar att man inte alltid haft
              möjlighet att delta, för det är vid de tillfällen då departementet
              finns representerat på plats som det finns möjlighet att få information,
              vara med i dialogen och lämna sina synpunkter. Det är då oppositionen
              kan göra verklig skillnad. Jag vädjar till er att ta vara på de
              tillfällen där vi sträcker ut handen.
            </seg>
            <seg n="bbbc39bd">
              Med det, herr talman, yrkar jag bifall till förslaget i betänkandet
              och avslag på samtliga reservationer. Jag vill samtidigt till
              presidiet, kansliet, tjänstemän och alla riksdagskolleger säga:
              God jul!
            </seg>
          </u>
          <note type="speaker" n="9dc35c2d">
            Anf. 156 KEW NORDQVIST (MP) replik:
          </note>
          <u who="kew_nordqvist_51f97a" xml:id="i-1fd2cfcdb3827124-1" n="25a8f98a" next="i-a59f39bad773ae45-1">
            <seg n="0168989c">
              Herr talman! Jag tyckte att det var glädjande att höra det du
              inledde med, Anita, nämligen att förorenaren ska betala och att
              det ska kombineras med ersättning till lantbrukarna för kollektiva
              nyttigheter. Jag delar den uppfattningen. Jag tycker att det var
              riktigt roligt att höra. Jag undrar bara vilka praktiska konsekvenser
              det får.
            </seg>
            <seg n="3129dd7f">
              Anita Brodén nämnde också att det ekologiska ska vara spjutspetsen
              och att man vill ha ett uthålligt jordbruk. Man vill ha både och,
              var formuleringen.
            </seg>
            <seg n="97e2d727">
              Jag undrar: Vad är Folkpartiets vision om ett uthålligt jordbruk?
              Ett uthålligt jordbruk som vilar på fossil energi kan knappast
              vara uthålligt i längden.
            </seg>
            <seg n="542c005f">
              Det var min första fråga.
            </seg>
          </u>
          <note n="1453dc85">
            Anf. 157 ANITA BRODÉN (FP) replik:
          </note>
          <u who="kew_nordqvist_51f97a" xml:id="i-a59f39bad773ae45-1" n="25a8f98a" prev="i-1fd2cfcdb3827124-1">
            <seg n="d340b30d">
              Herr talman! Jag vill börja där Kew Nordqvist slutade. Vad gäller
              fossil energi: All areell verksamhet kan – tekniken finns – ställas
              om för att fasa ut fossilanvändningen. Det är någonting som vi
              är fullständigt överens om. De enorma subventionerna har varit
              uppe. Här har vi verkligen ett teknikskifte som inte låter vänta
              på sig.
            </seg>
            <seg n="238ab5ed">
              De kollektiva nyttigheterna är någonting som alliansregeringen
              vid ett antal tillfällen har lyft fram. Det är viktigt när det
              gäller till exempel det som vi kallar för pelare 1, direktstöd,
              att man inriktar sig på aktiva bönder, inte passiva betesputsare.
              Det handlar om att se vilka möjligheter som finns. Det är sådant
              som vi vill diskutera med er, till exempel betande mular. Det
              finns inget som kan ersätta betande mular vad gäller biologisk
              mångfald.
            </seg>
            <seg n="cf62c7ba">
              Vi ser att det handlar om både och, med den certifierade ekologiska
              odlingen som spjutspets. Det är viktigt. Vi har 80 procent konventionell
              odling i Sverige. Hur mycket kan inte ske om fler och fler gårdar
              ställer om till något mer, eller kanske mycket mer, miljövänligt.
              Då har vi kommit väldigt långt.
            </seg>
          </u>
          <note type="speaker" n="9f831c1d">
            Anf. 158 KEW NORDQVIST (MP) replik:
          </note>
          <u who="kew_nordqvist_51f97a" xml:id="i-1fd2cfcdb3827124-2" n="25a8f98a" next="i-a59f39bad773ae45-2">
            <seg n="c3e4c15e">
              Herr talman! I det som jag ser som fossilt inberäknar jag även
              konstgödseln. Därför måste det konventionella jordbruket fasa
              ut konstgödseln. Det var dit jag ville komma.
            </seg>
            <seg n="8b0e3016">
              När det gäller pelare 1 har jag en direkt fråga till Folkpartiet.
              Man har alltså möjlighet att flytta över 15 procent från pelare
              1 till pelare 2. Är ni beredda att göra det för att stärka det
              sargade landsbygdsprogrammet?
            </seg>
            <seg n="2a0234f4">
              Jag har även en fråga angående djurskyddet: Är ni beredda att
              skjuta till mer resurser till kontroll och till Jordbruksverkets
              verksamhet i arbetet med att öka djurskyddet?
            </seg>
          </u>
          <note n="87bbeaaa">
            Anf. 159 ANITA BRODÉN (FP) replik:
          </note>
          <u who="kew_nordqvist_51f97a" xml:id="i-a59f39bad773ae45-2" n="25a8f98a" prev="i-1fd2cfcdb3827124-2">
            <seg n="aa71a5ab">
              Herr talman! Vad gäller konstgödsel eller handelsgödsel är det
              ingen hemlighet att Folkpartiet har pekat ut kadmium som ett av
              de värsta gifter som vi snabbast möjligt behöver fasa ut så att
              det inte ska komma ut på våra åkrar eller i vårt vatten. Det ser
              vi som den prioriterade frågan.
            </seg>
            <seg n="31578fd5">
              Diskussionen om att flytta mellan pelare 1 och pelare 2 pågår
              just nu. Det är de gemensamma överläggningar och möten som vi
              har med oppositionen. Där får vi tillsammans se på: Vad är klokast?
              Jag tror att Kew Nordqvist känner till både fördelarna och nackdelarna
              med att flytta över från pelare 1 till pelare 2. Det här blir
              säkert grekiska för dem som inte är insatta, men det handlar,
              herr talman, om direktstöd i pelare 1. Pelare 2 handlar mer om
              landsbygdsmedel.
            </seg>
            <seg n="21994006">
              När det gäller djurskydd räknade jag upp väldigt mycket som görs
              på det området. Jag har otroligt stor tilltro till det arbete
              som pågår på Jordbruksverket. Där tog man sig an de här frågorna
              på ett konstruktivt sätt. Man har nu inrättat ett djurskyddsråd,
              som är rådgivande, anordnar seminarier och utbildningar för djurskyddspersonal
              ute på länsstyrelserna. Där finns det resurser. Det har Jordbruksverket
              prioriterat, och man har fått medel för att kunna klara det.
            </seg>
          </u>
          <note type="speaker" n="0c6597d0">
            Anf. 160 JOSEF FRANSSON (SD) replik:
          </note>
          <u who="josef_fransson_b32cdd" xml:id="i-6cb1c4111767c674-0" n="33373a7a" next="i-00e130b9a322a22b-0">
            <seg n="999857e6">
              Herr talman! Det är lite olika spår som jag tänkte gå igenom.
              Jag tog upp i mitt anförande hur regeringen successivt under flera
              år har höjt dieselpriserna. Vi känner alla till svårigheterna
              i Sverige med minskande antal jordbruk och sjunkande lönsamhet.
              Jordbrukare efter jordbrukare får slå igen. När vi redan har Europas
              högsta dieselpriser resonerar man ungefär så här: Vi höjer lite
              till. Det tycker jag är en ganska märklig tågordning, minst sagt.
            </seg>
            <seg n="072eef5d">
              Det var lite kul att Anita Brodén tog upp detta med Socialdemokraterna
              – jag kunde aldrig begära replik på dem – och jag delar hennes
              analys att de skramlar lite väl mycket med ganska små medel. Det
              rör sig ju trots allt bara om 312 miljoner kronor som Socialdemokraterna
              skjuter till i det här utgiftsområdet. Men när man väl har gett
              pengarna tar man ju bort dem med andra handen.
            </seg>
            <seg n="e63f2ec4">
              Jag är dock lite besviken över att Anita Brodén inte tog upp
              Sverigedemokraternas satsning på området. Jag känner mig lite
              utanför där.
            </seg>
          </u>
          <note n="8b0627aa">
            Anf. 161 ANITA BRODÉN (FP) replik:
          </note>
          <u who="josef_fransson_b32cdd" xml:id="i-00e130b9a322a22b-0" n="33373a7a" prev="i-6cb1c4111767c674-0">
            <seg n="4e502930">
              Herr talman! Jag ska försöka att beta av frågorna.
            </seg>
            <seg n="ee41d334">
              När det gäller dieselpriserna tycker jag att vi är inne på helt
              rätt linje, helt i konsekvens med att förorenaren ska betala och
              att vi vill fasa ut användningen av fossila drivmedel. Alliansregeringen
              ser de fossila drivmedlen som de mest miljöförstörande och klimatpåverkande
              bränslen som någonsin har funnits.
            </seg>
            <seg n="3e8be710">
              Man får ju angripa problemet där det ska angripas. Precis som
              jag sade tidigare finns inom de areella näringarna redan tekniken
              för att använda andra typer av energi. Det är viktigt att vi jobbar
              för detta, bland annat genom biogassatsningar, konvertering, forskning
              och utveckling.
            </seg>
            <seg n="65c55f8f">
              Bönderna ska ha betalt för sina produkter. Lagen om offentlig
              upphandling bör snarast bli så tydlig och enkel att det blir möjligt
              för kommunerna att köpa in bra produkter från svenska jordbrukare.
            </seg>
            <seg n="cb93e316">
              Det är en bättre väg att gå när det gäller priserna i stället
              för att subventionera användning av fossila bränslen.
            </seg>
          </u>
          <note type="speaker" n="7d455bcf">
            Anf. 162 JOSEF FRANSSON (SD) replik:
          </note>
          <u who="josef_fransson_b32cdd" xml:id="i-6cb1c4111767c674-1" n="33373a7a" next="i-00e130b9a322a22b-1">
            <seg n="074f5d24">
              Herr talman! Jag har lite svårt att se vad jordbrukarna har för
              alternativ. Vi ligger redan i toppskiktet i Europa i fråga om
              höga dieselpriser.
            </seg>
            <seg n="ecae7430">
              Jag har åtminstone inte sett någon traktor som drivs med något
              annat bränsle. Det är möjligt att Anita Brodén har gjort det.
              Men det finns inga alternativ.
            </seg>
            <seg n="959b10df">
              Det är en annan sak som jag tycker är lite anmärkningsvärd, om
              man tittar på vad regeringen har gjort under de två gångna mandatperioderna.
              Det gäller detta med fäbodstödet. Det är ett viktigt stöd som
              måste finnas för att man över huvud taget ska kunna ha kvar detta
              kulturjordbruk som fäbodbruket faktiskt utgör. Det vore en enorm
              förlust för svenskt kulturarv om vi tillåter fäbodbruket att försvinna.
            </seg>
            <seg n="debafe76">
              Stödet ändrades 2007. Då blev det en halvering, och nu minskar
              det. De 200 fäbodbruk som finns kvar i dag minskar enligt näringen
              med ungefär tio fäbodbruk per år. Det ser jag allvarligt på. Jag
              önskar att regeringen tog tag i den här frågan så att vi inte
              blir av med det världsunika kulturarvet som det svenska fäbodjordbruket
              trots allt är.
            </seg>
          </u>
          <note n="422eed47">
            Anf. 163 ANITA BRODÉN (FP) replik:
          </note>
          <u who="josef_fransson_b32cdd" xml:id="i-00e130b9a322a22b-1" n="33373a7a" prev="i-6cb1c4111767c674-1">
            <seg n="e4a878fb">
              Herr talman! Jag vill än en gång påpeka att det viktigaste som
              vi nu har att göra är att se till att verksamhet efter verksamhet
              ges möjlighet att ställa om till alternativa drivmedel. Vi ska
              inte binda upp oss vid användningen av fossila bränslen.
            </seg>
            <seg n="5458d18d">
              Det finns både demotraktorer och traktorer som kör på RME, rapsmetylester.
              Men det finns också annat som testas. Tekniksprången tas alltså
              i snabb takt.
            </seg>
            <seg n="d0a9f84a">
              Fäbodstödet och den kultursatsningen är viktiga, vilket också
              markeras i betänkandet. Man bör verkligen säkerställa att de fäbodjordbruk
              som finns kvar inte försvinner.
            </seg>
            <seg n="8226803b">
              Det var med avsikt som jag inte kommenterade övriga politiska
              partiers hållning, och speciellt inte Sverigedemokraternas. Men
              nu tar jag tillfället i akt.
            </seg>
            <seg n="55c94f6f">
              Sverigedemokraterna vill öka anslaget mest av alla – jag vill
              minnas att det rörde sig om 1,2 miljarder utöver regeringens förslag.
              Men jag anar hur man budgeterar. Det är sådant som känns svårt
              för oss, att när Sverigedemokraterna vill öka sparar man ofta
              in på invandringsfrågor och allt som har med integration att göra.
              Sverigedemokraterna vill ha en broms för människor från andra
              länder som vill komma till Sverige. Här står vi väldigt långt
              ifrån varandra.
            </seg>
          </u>
          <note type="speaker" n="b2209f0a">
            Anf. 164 STAFFAN DANIELSSON (C):
          </note>
          <u who="staffan_danielsson_9b55cc" xml:id="i-ef7a6c27fcb8401f-1" n="5059f835">
            <seg n="7e48c0ab">
              Herr talman! Jag kommer att tala några få minuter längre än aviserat.
              Mina ursäkter för det är två, dels detta med varav hjärtat är
              fullt, dels att detta kan vara mitt sista inlägg i en budgetdebatt
              om jordbruk i Sveriges riksdag. Jordbruksfrågor och livsmedelsfrågor
              är frågor som jag verkligen brinner för.
            </seg>
            <seg n="63c2a79e">
              Vi diskuterar i dag alla länders gamla modernäring, jordbruket
              och livsmedelsproduktionen under statsbudgetens utgiftsområde
              23 Areella näringar, landsbygd och livsmedel .
            </seg>
            <seg n="e9e12ce8">
              Även om andra industri- och tjänstesektorer har vuxit till sig
              i vårt moderna välfärdssamhälle är landsbygden och de gröna näringarna
              fortfarande grunden för fotosyntesens dagliga underverk som skapar
              biomassa, livsmedel, skog, grönska, biologisk mångfald och kretslopp
              och mycket mer.
            </seg>
            <seg n="3902dc45">
              Centerpartiet växte fram på den svenska landsbygden, och vi gör
              fortfarande allt vi kan för att den ska vara levande, livskraftig
              och utvecklas väl när det gäller både den rena landsbygden och
              de alla mindre och större tätorter som där finns. Utmaningarna
              är stora, strukturkrafterna är starka – inte minst i Sverige –
              men det gäller bland annat att stärka infrastrukturen och ge de
              allra bästa förutsättningarna för småföretagsamheten. Detta är
              två nyckelpunkter i landsbygdsutvecklingen.
            </seg>
            <seg n="a0fe9f81">
              Statens utgiftsram för detta område omfattar drygt 15 miljarder,
              varav drygt hälften kommer från olika EU-stöd.
            </seg>
            <seg n="ffbc7542">
              Det finns åtta reservationer från oppositionen i betänkandet,
              och de handlar framför allt om det svenska jordbrukets konkurrenskraft
              och om vikten av att kraftigt expandera det ekologiska odlingskonceptet
              – som i dag omfattar 4–5 procent av den svenska livsmedelsproduktionen
              – genom höjda politiska målsättningar och betydligt högre andelar
              av budget- och EU-stöd som ska styras till ekojordbruket.
            </seg>
            <seg n="9964f2e6">
              Jag tänker ägna mitt inlägg åt att resonera och fundera kring
              vårt svenska jordbruk och hur man ska kunna vända den allvarliga
              trend som har rått i flera decennier där produktionen av mjölk,
              nöt- och griskött – det vill säga den dominerande animalieproduktionen
              och basen i livsmedelsindustrin, Sveriges fjärde största industrigren
              med över 50 000 sysselsatta – tyvärr har minskat kraftigt så att
              Sverige i dag importerar hälften av sin mat, mest i Europa.
            </seg>
            <seg n="24bea79e">
              Centerpartiet har naturligtvis drivit på i regeringen för att
              denna utveckling ska kunna vändas, och en rad insatser har gjorts.
              Staten har som i andra EU-länder tagit över en del kostnader för
              djurskydds- och slakterikontroll. Det är bra att Socialdemokraterna
              har lyssnat på detta. Världens enda handelsgödselskatt har tagits
              bort. Här hoppas jag att Socialdemokraterna kommer att lyssna.
              Arbetet med regelförenklingar har hög prioritet. När EU:s landsbygdsprogram
              reduceras ökar Sverige sina nationella ersättningar. Vi motsätter
              oss förslag om att belägga lastbilstrafiken med kilometerskatt
              och så vidare.
            </seg>
            <seg n="9694e382">
              Ändå behöver jordbrukets konkurrenskraft – vilket ingår i riksdagens
              mål – uppenbarligen förbättras eftersom produktionen på dessa
              viktiga områden minskar.
            </seg>
            <seg n="76cc4853">
              Utskottet gör sedan flera år en ambitiös uppföljning av hur utvecklingen
              är inom jordbruk, fiske och livsmedel. Man lägger stor vikt vid
              det ekologiska jordbrukets utveckling och även vid att småskalig,
              lokal och hantverksmässig produktion av livsmedel ökar. Båda dessa
              områden ökar också i hög grad, till betydande del på grund av
              insatser inom satsningen Sverige – det nya matlandet.
            </seg>
            <seg n="d03029b1">
              Oppositionen ägnar stor kraft i sina motioner åt vikten av nya
              politiska mål för att öka det ekologiska jordbrukets andel av
              åkermarken och av den offentliga upphandlingen till 30 respektive
              kanske 50 procent. De rödgröna vill alla återinföra en ny världsunik
              skatt på handelsgödsel, trots att växtnäringsläckaget i högre
              grad har koppling till trädesbruk och stallgödselspridning och
              till att ladda marken med kväve från kvävefixerande grödor.
            </seg>
            <seg n="84c5ca9e">
              Miljöpartiet vill att allt jordbruk i Sverige, och säkert världen,
              ska vara ekologiskt. De säger alltså blankt nej till all användning
              av mineralgödsel, till varje kemiskt bekämpningsmedel, till all
              användning av genteknik i växtförädlingen med mera. Om världens
              länder snabbt skulle följa det svenska Miljöpartiets vilja så
              skulle en svår matbrist uppstå i världen och livsmedelspriserna
              stiga katastrofalt.
            </seg>
            <seg n="4ac23fd3">
              De rödgröna vill alltså öka beskattningen av världens mest miljö-
              och djurvänliga jordbruk – det svenska – för att kunna öka det
              ekologiska jordbrukets andel av landsbygdsprogram och miljöersättningar
              kraftigt. Jag uppfattar inte att Miljöpartiet säger något vänligt
              och positivt alls om det dominerande svenska jordbruket, som står
              för 95 procent av produktionen. I stället blir intrycket att alla
              snarast bör byta produktionsinriktning till eko. Särskilt Kew
              Nordqvist var mycket tydlig med detta här.
            </seg>
            <seg n="9796af52">
              Även Centerpartiet, och jag, har självfallet respekt för det
              ekologiska konceptet. Det är ett radikalt miljöalternativ som
              förtjänar stöd och som har mångdubblats på några decennier från
              nästan ingenting till 4–5 procent av produktionen, vilket gör
              Sverige till ett världsledande land på området. Det gäller däremot
              att tänka sig för innan man med politiska medel stimulerar ekokonceptet
              så att inte styrningen blir alltför kraftig och marknaden inte
              hinner med. I så fall är risken betydande för överskott och prispress,
              vilket vi redan har sett exempel på. Det skulle naturligtvis hårdast
              drabba ekoodlarna själva.
            </seg>
            <seg n="151cda1e">
              Jag brukar framhålla att marknadsutrymmet för ekomatens möjligheter
              ändå begränsas av det faktum att produktionen ger 30–40 procent
              mindre skörd och att priset är 30–60 procent högre. Det är ett
              faktum att priset spelar roll för till exempel barnfamiljer, låginkomsttagare
              och pensionärer – som Socialdemokraterna annars brukar tala mycket
              om. Det är därför bland andra livsmedelindustriarbetarfacket är
              så betänksamma inför Socialdemokraternas kraftfulla ekosatsning.
              Matproduktionen blir mindre. Och ju större andel av det svenska
              jordbruket som övergår till en betydligt dyrare produktion, desto
              mer uppenbar är risken för ökad import.
            </seg>
            <seg n="d8b2b091">
              Med detta sagt tänkte jag slå ett slag för det vanliga miljövänliga
              svenska jordbruket, som verkligen förtjänar att hedras och som
              står för 95 procent av livsmedelsproduktionen. Maten kostar lite
              mer än importmaten eftersom de svenska miljö- och djurskyddslagarna
              är strängare, vilket tyvärr medverkar till en sämre konkurrenskraft.
            </seg>
            <seg n="aaa56258">
              Jag tycker att utskottets utvärderingsarbete har lite slagsida
              åt de viktiga nischerna i jordbruket. Men det kan förklaras av
              att det finns tydligare riksdagsmål på dessa områden än det gör
              för det dominerande jordbruket. Här tror jag att både regering
              och riksdag framöver bör bredda mål och uppföljning till att gälla
              även det svenska jordbrukets utveckling i sin helhet. Man bör
              ge mer erkänsla och stöd även åt det dominerande världsledande
              produktionskonceptet, som förlorar mark till importmaten. När
              man läser betänkandet är det lite svårt att läsa ut den utveckling
              som faktiskt pågår. Importen tar successivt alltmer marknad medan
              vårt inhemska miljö- och djurvänliga jordbruk i stället tappar
              mark vad gäller produktionen av mjölk, nötkött och griskött.
            </seg>
            <seg n="2025dcd4">
              Här hoppas jag att mer kraft i kommande utvärderingar kan läggas
              på analyser av denna allvarliga utveckling och hur den kan brytas.
              På så sätt kan svensk livsmedelsproduktion åter öka till gagn
              för ökad användning av åkrar och betesmarker, för biologisk mångfald
              och kretslopp och för fler jobb i jordbruk och livsmedelsindustri.
              Här ligger själva nyckeln till att vända dagens negativa utveckling:
              att ha fokus på det dominerande jordbruket.
            </seg>
            <seg n="e5f7de42">
              Landsbygdsministern har tillsatt en utredare som ska analysera
              hela det svenska jordbrukets konkurrenskraft. Man ska lägga fram
              förslag för att tillväxthinder ska kunna undanröjas och konkurrenskraften
              kunna öka och för att en tydlig livsmedelsstrategi ska kunna utmejslas.
              Detta är bra och nödvändigt.
            </seg>
            <seg n="daa2f0df">
              Alla oppositionspartier bejakar behovet av en livsmedelsstrategi,
              och det är alldeles utmärkt. Däremot blir jag betänksam när man
              lägger så oproportionerligt mycket kraft från de rödgröna på att
              i strategin öka kostnaderna för det vanliga jordbruket och höja
              målsättningarna kraftigt för just ekoproduktionen. Det kan, som
              jag har sagt, till och med vara kontraproduktivt.
            </seg>
            <seg n="adbd43ba">
              Jag är övertygad om att om hela det svenska jordbruket – både
              världens renaste vanliga jordbruk och ekojordbruket – ska kunna
              återta förlorad mark från importmaten erfordras en bred kraftsamling
              där alla goda krafter måste mobiliseras till stöd för att öka
              den svenska produktionen. Många har uttalat stöd för detta. Jag
              tänker på jordbruksnäringen själv, livsmedelsindustrin, handeln,
              miljö- och konsumentorganisationer, myndigheter och naturligtvis
              riksdag och regering.
            </seg>
            <seg n="c6e75778">
              Livsmedelsproduktionen är också mycket betydelsefull för varje
              land ur ett sårbarhets- och säkerhetsperspektiv. Under första
              världskriget rådde betydande matbrist, och många hade det svårt.
              Under andra världskriget stod jordbruket på topp vad gäller utbredning
              över landet och med mindre livsmedelsindustrier överallt, och
              maten räckte till. Självförsörjningsgraden var över 100 procent.
            </seg>
            <seg n="aec4713d">
              I dag bedrivs jordbruket på allt färre och större gårdar. Även
              livsmedelsindustrin har koncentrerats mycket starkt. Självförsörjningsgraden
              är kanske lägst i Europa med bara 50 procent – i nivå med jordbruksfattiga
              Norges. Dessutom finns ingen beredskapslagring, och maten distribueras
              mest online vilket kräver fungerande distributionskedjor inom
              landet och till Sverige. Skulle dessa störas eller brytas av genom
              kriser och katastrofer av civil eller militär art torde matbrist
              kunna uppkomma mycket snabbt.
            </seg>
            <seg n="5729ae5b">
              Detta är ytterligare ett skäl till att överväga riksdagens mål
              för livsmedelsproduktionen. Försvarsberedningen vill att dessa
              försörjningsfrågor utreds. Det är bra att jordbruksutredaren Rolf
              Annerberg har sagt att han även tänker beakta denna aspekt i sin
              utredning.
            </seg>
            <seg n="886fd88e">
              Till sist: I vilken ordning bör konsumenter och kommuner ställa
              krav vid sina matinköp? Det avgör de naturligtvis själva, men
              jag förespråkar att man först efterfrågar ursprungsmärkt svensk
              mat, närproducerad under stränga miljö- och djurskyddslagar. Detta
              kan till exempel offentliga upphandlare också göra genom att ställa
              specifika djurskyddskrav. Därefter kan man gärna efterfråga ekologiskt,
              också detta helst från Sverige.
            </seg>
            <seg n="db073e8f">
              Naturskyddsföreningen, och kanske Miljöpartiet, förespråkar i
              första hand ekologiskt var än i världen det är producerat. Här
              håller jag inte med. Jag menar att det är miljö- och resurshushållningsmässigt
              bättre att prioritera närproducerat från Sverige före ekoimport
              av till exempel kyckling från Thailand, nötkött från Sydamerika
              och ost från Holland.
            </seg>
          </u>
          <note n="343de1b0">
            Med detta, herr talman, yrkar jag bifall till utskottets förslag
            i betänkandet och avslag på reservationerna.
          </note>
          <note type="speaker" n="823432bd">
            Anf. 165 KEW NORDQVIST (MP) replik:
          </note>
          <u who="kew_nordqvist_51f97a" xml:id="i-1da1a4af5342c8d9-0" n="25a8f98a">
            <seg n="fd6cce6d">
              Herr talman! Jag tackar Staffan för att han nämnde fotosyntesen.
              Det var befriande att höra.
            </seg>
            <seg n="e04b6a72">
              Jag vet inte riktigt i vilken ända jag vill börja. Men trädesbruk
              är inget som vi tillämpar i ekologisk odling, så det kan du stryka.
            </seg>
            <seg n="e86943a2">
              Vi i Miljöpartiet står inte upp för det konventionella jordbruket,
              menar du. Då vill jag säga att vi åtminstone nu inför handelsavtalen
              har stått upp för det konventionella jordbruket och varit synnerligen
              oroliga för att den svenska regeringen ska sälja ut svenskt lantbruk
              till förmån för verkstadsprodukter, alltså att vi ska få in hormonkött,
              djur uppfödda på mycket antibiotika, klordoppade kycklingar etcetera.
              Det är en syn som LRF delar.
            </seg>
            <seg n="e35b974f">
              Krav på märkning har vi stått för länge, och det är ett sätt
              att öka värdet även på det svenska. När det gäller svensk mat
              vill jag säga att allt inte är bra bara för det. Det pågår faktiskt
              en rörelse för att sänka kraven – djuren ska inte behöva gå på
              bete, man ifrågasätter GMO-fritt, tjurar ska stå inne – och alltså
              bidrar man inte till den biologiska mångfalden.
            </seg>
            <seg n="d6c3c246">
              Min vision är ekologiskt jordbruk. Vad är Centerns vision?
            </seg>
          </u>
          <note type="speaker" n="45cc2ea8">
            Anf. 166 STAFFAN DANIELSSON (C) replik:
          </note>
          <u who="staffan_danielsson_9b55cc" xml:id="i-ef7a6c27fcb8401f-2" n="5059f835">
            <seg n="6adea0cc">
              Herr talman! Jag skulle ändå vilja utmana Kew Nordqvist att säga
              något vänligt om världens renaste moderna jordbruk, det svenska,
              som jobbar under världens strängaste miljö- och djurskyddslagar.
              95 procent av de svenska bönderna som sliter hårt, har stora kunskaper
              och har en hög etik jobbar under denna produktionsform. Jag tycker
              att de förtjänar respekt och inte att höra att alla ska gå över
              till eko, vilket skulle vara otroligt tufft, eftersom man då sänker
              produktionen med 30–40 procent. Världen står inför stora utmaningar
              globalt. 900 miljoner människor svälter i dag, och betinget är
              att öka matproduktionen till 2050 med 70 procent, eftersom vi
              blir 2 ½ miljard fler.
            </seg>
            <seg n="934c78de">
              Kew vill inte att man ska sänka kraven. Vi ska ha höga djurskyddskrav
              och så vidare i Sverige. Men det absolut värsta som kan hända
              är om vi har så höga krav att folk köper importerat och vi har
              kanske 20 procent eko i Sverige men köper 80 procent av maten
              från andra länder där djuren har haft det mycket sämre än här.
              Det är det som jag ser kan hända och som vi måste förhindra genom
              att öka konkurrenskraften också hos det dominerande, vanliga jordbruket.
            </seg>
            <seg n="650c9c88">
              Jag har stor respekt för ekobönderna. Jag kan säga det väldigt
              klart: Jag har stor respekt för alla vanliga bönder som jobbar
              inom världens strängaste djurskyddslagar, och jag har också stor
              respekt för ekobönderna som brinner för sitt odlingskoncept och
              som gör väldigt fina insatser. Men ska vi klara att stå emot importmaten
              som tränger undan det vanliga jordbruket måste vi öka dess konkurrenskraft
              och inte lägga på ytterligare skatter.
            </seg>
          </u>
          <note type="speaker" n="b7cea01d">
            Anf. 167 KEW NORDQVIST (MP) replik:
          </note>
          <u who="kew_nordqvist_51f97a" xml:id="i-1da1a4af5342c8d9-1" n="25a8f98a">
            <seg n="34eedb3f">
              Herr talman! Jag tycker inte att svenskt jordbruk ska delta i
              en tävling mot botten, utan jag tycker att man ska möta konkurrensen
              med kvalitet. När jag säger att jag har en vision om 100 procent
              ekologiskt är det just en vision. Det är inget som är just nu
              i denna stund, men däremot är riktningen, vart vi vill komma,
              glasklar. Vi vill kombinera matproduktionen med största möjliga
              miljö- och djurhänsyn. Dessutom är det ett underskott på till
              exempel ekologisk spannmål, så det finns potential för många lantbrukare
              att lägga om. Det finns alltså ett marknadsintresse av att lägga
              om.
            </seg>
            <seg n="c09a6fc7">
              Jag kan mycket väl säga att jag tycker att det konventionella
              lantbruket gör bra ifrån sig, och jag har varit ute på många fina
              och välskötta gårdar. Det handlar alltså inte om det, utan det
              handlar om miljöhänsyn.
            </seg>
            <seg n="34d727e7">
              Jag upprepar frågan: Vad är Centerns vision för det framtida
              jordbruket?
            </seg>
          </u>
          <note type="speaker" n="fafcfe3e">
            Anf. 168 STAFFAN DANIELSSON (C) replik:
          </note>
          <u who="staffan_danielsson_9b55cc" xml:id="i-ef7a6c27fcb8401f-3" n="5059f835">
            <seg n="c2506146">
              Herr talman! Det är en viktig fråga. Jag har respekt för visioner.
              Min vision för det svenska jordbruket, och jag har rötterna i
              Centerns ständiga arbete för ett livskraftigt svenskt jordbruk,
              är att det ska vara miljövänligt, resurshushållande och göra allt
              för att använda insatta produktionsmedel så miljövänligt och effektivt
              som möjligt. Jag ser också gärna att vi stegvis kan använda den
              växtnäring som tillförs, både stallgödsel och mineralgödsel, allt
              effektivare och kanske i mindre insatser, att vi kan minska antalet
              kemiska bekämpningsmedel och minska användningen av dem, att självfallet
              utnyttja växtföljder som vi gör och odla mer kvävefixerande grödor.
            </seg>
            <seg n="3ec127c6">
              Riktningen är ett alltmer resurshushållande jordbruk där det
              radikala ekokonceptet är en viktig del. Men att koncentrera sig
              enbart på ett odlingskoncept som har satt upp sina egna regler,
              är radikalt och säger blankt nej till modern teknik i alla avseenden
              tror jag skulle vara kontraproduktivt.
            </seg>
            <seg n="9d70248c">
              Mitt stora intresse är att ha eko som en spjutspets men satsa
              på att det stora, dominerande jordbruket successivt kan ta steg
              efter steg i en riktning åt allt bättre miljö- och djurvänlighet
              men ändå fortsätta att hålla produktionen uppe så att vi inte
              riskerar ökad hunger i världen, exploderande matpriser och kaos,
              vilket det faktiskt skulle bli om vi går för fort fram på detta
              område.
            </seg>
            <seg n="9a77f258">
              Det är ett faktum att även det största partiet i Sverige just
              nu vill fördubbla ekoproduktionen, fast vi redan ligger i topp.
              Det kommer att öka landsbygdsprogrammets kostnader för miljöersättningar
              för eko från 700 miljoner till 1 ½ miljard. Vad händer då med
              skärgårdsstöd och annat?
            </seg>
          </u>
          <note type="speaker" n="59d68c1e">
            Anf. 169 JOHAN LÖFSTRAND (S) replik:
          </note>
          <u who="johan_lofstrand_94e598" xml:id="i-29922797b6d19430-3" n="84d798ec">
            <seg n="f6fbd297">
              Herr talman! Det är alltid spännande att lyssna på Staffan Danielsson.
              Det man kan konstatera är att han alltid är i opposition. Nu har
              regeringen och Centerpartiet styrt i sju år, och fortfarande är
              Staffan Danielsson i opposition. Men det är som sagt spännande
              att lyssna.
            </seg>
            <seg n="3bfef941">
              Jag tänkte beröra tre frågor, och det vore intressant att höra
              hur Staffan Danielsson ser på de här problemen ur ett regeringsperspektiv.
            </seg>
            <seg n="0de45cf5">
              Den första frågan rör landsbygdsprogrammet. Regeringen har gjort
              en tydlig prioritering. Landsbygdsprogrammet kommer att minskas
              de kommande åren. Regeringen har också gjort det väldigt tydligt
              att en del stöd kommer att försvinna. De kommer definitivt att
              göra det under 2014 och troligen under 2015. Kanske kommer de
              tillbaka senare under programperioden, men det vet vi inte i dagsläget.
            </seg>
            <seg n="4b25fce2">
              Hur ska då de lantbrukare som i dag gör en oerhörd insats för
              kulturarv, för miljö och för att vi ska ha en levande landsbygd
              klara sig när de här stöden abrupt tas bort i bland annat skärgårdsmiljöer?
              Det finns ett antal sådana här miljöer som berörs. Det är ett
              oerhört stort problem, och det vore spännande att höra vad Staffan
              Danielsson har för syn på detta.
            </seg>
            <seg n="672e9e35">
              Det andra som jag vill ta upp är att Staffan Danielssons parti
              sade att Matlandet Sverige skulle ge 20 000 nya jobb. Nu har vi
              de facto sett att det har försvunnit 15 000 nya jobb. Innebär
              detta att Staffan Danielsson och regeringen har som mål att skapa
              35 000 nya jobb till och med 2020?
            </seg>
            <seg n="3b29ce6a">
              Det tredje som jag vill ta upp är att det inte kan vara lätt
              att var centerpartist. Socialdemokraterna vill införa ett bonus–malus-system,
              ett metanreduceringsstöd, ta bort den andra sjuklöneveckan, ge
              mer pengar till landsbygdsprogrammet och införa en livsmedelsstrategi.
              Det har Centerpartiet inte lyckats med att genomföra på sju år.
              Är det inte rackarns jobbigt att vara centerpartist? Borde du
              inte vara sosse?
            </seg>
          </u>
          <note type="speaker" n="6e6c5506">
            Anf. 170 STAFFAN DANIELSSON (C) replik:
          </note>
          <u who="staffan_danielsson_9b55cc" xml:id="i-ef7a6c27fcb8401f-4" n="5059f835">
            <seg n="e09eaca1">
              Herr talman! Det är inte alltid enkelt att vara centerpartist,
              men det är alltid spännande. Vi vill väldigt mycket och jobbar
              hårt, som jag var inne på.
            </seg>
            <seg n="b0dc8730">
              Jag stöttar Alliansens politik. Centerpartiet driver på. Vi får
              kompromissa ibland, och sedan får vi stå bakom det. Sedan vill
              jag mer, och Centern vill mer, för det är alldeles uppenbart,
              för att komma in på nästa fråga, att det är en stark strukturutveckling
              i Sveriges jordbruk och världens jordbruk.
            </seg>
            <seg n="d2121bf4">
              Sedan 1950-talet har jordbruken blivit färre och större, och
              antalet jobb har minskat. Det skedde självklart till stor del
              under Socialdemokraternas tid eftersom ni styrde då. Trots att
              vi har gjort en rad insatser, som jag redovisade, har vi i Alliansen
              inte lyckats bryta det. Vi måste öka jordbrukets konkurrenskraft.
            </seg>
            <seg n="822552e7">
              Jag ser utomordentligt allvarligt på att Sveriges fjärde största
              industrigren fortsätter att backa och att importen tar plats.
              Jag tror att vi är överens om att vi vill vända den utvecklingen.
              Ni fokuserar för mycket på en nisch. Tillsammans skulle vi i stället
              fokusera på huvudfåran i jordbruket som har tappat 20–30 procent
              de sista decennierna.
            </seg>
            <seg n="9de39355">
              Matlandet Sverige är en satsning för att öka möjligheterna i
              jordbruket och även livsmedelsindustri, småskalig livsmedelsproduktion
              och så vidare. Det är dock ett tufft race där också. Det är bra
              att man har satsat på det. Det ger effekt.
            </seg>
            <seg n="bce415d7">
              Ni har en tanke om projektet Svensk mat, korporativt upplagt.
              Det kan finnas idéer där som vi behöver ta vara på, men själva
              grunden är att det behövs insatser. Vi får hoppas att de ger resultat
              också.
            </seg>
            <seg n="fc0d189b">
              Det är som sagt Centern som driver på det samlade alternativet
              för att vända utvecklingen i jordbruket. Socialdemokraterna vill
              höja skatterna och har ett speciellt fokus i sina åtgärder som
              inte skulle gagna landsbygden i stort.
            </seg>
          </u>
          <note type="speaker" n="dad23fc1">
            Anf. 171 JOHAN LÖFSTRAND (S) replik:
          </note>
          <u who="johan_lofstrand_94e598" xml:id="i-29922797b6d19430-4" n="84d798ec">
            <seg n="fa7bcc6f">
              Herr talman! Det är intressant att lyssna på Staffan Danielsson.
              Och i mångt och mycket säger han en hel del kloka saker, även
              om inte allt är klokt. Centerpartiet och Socialdemokraterna ligger
              nog förhållandevis nära varandra i ett antal landsbygdsfrågor.
              Det sorgliga är, när man tittar på den politik som Alliansen driver,
              att det inte kommer ut speciellt mycket ur den där tratten. Det
              har ramlat ut 4 miljoner tror jag till biogassatsningar, och det
              är metanreduceringsstödet som liksom ska lösa världens problem.
              Jag tror inte det; det är ett litet projekt i södra Sverige. Om
              vi hade haft en rödgrön regering skulle det ha implementerats
              för länge sedan.
            </seg>
            <seg n="756f4672">
              Bonus–malus-systemet rör kanske inte riktigt lantbruket, men
              det är ett system som också hade införts för flera år sedan om
              vi inte hade haft en moderatstyrd regeringskoalition. Oavsett
              om det hade varit en rödgrön regering eller om det hade funnits
              en blocköverskridande majoritet hade vi genomfört det förslaget.
            </seg>
            <seg n="8bedb1c0">
              Andra sjuklöneveckan och mer pengar till landsbygdsprogrammet
              är sådana saker som det också finns en tydlig majoritet i riksdagen
              kring men som vi tyvärr inte får igenom på grund av den cementerade
              blockpolitik som bedrivs.
            </seg>
            <seg n="50b9ae9a">
              I och med att både jag och Staffan Danielsson kommer från Östergötland
              kan man väl ändå avsluta med detta medskick. Vad är ditt budskap
              till de lantbrukare som finns på yttersta spetsen av Vikbolandet,
              längs Sankt Annas skärgård och i Valdemarsvik med omnejd men även
              i en del skogsbygd när de nu inte kommer att få stöd under 2014
              och 2015? Det kommer ju att påverka deras möjlighet att bedriva
              lantbruksverksamhet i väldigt stor utsträckning. Vad är ditt besked
              till dem?
            </seg>
          </u>
          <note type="speaker" n="fe80fbe5">
            Anf. 172 STAFFAN DANIELSSON (C) replik:
          </note>
          <u who="staffan_danielsson_9b55cc" xml:id="i-ef7a6c27fcb8401f-5" n="5059f835">
            <seg n="b0f204db">
              Herr talman! Landsbygdsprogrammet är viktigt. Det var 35 miljarder
              förra sjuårsperioden som slutade nu. Det blir 32,4. Vi har jobbat
              fram en ökad medfinansiering, men vi har som du vet haft en diskussion
              i regeringen om detta.
            </seg>
            <seg n="3d36d1dd">
              Det är bra att vi kan rädda de andra tunga stöden – bete, eko,
              vall och så vidare – som inte skärs ned, men tyvärr har priset
              varit att det blir ett beklagligt avbrott under ett eller två
              år i dessa viktiga stöd. Jag beklagar det, och jag beklagar de
              lantbrukare som kanske går miste om dessa. Om det finns möjligheter
              att hitta pengar ska vi göra allt för det, men just nu ser vi
              inte det under några år.
            </seg>
            <seg n="6849e22b">
              Däremot, som jag sade, er väldigt starka ekosatsning, en fördubbling
              – eko kostar nu 700–800 miljoner av landsbygdsprogrammet – skulle
              innebära 1 ½ miljard om ni inte vill skära ned det. Frågan är
              vilket utrymme det blir för selektiva stöd i det läget. Men okej,
              det är en fråga som gäller på sikt.
            </seg>
            <seg n="ae2ee691">
              Jag vill ansluta till det Johan sade. Det stämmer att det är
              viktiga frågor för Sverige och att det finns en samsyn mellan
              partierna på olika sätt. Jag hade ett inlägg i den förra debatten
              om att försvarsfrågorna och miljöfrågorna är jätteviktiga, men
              livsmedelsfrågorna är i samma dimension. Vi har en samsyn när
              det gäller detta och behöver närma oss varandra för att få en
              kraftsamling. Utan det blir det svårt för vilken regering som
              helst att vända utvecklingen.
            </seg>
            <seg n="8500c726">
              Jag hoppas att vi kan hitta former för att få en bred kraftsamling
              via en livsmedelsberedning, eller på något annat lämpligt sätt,
              där vi tar vara på att vi är ett litet land i en värld där livsmedelsproduktionen
              är jätteviktig och att vi vill använda våra rika åkrar och betesmarker
              till produktion av mat. Vi hoppas att vi kan ta vara på en stark
              livsmedelsindustri och sluta kretsloppen. I dag är detta hotat.
              Vi måste vända det, och jag hoppas att vi kan göra det mer tillsammans
              än vad vi har gjort hittills.
            </seg>
          </u>
          <note type="speaker" n="0c0c83c2">
            Anf. 173 IRENE OSKARSSON (KD):
          </note>
          <u who="christina_oskarsson_9f59a4" xml:id="i-c49832570877154c-2" n="2ecfe3c3" next="i-96da1313709801ae-2">
            <seg n="13a1cca2">
              Herr talman! Att komma upp i talarstolen efter det replikskiftet
              är ungefär som att komma upp efter några riktigt duktiga stand
              up-komiker med mycket allvarliga undertoner. Jag får väl ändå
              säga att jag tillhör samma stift som herrarna som var uppe nyss.
              Vi har lite östgötaanknytning.
            </seg>
            <seg n="5a412f6e">
              Det betänkande som vi nu har debatterat ett tag skulle kunna
              ha en annan rubrik: De tre l:en för lantbruket – skogen inräknad
              – landsbygden och livsmedlen. Utan dem skulle vi bokstavligen
              inte överleva. Jag återkommer till varför jag tycker det är intressant
              att kalla det för tre l. Det finns något annat med tre i detta
              betänkande också. Alla goda ting ska vara tre, och det kan ju
              vara läge att börja fundera över sådana saker den här tiden på
              året.
            </seg>
            <seg n="31fb2121">
              Regeringens budgetförslag lyfter fram viktiga satsningar som
              sker för att öka konkurrenskraften för en näring som verkligen
              behöver det. Det görs inte bara genom det vi debatterar här och
              nu. Det görs minst lika mycket på områden som näringsutskottet
              har ansvar för och som arbetsmarknadsutskottet har ansvar för,
              nämligen vad vi har för företagarpolitik generellt i Sverige.
              Vad finns det för möjligheter för små och medelstora företag att
              anställa? Våra landsbygdsföretag och våra lantbruksföretag tillhör
              den kategorin i de allra flesta fall.
            </seg>
            <seg n="896a94a6">
              Det finns saker som är extra viktiga för dessa näringar, inte
              minst hur vi hanterar regelförenkling. Det är glädjande att se
              att Landsbygdsdepartementet är ett av de departement som lyckas
              leverera i detta sammanhang, och de levererar dessutom ganska
              goda resultat.
            </seg>
            <seg n="ecfb0a33">
              Jag är också stolt över att se att man inte är nöjd med det.
              Man har gett sina myndigheter i uppdrag att fortsätta arbetet.
              Och Jordbruksverket har verkligen tagit tag i frågan, vilket berör
              de allra flesta lantbrukare. Den förenklingsresa som man har valt
              att göra tillsammans med näringen visar att det finns mycket att
              göra. Jag kan också konstatera att man har lovat att göra mycket.
            </seg>
            <seg n="70ce4e9c">
              Det ska bli spännande att se vad man kommer fram till och hur
              man tar tag i detta utifrån de nedslag man har gjort hos enskilda
              företagare som får representera hela sin näringsgren. Det gäller
              mjölk-, kött- och hästnäringarna bland andra.
            </seg>
            <seg n="bef4a473">
              Det är också viktigt att vi får större förståelse för vilka villkor
              företagen lever under. Det behöver alla offentliga aktörer på
              alla nivåer. Det senaste är oerhört viktigt. Det gäller att vi
              har personal på våra myndigheter, i vår tillsynsverksamhet, som
              vet hur det är och hur det fungerar i praktiken där ute. Det räcker
              inte att ha kalla fakta. Man måste ha en förståelse. Debatten
              mellan herrarna östgötar illustrerade att det handlar om en förståelse
              där också känslor är viktiga.
            </seg>
            <seg n="085c6850">
              Herr talman! Regeringens satsning på Sverige det nya matlandet
              kan det tydligen ironiseras över i talarstolen. För mig är det
              en viktig satsning. Som kristdemokrat är jag också stolt över
              att ha fått bidra i det arbetet.
            </seg>
            <seg n="1fe156a7">
              Det handlar om att sätta fokus på att utveckla näringsgrenar.
              Det senaste tillskottet var när Visby lämnade över stafettpinnen
              som mathuvudstad i Sverige till Jokkmokk. När det gäller att sätta
              fokus på konsumenter och handel är det centralt att vi ökar kunskapen
              om vilken produktion vi har i Sverige, vilken kvalitet den har
              samt att vi är beredda att betala för den kvaliteten.
            </seg>
            <seg n="60fed5f1">
              När jag i dag läser om hur billiga våra matkassar har blivit
              och en pensionärsorganisation är stolt över att kunna redovisa
              att de är betydligt billigare nu än för ett antal år sedan – jag
              har tyvärr glömt årtalet – känner jag att det kanske inte är det
              jag skulle vilja se. Jag funderar på om man kunde få se hur mycket
              i den kassen faktiskt är producerat i Sverige. Jag funderar också
              på vilka villkor de som producerar de övriga livsmedlen har och
              vilken kvalitet det är på livsmedlen.
            </seg>
            <seg n="38389a19">
              Det är viktigt att konstatera, herr talman, att de gröna näringarna
              är och kommer att vara en viktig del i omställningen av vårt samhälle
              till ett mer hållbart sådant. Det gäller energiproduktionen. Det
              gäller arbetet med förnybara drivmedel. Och det gäller att se
              till att vi själva ställer om. Tidigare konstaterades att ja,
              men vad är det för någonting, det borde ha varit mycket mer och
              snabbare och fortare och vi hade gjort det för länge sedan. Ja,
              det är väl möjligt, men det var i alla fall inte gjort för sju
              år sedan.
            </seg>
            <seg n="68cfb1e3">
              Vi är några stycken som är mycket glada över att vi nu har 240
              miljoner att satsa på ett pilotarbete som handlar om att producera
              biogas och därmed få dubbel miljönytta. Vi kommer nämligen också
              att få betydligt bättre gödsel, vilket bör glädja miljöpartisterna
              som konstaterar att vi behöver använda den naturliga varianten
              och inte någonting annat. Den naturliga varianten är betydligt
              bättre. Alltså blir det dubbel miljönytta.
            </seg>
            <seg n="11738a65">
              Herr talman! Det här området är oerhört beroende av vad som görs
              på EU-nivå. Den gemensamma jordbrukspolitiken och landsbygdsprogrammet
              har varit uppe till diskussion. Ska Sverige klara sina miljömål
              behöver vi betande mular. Här finns alltså kopplingar till det
              betänkande som vi debatterade tidigare i dag. Vi kommer inte att
              klara de svenska miljömålen om biologisk mångfald med mera om
              vi inte har ett fungerande lantbruksföretagande i Sverige. Det
              gäller alltså att forma det regelverk som nu är på gång på ett
              sådant sätt att det stöder, inte stjälper, det arbete som vi så
              gärna vill se och som vi därmed måste ge ersättning för.
            </seg>
            <seg n="74a2f8f0">
              Vi har ett moraliskt ansvar, herr talman, att producera livsmedel
              i Sverige, och det av flera skäl. Om vi inte gör det kommer vi
              att bidra till att djurskyddet blir betydligt sämre än det vi
              har i Sverige i dag. Vi kommer inte att bidra till att producera
              livsmedel ur ett klimatsmart perspektiv. Med tanke på det klimat
              vi nu har – även om vädret i dag inte riktigt visar på det – tror
              jag att vi under min levnad kommer att behöva producera livsmedel
              på varenda kvadratmeter som det är möjligt att producera livsmedel
              på i Sverige. Tyvärr tror jag att jag kommer att behöva uppleva
              det innan vi fått ordning på vårt klimat. Alltså har vi ett moraliskt
              ansvar att se till att den möjligheten finns den dagen det blir
              aktuellt.
            </seg>
            <seg n="e83c18d6">
              Den utredning som regeringen tillsatt och som ska jobba med frågan
              om konkurrenskraft är en viktig del i detta. Jag skulle kunna
              ställa mig bakom Staffan Danielssons kommentar och säga att när
              den är färdig hoppas jag att vi inser att vi behöver ta ett steg
              till. Jag är glad över vem som har utredningsuppdraget. Någon
              bättre person finns väl inte än den som även har uppdraget att
              leda Miljömålsberedningen och därmed kan se den helhet som jag
              ibland saknar när vi talar om de här frågorna.
            </seg>
            <seg n="b9d562e1">
              Herr talman! Företagen ska kunna leva och utvecklas. Jag kan
              inte låta bli att ta upp en sak som jag egentligen inte hade tänkt
              ta upp. Med tanke på den debatt som varit här vill jag säga att
              landsbygdens företag och de satsningar som gjorts under landsbygdsprogrammets
              innevarande programperiod, inte minst Leader, är viktiga för integreringen
              av våra nya svenskar. Det arbete som gjorts och görs för att ta
              till vara den kunskap och kompetens som våra nya svenskar besitter
              och som vi många gånger tappat – generationer före oss hade den
              kunskapen, men inte vi – den kunskapen ska vi ta till vara. Vi
              ska verkligen ge dem möjligheter att utvecklas. Den tanken for
              genom mitt huvud när jag tänkte på de landsbygdsriksdagar och
              landsbygdsgalor jag fått delta i och då sett det arbete som där
              görs. Jag hoppas att Sverigedemokraterna även tar in den delen
              i sin politik på det här området.
            </seg>
            <seg n="c699c870">
              Herr talman! Vi behöver jobba med regelverken, och vi behöver
              jobba med handböcker. Det har inte minst visat sig behövas när
              Livsmedelsverket den senaste tiden lite grann varit i blåsväder.
              Livsmedelsverket har nu fått ett tydligt uppdrag att se till att
              våra livsmedelskontrollanter ute i landet faktiskt bedömer på
              samma sätt. Det är oerhört centralt. Vill vi ha en småskalig verksamhet
              som kan leva, vilket vi vill, måste vi ha likvärdighet i kontrollsystemen
              och kompetens hos våra kontrollanter.
            </seg>
            <seg n="de28232d">
              Herr talman! Också skogsriket är viktigt. Skogen är fattig mans
              tröja, hette det förr. Jag skulle snarare säga att det är Sveriges
              guld. Det är egentligen samma sak, för det är där vi hämtar möjligheterna
              till utveckling, det ger potential till nya drivmedel, nya former
              av innovationer, såsom våra kläder, och ny teknik. Det är oerhört
              glädjande att se att vi även där kommer att kunna göra satsningar
              för framtiden.
            </seg>
            <seg n="5afe43ad">
              Det arbete som kommer att göras under 2014 blir helt avgörande
              för de kommande åren vad gäller landsbygdsprogrammet, skogspolitiken
              och fiskepolitiken, men för att inte förlänga debatten i kväll
              – jag vet att många redan lämnat kammaren eftersom tågen går,
              förhoppningsvis – yrkar jag bifall till utskottets förslag i betänkandet
              och avslag på samtliga motioner.
            </seg>
            <seg n="23f2d25d">
              Jag vill passa på att önska dem som är kvar i kammaren och övriga
              en god jul och ett gott nytt år. Och framför allt: Missa henne
              inte i morgon bitti, varän ni möter henne – ljusets drottning.
            </seg>
          </u>
          <note n="b5145779">
            Överläggningen var härmed avslutad.
          </note>
          <note n="32db811b">
            14 § Bordläggning och beslut om förlängd motionstid
          </note>
          <note n="e5a292ab">
            Följande dokument anmäldes och bordlades:
          </note>
          <note n="f659a68e">
            Kammaren biföll talmannens förslag att motionstiden för denna
            framställning skulle förlängas till och med fredagen den 17 januari
            2014 .
          </note>
          <note n="2f0ebf61">
            15 § Anmälan om interpellationer
          </note>
          <note n="ea2c9971">
            Följande interpellationer hade framställts:
          </note>
          <note n="109b7be2">
            den 12 december
          </note>
          <note n="c6b51a73">
            Jens Holm
          </note>
          <note n="ead03c0b">
            Gunnar Sandberg
          </note>
          <note n="07afce6b">
            Interpellationerna redovisas i bilaga som fogats till riksdagens
            snabbprotokoll tisdagen den 17 december.
          </note>
          <note n="c9b5931b">
            16 § Anmälan om frågor för skriftliga svar
          </note>
          <note n="1ee562cb">
            Följande frågor för skriftliga svar hade framställts:
          </note>
          <note n="109b7be2">
            den 12 december
          </note>
          <note n="2070fd4d">
            Peter Rådberg
          </note>
          <note n="8dca2310">
            Clas-Göran Carlsson
          </note>
          <note n="8dca2310">
            Clas-Göran Carlsson
          </note>
          <note n="eabc2c46">
            Eva Sonidsson
          </note>
          <note n="06aaee35">
            Bodil Ceballos
          </note>
          <note n="f96970d0">
            Sara Karlsson
          </note>
          <note n="dcf6da6b">
            Peter Persson
          </note>
          <note n="02828514">
            Frågorna redovisas i bilaga som fogats till riksdagens snabbprotokoll
            tisdagen den 17 december.
          </note>
          <note n="03544f0f">
            17 § Anmälan om skriftligt svar på fråga
          </note>
          <u who="christina_oskarsson_9f59a4" xml:id="i-96da1313709801ae-2" n="2ecfe3c3" prev="i-c49832570877154c-2">
            <seg n="27ec21df">
              Skriftligt svar på följande fråga hade kommit in:
            </seg>
          </u>
          <note n="109b7be2">
            den 12 december
          </note>
          <note n="dcf6da6b">
            Peter Persson
          </note>
          <note n="724dc89f">
            Svaret redovisas i bilaga som fogats till riksdagens snabbprotokoll
            tisdagen den 17 december.
          </note>
          <note n="0e6bcb52">
            18 § Kammaren åtskildes kl. 18.37.
          </note>
          <note n="cdca9e08">
            Förhandlingarna leddes
          </note>
          <note n="9ebac506">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
