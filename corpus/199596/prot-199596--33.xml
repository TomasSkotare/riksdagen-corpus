<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 1995</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 1995</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-199596--33</head>
          <docDate when="1995">1995</docDate>
        </div>
      </front>
      <body>
        <div>
          <note n="d74e413d">
            14.30 - 17.55
          </note>
          <note n="52ee6ebf">
            Det justerade protokollet beräknas utkomma om 3 veckor
          </note>
          <note n="5d7a1fc8"/>
          <note n="63c31ffd">
            ------------------------------------------------------------------------
          </note>
          <note n="5d7a1fc8"/>
          <note n="d77ed64a">
            1 § Meddelande om val av en ställföreträdande ombudsman vid JO-ämbetet
          </note>
          <note n="f5b12349">
            Talmannen meddelade att val av en ställföreträdande ombudsman
            vid JO-ämbetet skulle äga rum vid morgondagens sammanträde.
          </note>
          <note n="03dc587a">
            2 § Bordläggningsdebatt
          </note>
          <note n="603cfa8f">
            Anmäldes skrivelse 1995/96:30 EU:s regeringskonferens 1996.
          </note>
          <note n="622f113a">
            Anf. 1 Statsrådet MATS HELLSTRÖM (s)
          </note>
          <note n="29aae321">
            Fru talman! Regeringen överlämnar i dag en skrivelse med principiella
            ställningstaganden inför EU:s regeringskonferens 1996 till riksdagen.
          </note>
          <note n="0d3c5ed3">
            Redan tidigare har regeringen presenterat tre målsättningar som
            står i förgrunden inför konferensen, nämligen:
          </note>
          <note n="3a2349a0">
            * att ge EU-samarbetet en starkare folklig förankring,
          </note>
          <note n="8aa55936">
            * att bana väg för EU:s fortsatta utvidgning till de nya demokratierna
            i Östeuropa och Centraleuropa och
          </note>
          <note n="664095a5">
            * att verka för en förstärkning av samarbetet på för oss viktiga
            områden, särskilt när det gäller att främja en hög tillväxt och
            sysselsättning i Europa och en bättre miljö.
          </note>
          <note n="f52236b8">
            Vad är det då som har väglett arbetet med förberedelserna inför
            regeringskonferensen? Regeringen har valt en aktiv strategi. Det
            finns de som säger att mindre länder inte kan driva sina egna
            frågor, utan gör klokast i att reagera på de stora ländernas förslag.
          </note>
          <note n="5cb59319">
            Vi avvisar ett sådant synsätt. Regeringen vill i stället offensivt
            engagera sig för att göra regeringskonferensen till en viktig
            utvecklingsetapp i EU-samarbetet som banar väg för EU:s utvidgning.
          </note>
          <note n="66b3ed73">
            Regeringen har konsekvent hävdat att även sakpolitiska frågor
            bör spela en viktig roll vid konferensen. För detta har vi fått
            utstå mycket kritik. Jag stod här i kammaren för ungefär ett år
            sedan och var tämligen ensam om att hävda att regeringskonferensen
            borde behandla frågor som är av betydelse för människors vardag
            och som kräver europeiskt samarbete för att kunna lösas, t.ex.
            arbete och miljö. Regeringen blev beskylld för att inte begripa
            vad regeringskonferensen skulle handla om. Men denna linje som
            vi drivit har vunnit gehör också hos många andra regeringar. Detta
            synsätt finns i den s.k. reflexionsgruppens, förberedelsegruppens,
            rapport inför regeringskonferensen. Rapporten blev klar i förrgår.
            Där ägnas stort utrymme åt de frågor som den svenska regeringen
            anser vara av vikt, såsom sysselsättning, miljö, jämställdhet
            och öppenhet.
          </note>
          <note n="62817228">
            Förra gången EU:s medlemsländer samlade sig till en regeringskonferens
            gjordes mycket omfattande förändringar av samarbetet, som utökades
            med två nya områden: utrikes- och säkerhetspolitiken samt inrikesfrågor
            och rättsliga frågor. Fem år efter Maastrichtfördraget ställer
            sig medlemsländerna frågan hur samarbetet på de nya områdena har
            fungerat.
          </note>
          <note n="86f60475">
            Regeringens syn är att utrikes- och säkerhetspolitiken kan bli
            betydligt effektivare, och arbetet med internationell brottsbekämpning
            och flykting- och invandringspolitiken måste kunna fungera bättre.
            Jag återkommer till detta senare.
          </note>
          <note n="fff8d4bd">
            För att EU skall kunna uppfylla alla de åtaganden som vi som
            medlemmar vill krävs det naturligtvis att det formella ramverket
            med institutioner och regler för samarbetet fungerar. I regeringsskrivelsen
            har dessa frågor sin givna viktiga plats, och jag vill så här
            inledningsvis bara understryka att grunden för regeringens ställningstaganden
            är att slå vakt om de små och medelstora ländernas inflytande.
            De förslag som har framkommit om att försämra vårt inflytande
            genom att t.ex. avstå från vår kommissionär kommer att avvisas.
            Detta är också viktigt i ett utvidgningsperspektiv. Vi kan inte
            bjuda in de öst- och centraleuropeiska länderna och samtidigt
            säga: Ni är välkomna till oss som nya demokratier, men ni måste
            vänta tills vi har minskat inflytandet för länder som era.
          </note>
          <note n="c655bec1">
            Jag kommer under dagens debatt att mera utförligt redogöra för
            regeringens syn på dessa frågor.
          </note>
          <note n="378da75e">
            Fru talman! Låt mig så gå in på några av EU:s viktigaste framtidsfrågor.
            Det råder inom EU och, såvitt jag förstår, här i Sverige enighet
            om att den höga arbetslösheten är Europas största problem. Att
          </note>
          <note n="d55cb9cc">
            18 miljoner människor står utanför den ordinarie arbetsmarknaden
            är oacceptabelt och ett enormt slöseri med mänskliga resurser.
            Arbetslösheten är ett hot mot ekonomisk och social stabilitet
            och ytterst ett hot mot vårt demokratiska styrelseskick.
          </note>
          <note n="247d01e1">
            Regeringen är övertygad om att det inte längre går för ett land
            att ensamt bedriva en effektiv politik för tillväxt och sysselsättning.
            Det behövs internationell samverkan. Åtgärder i ett land skall
            inte motverka utan stödja åtgärder i ett annat. Endast på så vis
            kan vi utnyttja den samlade europeiska ekonomins potential.
          </note>
          <note n="890662cf">
            En sådan samordning måste ske på europeisk nivå.
          </note>
          <note n="e8c42c6f">
            För att bana väg för en ambitiös och väl samordnad europeisk
            strategi för tillväxt och sysselsättning vill regeringen införa
            ett nytt avsnitt om sysselsättningspolitik i fördraget. Ett sådant
            avsnitt skulle slå fast gemensamma mål, gemensamma procedurer
            och ett gemensamt åtagande att följa vissa principer för sysselsättningspolitiken.
            Det skulle vidare läggas fast en starkare samordning än i dag
            mellan finansministrarna och arbetsmarknadsministrarna. Vi tror
            också att EU behöver upprätta en särskild sysselsättningskommitté,
            liksom man i dag har en monetär kommitté. Ändringarna i fördraget
            skall leda till att övervakningen stärks av såväl medlemsländernas
            som hela gemenskapens åtgärder för sysselsättning.
          </note>
          <note n="442bf3df">
            Förslaget går inte ut på att ändra i de s.k. konvergenskriterierna,
            som är fastställda i den ekonomiska och monetära unionen. Jag
            är övertygad om att en ambitiös sysselsättningspolitik både kan
            och bör komplettera EMU. Det skulle i stället innebära att konvergenskriterierna
            blir lättare att uppnå. Med en målsättning om att halvera arbetslösheten
            i EU fram till år 2000, som Delors vitbok varit inne på, kommer
            vi också att ha förstärkt EU-ländernas budgetar betydligt, sannolikt
            med i storleksordningen någon procent av BNP.
          </note>
          <note n="21fe1d4e">
            Regeringens förslag har bemötts kallsinnigt från flera håll här
            hemma. Moderaterna tror fortfarande att med universalmedicinen
            ökade löneskillnader och försämrad arbetsrätt löser sig detta
            av sig självt. Men om det nu är så som vi socialdemokrater, en
            majoritet i Reflexionsgruppen och flera andra hävdar - att det
            går att skapa fler jobb genom samarbete på EU-nivå och att det
            behövs ett sådant samarbete för jobbens skull - är detta tydligen
            också ett hot mot hela Miljöpartiets uppläggning av EU-frågan.
            Där vill man hellre angripa EU som en organisation där ingenting
            kan göras än konstruktivt diskutera hur vi skall kunna få fram
            nya jobb.
          </note>
          <note n="f17aeaa6">
            Regeringens idéer får däremot stöd från många håll i den internationella
            debatten. Europaparlamentet beslöt så sent som förra veckan att
            man vill se ett nytt avsnitt om sysselsättning i det nya fördraget.
            Självklart stödde Socialdemokraterna detta, men det är intressant
            att också representanten för den konservativa gruppen, EPP, vill
            ha ett särskilt sysselsättningsavsnitt. Relexionsgruppen, som
            alltså presenterade sin rapport i förrgår, slår också fast att
            EU har ett ansvar för att förutsättningar skapas för ökad sysselsättning,
            och en majoritet av gruppen stöder förslag om att det skall skrivas
            in i fördraget. En majoritet av gruppens medlemmar understryker
            behovet av en starkare samordning av den ekonomiska politiken
            i EU och önskar att fördraget klarare kommer att samordna insatserna
            för att skapa jobb.
          </note>
          <note n="39d0ff31">
            Miljöfrågorna spelar en viktig roll inför regeringskonferensen.
            Sverige tillhör de mest aktiva länderna för att stärka skrivningar
            om miljön i EU:s fördrag. I
          </note>
          <note n="6f41abc2">
            skrivelsen säger vi att slutsatserna från Riokonferensen om en
            hållbar utveckling måste återspeglas tydligare än i dag. Miljömålen
            bör bli tydligare på vart och ett av EU-samarbetets områden. Exempelvis
            bör ett miljömål införas för den gemensamma jordbrukspolitiken.
            Vi anser också att man skall diskutera hur fler beslut på miljöområdet
            skall kunna fattas med majoritet.
          </note>
          <note n="17634199">
            I skrivelsen redogör regeringen för insatser för ökad demokrati
            samt för öppenhet och jämställdhet mellan män och kvinnor. Vi
            utvecklar också synen på den nödvändiga utvidgningen till Öst-
            och Centraleuropa.
          </note>
          <note n="f09b7c13">
            Fru talman! EU:s kanske viktigaste insats har varit att hålla
            medlemsländerna utanför krig i över fyra decennier. De gamla fienderna
            Tyskland och Frankrike kunde efter ständiga konflikter slutligen
            hålla sams, eftersom de knöts samman i ett oupplösligt ekonomiskt
            och politiskt samarbete. Så lätt vi glömmer detta viktiga!
          </note>
          <note n="db449ac5">
            Men nu kräver allt fler att EU inte bara skall ta ansvar för
            freden mellan medlemsstaterna inom unionen utan också skall kunna
            göra insatser utanför själva
          </note>
          <note n="870041a0">
            EU; detta särskilt med tanke på det vidriga kriget i f.d.
          </note>
          <note n="e8930382">
            Jugoslavien på näthinnan. Regeringen delar den synen. Vetot är
            naturligtvis grundbulten i detta sammanhang. I frågor som rör
            vitala utrikes- och säkerhetspolitiska frågor kommer inte Sverige
            att låta sig röstas ner av en majoritet inom EU. Men man skapar
            inte politik bara genom en grundbult. För det krävs det verktyg
            och instrument för att få förmåga att förebygga och tidigt lösa
            kriser. Vi bör ha en öppen attityd för att kunna diskutera hur
            EU bättre skall kunna fungera fredsfrämjande.
          </note>
          <note n="f2fb5295">
            Fru talman! Samarbetet i rättsliga och inrikes frågor fungerar
            inte bra. Syftet med samarbetet är att få fri rörlighet för personer
            och trygghet och säkerhet för medborgarna. För att uppnå det ställs
            stora krav på insatser för att bekämpa internationell brottslighet,
            och det ställs krav på samarbete i flykting- och invandringsfrågor.
          </note>
          <note n="f4cde0d3">
            Men motsättningarna mellan medlemsländerna är stora i fråga om
            hur man skall gå fram. Enligt regeringens mening skall samarbetet
            i huvudsak förbli mellanstatligt. Men vi anser att man kan använda
          </note>
          <note n="5b0cd357">
            EU:s institutioner på ett bättre sätt för att göra samarbetet
            mera effektivt. I dag står tyvärr stora delar av det samarbetet
            stilla. Kommissionen bör kunna engageras av medlemsländera för
            att driva på och lägga fram förslag på olika områden.
          </note>
          <note n="f5287817">
            Så, fru talman, kan vi bidra till ett Europa präglat av demokrati,
            solidaritet och öppenhet - genom ett
          </note>
          <note n="318ddb65">
            EU där engagemanget handlar om människors behov och problem i
            vardagslivet och som banar väg för deltagande av de nya demokratierna
            i östra Europa.
          </note>
          <note n="8a433f25">
            Anf. 2 LARS TOBISSON (m)
          </note>
          <note n="e5786c56">
            Fru talman! Det är bra att regeringen i skrivelsen anger utgångspunkter
            för EU:s regeringskonferens nästa år. Det är likaledes bra att
            den inte låser sig i fasta förhandlingspositioner utan mera anger
            intresseinriktning. Det är t.o.m. bra att skrivelsen kommer så
            sent. Det gör att motionstiden löper över helgerna fram till slutet
            av januari, och det ger oss i oppositionen goda möjligheter att
            motionsvägen redovisa synpunkter. Konferensen kommer ju av allt
            att döma inte att starta förrän i mars.
          </note>
          <note n="ffad19ea">
            Min främsta invändning gäller den prioritering som kommer till
            uttryck i skrivelsen. Den centrala uppgiften för regeringskonferensen
            har mycket tydligt angetts vara att genomföra de institutionella
            förändringar som krävs för att förbättra unionens sätt att fungera.
            Men regeringen lägger huvudvikten vid vissa favoritfrågor på hemmaplan,
            t.ex. sysselsättning, konsumentpolitik och ungdomsfrågor. Med
            det ämnesvalet riskerar Socialdemokraterna att marginalisera
          </note>
          <note n="fcf5692c">
            Sverige i debatten om EU:s framtid.
          </note>
          <note n="cf7a33eb">
            På sysselsättningsområdet förefaller regeringen eftersträva dels
            en mellan medlemsstaterna samordnad aktiv konjunkturpolitik i
            Keynes anda och mera av selektiva arbetsmarknadspolitiska insatser,
            dels ett särskilt fördragsavsnitt i ämnet.
          </note>
          <note n="fd360c63">
            Det här projektet blir mycket svårt att förverkliga.
          </note>
          <note n="b3726e8c">
            I en tid när alla medlemsländer strävar efter att nedbringa sina
            budgetunderskott i syfte att uppfylla konvergenskraven för EMU
            är det inte läge för en gemensam efterfrågestimulerande underbalansering
            av finanspolitiken. Det står också alltmera klart för vår omvärld
            att AMS-politik i svensk tappning inte har varit särskilt framgångsrik
            för att skapa nya riktiga jobb. Just därför att sådana framkommer
            genom en ekonomisk politik som eftersträvar prisstabilitet och
            tillväxt blir kampen mot arbetslösheten ett viktigt mål för EU:s
            ekonomisk-politiska riktlinjer snarare än ett politikområde som
            lever ett eget liv för sig och som därmed motiverar ett eget fördragsavsnitt.
          </note>
          <note n="e310d697">
            Den i särklass viktigaste frågan vid IGC 96 blir i stället EU:s
            utvidgning till nya medlemsländer i öster och söder. I de tidigare
            kommuniststyrda staterna i
          </note>
          <note n="ef740761">
            Central- och Östeuropa är entusiasmen stor för medlemskap i EU.
            Liksom tidigare Spanien, Portugal och
          </note>
          <note n="73623499">
            Grekland ser dessa länder EU som ett verkningsfullt vaccin mot
            återfall i diktatur. De nuvarande medlemsstaterna får inte visa
            de här nya ansökarländerna ifrån sig. Från säkerhetspolitisk synpunkt
            vore det rent dumdristigt. Det må vara att de central- och östeuropeiska
            länderna inte är fullt förberedda i ekonomiskt avseende. Men det
            problemet kan lösas genom att de beviljas rejäla övergångsperioder,
            under vilka de successivt gör sig beredda att uppträda på den
            inre marknaden och uppfylla andra förpliktelser.
          </note>
          <note n="f5dd201f">
            Vi moderater har inga stora invändningar mot regeringens syn
            på ansvars- och uppgiftsfördelningen mellan medlemsländerna i
            EU eller mellan EU:s olika institutioner. Den nuvarande maktdelningen
            fungerar i stort sett bra mellan en stark kommission på förslagsoch
            genomförandestadiet, ministerrådet, som beslutar å medlemsstaternas
            vägnar och Europaparlamentet, vars tyngdpunkt ligger på debatt
            och kontroll, men som också har viss medbestämmanderätt. Från
            riksdagens sida har vi främst anledning att kräva längre tidsfrister
            mellan förslag och beslut så att EU-
          </note>
          <note n="9d17067d">
            nämnden får reella möjligheter att påverka regerings ställningstaganden.
            Men även från regeringens synpunkt borde det vara angeläget med
            längre förberedelsetider inför beslut i ministerrådet.
          </note>
          <note n="7c1696fa">
            Enligt Maastrichtfördraget skall översynskonferensen behandla
            oavslutade frågor beträffande andra och tredje pelaren, vilket
            för enkelhetens skull kan beskrivas som utrikes resp. inrikes
            angelägenheter. Vi instämmer i regeringens förord för en förstärkning
            av den gemensamma utrikes- och säkerhetspolitiken men delar samtidigt
            dess återhållsamhet beträffande eftergifter i beslutsproceduren
            i för medlemsländerna viktiga ärenden. Vi noterar med tillfredsställelse
            att
          </note>
          <note n="6a6ae0de">
            Socialdemokraterna rör sig i vår riktning när det gäller hanteringen
            av vissa frågor inom den tredje pelaren. Det krävs större handlingskraft
            om t.ex. internationell brottslighet och narkotikahandel skall
            kunna bekämpas med framgång. Ärenden som gäller rörlighet över
            gränserna, inklusive asyl- och flyktingfrågor, borde hanteras
            efter samma regler som det ekonomiska samarbetet.
          </note>
          <note n="bcda1466">
            Över huvud taget blir det en viktig uppgift för
          </note>
          <note n="cdf9191f">
            IGC 96 att förenkla beslutsprocessen inom EU. Regeringens satsning
            på ökad öppenhet står vi helt bakom. Ett litet varningsord kan
            dock vara på sin plats.
          </note>
          <note n="b2926af1">
            Låt oss inte gå så frejdigt fram med för andra medlemsländer
            svårförklarliga inslag som t.ex. meddelarfriheten. Det kan medföra
            ett bakslag som äventyrar framsteg när det gäller viktiga principer
            som allmänhetens tillgång till officiella handlingar m.m.
          </note>
          <note n="5dcc873f">
            Fru talman! Detta var några preliminära reflexioner från moderat
            utgångspunkt. Vi kommer att bli mera utförliga i den motion vi
            nu skall utarbeta. Vi sätter också värde på uttalandet i regeringsskrivelsen
            att det under de förhandlingar som förestår skall ske ett fortlöpande
            samråd med EU-nämnden efter samma mönster som gällde inför EES-avtalet
            och inför förhandlingarna om medlemskap i EU.
          </note>
          <note n="6d3da9d2">
            Anf. 3 HELENA NILSSON (c)
          </note>
          <note n="1dcf9422">
            Fru talman! Riksdagen ges genom regeringens skrivelse möjlighet
            att i sammanhållen form påverka de svenska positionerna inför
            EU:s medlemsstaters regeringskonferens.
          </note>
          <note n="cf994b9a">
            Regeringskonferensen är ingen helgsammankomst där regeringarna
            efter föredragningslista röstar sig fram till ett program utan
            i stället en dynamisk, utsträckt förhandlingsprocess. Därför kan
            inte riksdagen låsa detaljer eller spika fast svenska förhandlare
            med villkorade mandat. Däremot har regeringen uttalat att man
            - vilket vi uppskattar - fortlöpande och öppet skall redovisa
            förhandlingsresultat, ge en lägesbeskrivning samt förankra positioner
            i EU-nämnden.
          </note>
          <note n="f9a472bd">
            Det är enligt vår uppfattning en förutsättning för att en bred
            parlamentarisk uppslutning skall finnas bakom ett slutligt förhandlingsresultat.
          </note>
          <note n="0083849c">
            Centerpartiet delar i flera avseenden regeringens bedömningar.
            Engagemanget för ökad demokrati, för öppenhet och insyn är av
            mycket stor betydelse och -
          </note>
          <note n="e64ef99c">
            om än långsamt - vinner öppenheten insteg i EU-
          </note>
          <note n="502cf82f">
            samarbetet. Centerpartiet delar regeringens önskan att förenkla
            EU-fördragen och skapa enklare och mer lättförståeliga beslutsprocedurer.
            Däremot saknar jag ett utvecklat resonemang om subsidiaritetsprincipen.
          </note>
          <note n="3519a0ff">
            En striktare tillämpning av subsidiaritetsprincipen ökar nämligen
            precis det som regeringen eftersträvar:
          </note>
          <note n="535eee66">
            ökad demokrati, större folkligt deltagande och bättre insyn.
            Centerpartiet önskar i samband med regeringskonferensen se en
            fördragsrevision som också granskar om dagens regler uppfyller
            subsidiaritetsprincipen. Vi vill också att principen om lokal
            självstyrelse, som Europarådets stadga definierar saken, skall
            skrivas in i EU-fördraget.
          </note>
          <note n="2ed0c582">
            På miljöns område har regeringen och Mats Hellström lyssnat till
            den kritik som Centerpartiet framförde under den allmänpolitiska
            debatten i höstas. Då kritiserade jag bristen på miljöinitiativ
            i regeringens lilla röda skrift som kom ut i somras med principiella
            ingångsvärden. Då fanns enbart med namns nämnande kampen för en
            bättre miljö. Jag vill framföra ett erkännande för god lyhördhet
            till regeringen och statsrådet Mats Hellström.
          </note>
          <note n="e0af8b19">
            Det finns i skrivelsen viktiga krav som vi ställt tidigare, som
            överstatligt beslutsfattande med införande av miniminivå med rätten
            för länder att gå före, krav på stärkt skydd för människors hälsa,
            miljömål för jordbruket, införande av substitutionsprincipen samt
            en tydligare miljöprofil på Euratom.
          </note>
          <note n="bb0d4d33">
            Sverige skall ha som mål att utveckla EU-
          </note>
          <note n="31b31c3b">
            samarbetet till ett effektivare instrument för att hindra försurande
            utsläpp och andra gränsöverskridande föroreningar. För detta krävs
            ökad överstatlighet med beslut med kvalificerad majoritet. Slutsatserna
            från
          </note>
          <note n="e4a91690">
            FN:s stora miljökonferens i Rio kan och bör bli grundvalar för
            EU-samarbetet, och hållbar utveckling skall ses som ett överordnat
            mål. Kravet att Kommissionen skall miljökonsekvensbedöma varje
            förslag innebär att stolta paroller görs om till operativa verktyg.
          </note>
          <note n="21961255">
            Projektet om den europeiska monetära unionen har definitivt inte
            miljöprövats. Det saknas konvergenskriterier för miljöskuldens
            minskning. Regeringen kan inte som nu exkludera EMU från kravet
            på hållbar utveckling. Därför hoppas jag att regeringen är lyhörd
            även för detta centerkrav.
          </note>
          <note n="745a5dd1">
            Fru talman! Regeringens förslag om förändringar i den andra pelaren,
            dvs. det mellanstatliga samarbetet inom den gemensamma utrikes-
            och säkerhetspolitiken, fortsätter att oroa oss. Den klarhet och
            konkretion som kännetecknar övriga områden i skrivelsen lyser
            här med sin frånvaro. Här slås å ena sida fast:
          </note>
          <note n="32cf7174">
            "Ett borttagande av vetorätten i utrikes- och säkerhetspolitiken
            är inte aktuellt." Fem rader längre ner är regeringen däremot
            beredd att "pröva om enhällighetsprincipen skulle kunna modifieras
            i frågor av begränsad räckvidd".
          </note>
          <note n="c108e597">
            Därför vill jag fråga statsrådet Mats Hellström:
          </note>
          <note n="673cb979">
            Vilka är de frågor som inte något medlemsland definierar vara
            av vitalt utrikes- och säkerhetspolitiskt intresse men som inte
            kan lösas i enighet i god solidarisk anda och som samtidigt kan
            bedömas ha
          </note>
          <note n="a395b57f">
            "begränsad räckvidd"?
          </note>
          <note n="7bb2d8de">
            Jag har svårt att förstå hur regeringens förslag på detta område
            skulle förenkla arbetet inom den gemensamma utrikes- och säkerhetspolitiken.
            Det rimmar utomordentligt illa med ambitionerna på andra områden
            att förenkla och effektivisera beslutsprocesserna.
          </note>
          <note n="c12dd8e6">
            Om det införs blir det en tolkningsfråga för regeringarna vad
            som är av vitalt intresse och begränsad räckvidd. Därmed kommer
            de nationella parlamentens möjlighet till inflytande att minska.
            Vi är inte intresserade av en sådan utveckling av den gemensamma
            utrikes- och säkerhetspolitiken, GUSP. Vetorätten skall finnas
            kvar ograverad som yttersta utväg om inte kompromissandets solidariska
            givande och tagande räcker för att nå enighet.
          </note>
          <note n="4df3fa51">
            Fru talman! Bestämmelserna under tredje pelaren har inte varit
            i kraft i mer än två år, och de svenska erfarenheterna av EU-samarbete
            på detta område är än mer begränsade. Det är därför alltför tidigt
            att komma med bestämda besked om det mellanstatliga samarbetet
            har en utvecklingspotential.
          </note>
          <note n="bbb9dac0">
            Centerpartiet har inga invändningar mot tanken på fri rörlighet
            för personer. Vi stödjer den svenska ansökan om observatörskap
            i Schengensamarbetet. Det är bra att det i regeringens skrivelse
            fastslås att förutsättningen för Schengensamarbetet är bibehållen
            passunion i Norden, Norge och Island inbegripna, och effektiva
            insatser mot narkotikabekämpningen. Vi hyser heller inga principiella
            betänkligheter mot att samarbeta på andra områden inom ramen för
            tredje pelaren.
          </note>
          <note n="8e4ad0cb">
            Anf. 4 BO KÖNBERG (fp)
          </note>
          <note n="e90370dd">
            Fru talman! Den europeiska unionen är till för att lösa de problem
            som de enskilda medlemsländerna vart och ett för sig inte kan
            lösa. EU är till för att medborgarna i medlemsländerna skall få
            mer att säga till om i alla de frågor som inte längre enbart kan
            lösas inom nationalstatens ram. Fyra tunga sådana områden är freden,
            miljön, jobben och den internationella brottsligheten.
          </note>
          <note n="0effbbd2">
            Estland, Lettland, Litauen, Polen, Tjeckien, Slovakien, Ungern,
            Slovenien, Rumänien och Bulgarien.
          </note>
          <note n="a383b9a8">
            Fram till för sex år sedan levde befolkningen i dessa tio länder
            i kommunistiska diktaturer. I dag är de mer eller mindre goda
            demokratier och marknadsekonomier.
          </note>
          <note n="efe834de">
            Huvuduppgiften för EU:s regeringskonferens 1996
          </note>
          <note n="320956b9">
            måste bli att bana väg för ett helt Europa. Ingen uppgift i Europa
            de närmaste åren är till närmelsevis så viktig som att se till
            att vi inte slarvar bort möjligheten för de mer än 100 miljoner
            människorna i dessa länder att få bli medlemmar i samma Europa
            som vi lever i.
          </note>
          <note n="dd9a3f1b">
            Såväl i Reflexionsgruppens slutrapport som i den svenska regeringens
            skrivelse till riksdagen lyfts glädjande nog helandet av Europa
            som en angelägen fråga. Det är bra, men det räcker inte.
          </note>
          <note n="1e1cf7ed">
            Den svenska regeringen och de övriga medlemsländernas regeringar
            måste också i sina länder argumentera och agitera för att delmålet
            om ett EU med
          </note>
          <note n="ebd7d625">
            25-30 medlemmar är värt ett antal uppoffringar från det egna
            landets sida.
          </note>
          <note n="2e515bea">
            Det finns en risk att omfattningen av dessa ändringar inte står
            klar ens för alla beslutsfattare och -
          </note>
          <note n="567080f0">
            kanske värre - att den står klar för många beslutsfattare, vilket
            kan få flera av dem att tveka inför såväl det önskvärda som det
            möjliga i att inom de närmaste åren klara av östutvidgningen.
          </note>
          <note n="144b5d84">
            Sedan vi hade vår förra EU-debatt för knappt två månader sedan
            har några för utvidgningen negativa signaler inkommit. Om dessa
            signaler är rätt uppfattade blir det förstås än angelägnare för
            Sverige att sätta in all kraft på att konferensen skall leda fram
            till att östutvidgningen görs möjlig.
          </note>
          <note n="4ba7b686">
            Unionen står öppen för europeiska demokratier.
          </note>
          <note n="3800c58b">
            En synnerligen viktig fråga har gällt och gäller hur
          </note>
          <note n="c448c9bd">
            EU skall förhålla sig till Turkiets önskan om ett framtida medlemskap
            och vägen dit. Vi i Folkpartiet liberalerna har tyckt och tycker
            att den första delen av frågan är enkel att besvara. Ett demokratiskt
            Turkiet som respekterar de mänsklig fri- och rättigheterna, som
            behandlar sina minoriteter väl och som gör sitt för att lösa Cypernfrågan
            är lika välkommet som andra europeiska demokratier.
          </note>
          <note n="65e77de6">
            Den svåra frågan är på vilket sätt EU - utöver ett klart besked
            i medlemskapsfrågan - bäst bidrar till en utveckling mot fulla
            mänskliga fri- och rättigheter i
          </note>
          <note n="416a6c44">
            Turkiet. Vi har hävdat att kränkningarna av dessa frioch rättigheter
            måste minska avsevärt för att tullunionen mellan EU och Turkiet
            skulle kunna godkännas.
          </note>
          <note n="b2ce197c">
            Vi gör nu den bedömningen att de förbättringar som har ägt rum,
            tillsammans med det faktum att de krafter i Turkiet som strävar
            efter en utveckling i rätt riktning eller aktivt arbetar med MR-frågorna
            önskar ett godkännande av tullunionen, talar för ett sådant godkännande
            från EU-parlamentets sida. Från det liberala partiets sida i EU-parlamentet
            läggs nu fram förslag om att en löpande uppföljning av MR-
          </note>
          <note n="268a29fc">
            situationen skall ske parallellt med den ekonomiska uppföljningen
            av tullunionen.
          </note>
          <note n="f0f19bd9">
            Om freden i Europa är en gränsöverskridande fråga så är mycket
            av miljöförstöringen det också. Svavelutsläppen över Sverige,
            koldioxidens påverkan på klimatet och vattenkvaliteten i Östersjön
            är uppenbara exempel på detta. Det är bra att regeringen i sin
            skrivelse nämner frågan om fler majoritetsbeslut på miljöområdet,
            men det är mycket beklagligt att regeringen synes fortsätta kräva
            att alla länder skall ha vetorätt mot beslut om miljöavgifter
            och miljöskatter. Vi anser det som utomordentligt viktigt att
            EU i framtiden skall kunna fatta majoritetsbeslut om sådana avgifter
            som gäller allas vår miljö.
          </note>
          <note n="e957d3c6">
            En direkt fråga till Europaministern blir därför:
          </note>
          <note n="3285c18b">
            Varför vägrar regeringen att driva frågan om möjligheten att
            fatta majoritetsbeslut om en miniminivå för koldioxidskatter inom
            EU? Vilka är de starka och goda skälen för denna miljöfientliga
            position?
          </note>
          <note n="2f140e1a">
            Ett annat allvarligt problem som definitionsmässigt är gränsöverskridande
            är den internationella brottsligheten. Det är ingen tvekan om
            att framstegen i internationellt samarbete har gått mycket snabbare
            mellan brottslingar av olika slag än mellan poliskårerna i de
            olika medlemsländerna.
          </note>
          <note n="0b6d5fae">
            Det är därför förvånansvärt att regeringen är så negativ till
            att föra över de delar av polissamarbetet som rör kampen mot internationell
            brottslighet till det vanliga regelsystemet i den s.k. första
            pelaren, vars frågor liknar dessa. I stället tycks regeringen
            slå vakt om att bibehålla det nuvarande systemet med allas vetorätt.
            En direkt fråga till Europaministern blir:
          </note>
          <note n="9bfe7afc">
            Varför?
          </note>
          <note n="68ac33bf">
            Det största inrikespolitiska problemet i vårt land och många
            andra länder är arbetslösheten och den bristande förmågan att
            förbättra förutsättningarna för skapandet av nya jobb. Problemets
            allvar och svårighetsgrad talar för att en mängd olika åtgärder
            måste sättas in och på alla de nivåer som är tillgängliga för
            att massarbetslösheten skall kunna knäckas. Vi är därför positiva
            till att regeringen driver sysselsättningsfrågorna på EU-nivån.
            Vi är däremot mycket negativa till det regeringen gör inom landet
            och till det mycket svaga sysselsättningsprogram som regeringen
            skickat till Bryssel.
          </note>
          <note n="17d3e9a6">
            Fru talman! Det finns många viktiga sakfrågor som har beröring
            med EU-nivån. En central fråga gäller hur medborgarna i vårt land
            skall kunna få mesta möjliga insyn i och inflytande över de beslut
            som fattas på EU-nivån. Dessa frågor är för oss liberaler klassiska.
            En fråga handlar om närhetspricipen och om hur denna skall kunna
            förstärkas i programmet. En annan fråga handlar om öppenheten,
            något som regeringen glädjande nog driver. En tredje fråga handlar
            om kontrollen från de nationella parlamentens och EU-parlametets
            sida.
          </note>
          <note n="89beb732">
            Fru talman! I regeringens skrivelse finns det flera punkter som
            vi instämmer i. Förutom det som redan nämnts gäller det förstås
            sådant som betoningen av vikten av frihandel och av stark disciplin
            vad gäller statsskulden.
          </note>
          <note n="b50d9ca2">
            Det är beklagligt att regeringen inte vill åstadkomma mer vad
            gäller exempelvis möjligheten till gemensamma golv för miljöskatter,
            ett förbättrat polissamarbete och en förstärkt näringsprincip.
          </note>
          <note n="1e5f9210">
            När det gäller den största frågan av dem alla, underlättandet
            av östutvidgningen, är det vår förhoppning att den svenska regeringen
            om så behövs kommer att sätta den före de övriga frågorna. Vi
            i Folkpartiet liberalerna kommer under alla förhållanden att göra
            det.
          </note>
          <note n="cb659b64">
            Anf. 5 BENGT HURTIG (v)
          </note>
          <note n="7498abb2">
            Fru talman! Jag uppskattar att Mats Hellström så kraftfullt markerade
            att arbetslösheten är ett av EU:s största problem. Det har ju
            förts en debatt om det detta inom unionen i tre, fyra fem år.
            Det har förekommit rapporter och beslut har fattats, men arbetslösheten
            har fortsatt öka.
          </note>
          <note n="3a8771a0">
            Ett projekt som skulle minska arbetslösheten var den inre marknaden.
            I själva verket ökade arbetslösheten. Förslagen från Jacques Delors
            om att halvera arbetslösheten fram till år 2000, om att införa
            obligationer för att finansiera projekt och om att sänka räntan
            har redan avvisats av ministerrådet. Egentligen har inte ett enda
            förslag sedan 1957 kunnat genomföras mot den europeiska högerns
            vilja. Jag önskar regeringen lycka till i de här resonemangen,
            men problemen är jättestora.
          </note>
          <note n="0f3ebcd4">
            De elva kritiska svenska EU-parlametarikerna i
          </note>
          <note n="31f6227f">
            Strasbourg får ibland höra att de är anti-européer. För oss på
            vänsterkanten, som en gång i världen anklagades för anti-sovjetism,
            väcker sådana uttalanden egendomliga känslor. Inte bara EU-kritiker
            inser att det gamla folkstyret är slut på de politikområden som
            i dag ligger under EU:s kompetens. Normsystemet ligger i princip
            fast vilken riksdag som än väljs. Parlaments- och presidentval
            får alltmer sin karaktär av att man med hjälp av marknadsföringskonsulter
            formulerar slagord och budskap som lockar ett maximalt antal väljare
            så att kandidater skall kunna sitta kvar eller erövra nya maktpositioner.
            Den i verkligheten förda politiken blir dock ungefär likartad
            oavsett vilka partikonstellationer som har majoritet. Detta uppfattas
            som att det har blivit en sport för partier och politiker att
            lura folk. Frukterna av detta system skördar man i dag i Frankrike.
            Tidigare har vi också skördat dem i Sverige när vi hade EU-parlamentsval
            och folk vägrade att gå och rösta.
          </note>
          <note n="a5a7fa32">
            Det är dessa grundläggande, konstitutionella EU-
          </note>
          <note n="d4471efa">
            problem regeringskonferensen borde ägna sig åt. Hur skall man
            bära sig åt för att Europasamarbetet skall kunna få en någorlunda
            demokratisk legitimitet? Hur skall man kunna undvika att EU av
            vissa karakteriseras som ett nytt mjukis-Sovjet? I den föreliggande
            skrivelsen berörs legitimitetsproblemet, men några rejäla tag
            är det enligt min mening inte fråga om.
          </note>
          <note n="2c930cc7">
            Kravet på öppenhet är ett steg i rätt riktning, men varför nämns
            inte meddelarfriheten i skrivelsen? En offentlighetsprincip måste
            också innebära diarieföring av inkomna handlingar till EU:s institutioner.
            Detta gäller exempelvis lobbygruppernas inlagor. Skulle det dessutom
            till varje förslag fogas en förteckning över vilka inlagor som
            finns i ärendet och över vilka som rådfrågats, så skulle politiker
            få mer likvärdiga möjligheter jämfört med byråkrater att granska
            beslutsunderlagen.
          </note>
          <note n="fcc1fe3a">
            Förslag till nya regler borde i god tid översättas till de officiella
            språken. Förekomsten av ett förslag borde också kungöras i varje
            medlemsstat, kanske ett par månader före det verkliga beslutet.
            Då skulle det finnas tid och möjlighet till en vettig nationell
            beredning i fackutskott och för ett remissförfarande. Vidare kan
            de nationella parlamenten ges initiativet i EU-
          </note>
          <note n="b9742415">
            relaterade frågor och naturligtvis också när det gäller att välja
            kommissionärer.
          </note>
          <note n="6f9af0e4">
            Ett borttagande av artikel 235 skulle innebära att unionen inte
            lika lätt som nu själv skulle kunna ta beslut om att utvidga sina
            befogenheter. Varför verkar inte Sverige för borttagande av artikel
            235? Varför verkar inte Sverige för en utträdesrätt utan bara
            för en uteslutningsrätt? Varför tycks Sverige acceptera att vapenexportpolitiken
            förs över från medlemsstaterna till unionen?
          </note>
          <note n="2d33eb3a">
            På s. 22 i skrivelsen sägs att Sverige fäster särskild vikt vid
            att regelverket tolkas och tillämpas på ett enhetligt sätt, men
            när det gäller den största frågan av alla, en gemensam valuta
            och centralbank, förbehåller sig Sverige att ha en egen tolkning.
          </note>
          <note n="88222208">
            Vill vi i Sverige att traktaterna skall tolkas enhetligt borde
            vi faktiskt begära ett juridiskt hållbart undantag för att kunna
            avstå från tredje steget i EMU.
          </note>
          <note n="f902d89a">
            Nu skapas intrycket att de EMU-troende i Sverige anser sig ha
            sådan majoritet att det inte finns någon risk för ett nej i riksdagen.
            Den allmänna opinionen kan få intrycket att det verkligen föreligger
            ett fritt val.
          </note>
          <note n="92c8311f">
            Inför folkomröstningen om EU-medlemskapet fick vi intrycket att
            vi då inte skulle ta ställning till
          </note>
          <note n="bb2f9c0b">
            EMU-frågan. Den skulle ju tas komma upp på regeringskonferensen.
            Nu slår man på s. 14 fast att EMU
          </note>
          <note n="475dbb03">
            inte blir ett ämne för konferensen. Undra på att många känner
            sig lurade!
          </note>
          <note n="c1a4845a">
            Utredningen om EMU har lyfts bort från 96-
          </note>
          <note n="c7d9fb75">
            kommittén, den kommitté som skulle stimulera debatten i olika
            frågor. Detta ger ökade möjligheter för ansvariga politiker att
            hänvisa till utredning och att glida undan debatt. Det aviseras
            inte heller att det blir fråga om någon folkomröstning om att
            avskaffa den svenska valutan.
          </note>
          <note n="18e485f9">
            Vad gäller den gemensamma utrikes- och säkerhetspolitiken slår
            man fast att Sveriges alliansfrihet består, och det är bra. Men
            samtidigt förklarar man sig vara beredd att acceptera majoritetsbeslut
            i frågor med begränsad räckvidd. Varför inte utnyttja de möjligheter
            som redan finns om att enigt besluta om att ta majoritetsbeslut
            i enskilda frågor?
          </note>
          <note n="1482cb0c">
            Regeringen förklarar sig också vara beredd att delta i fredsbefrämjande
            uppdrag som VEU verkställer på uppdrag av EU. Fredsbevarande och
            fredsframtvingande åtgärder måste grunda sig på FN-beslut innan
            Sverige deltar, men när det gäller fredsbefrämjande uppdrag är
            Sverige tydligen berett att agera utanför FN:s ram. Anser regeringen
            att vi tillsammans med VEU exempelvis skall kunna delta i väpnade
            aktioner utanför EU:s territorium utan FN-beslut som grund?
          </note>
          <note n="8ca3639e">
            Det finns många frågor att ställa med anledning av denna skrivelse,
            och vi återkommer till dem under motionstiden.
          </note>
          <note n="d15816eb">
            Anf. 6 MARIANNE SAMUELSSON (mp)
          </note>
          <note n="394a6b18">
            Fru talman! Först vill jag uttrycka min uppfattning att det bra
            att vi nu fått en skrivelse med motionsrätt till riksdagen. Det
            är faktiskt bra att den kommer när den gör så att vi får förlängd
            motionstid. Då kanske vi kan få det som Mats Hellström var inne
            på i början, nämligen någon form av folklig förankring. Det kanske
            kan hinna bli en debatt omkring dessa frågor; den debatt som EU
            96-kommittén skall se till att få i gång, även om det är något
            segt. Det underlättas i alla fall naturligtvis av att vi nu har
            får en skrivelse som innehåller regeringens grundläggande ståndpunkter
            i fråga om regeringskonferensen.
          </note>
          <note n="2bf50b2e">
            En hel del av skrivelsen läser jag samtidigt med stigande förvåning.
            På många områden är det en positiv skrivelse, men tittar man "bakom
            kulisserna" blir man något mer oroad av vad den egentligen innehåller.
            I vissa fall ser det ut som rena försvarstalet av regeringens
            ståndpunkter.
          </note>
          <note n="ad7e70f3">
            Utrikes- och säkerhetspolitiken är för mig en av de stora viktiga
            frågorna som finns med i EU-samarbetet och som också tas upp i
            skrivelsen. Jag blir faktiskt mycket oroad när jag läser skrivningen,
            och det av flera anledningar. Min uppfattning är att vi nu med
            smygande hastighet är på väg att få en gemensam utrikes- och säkerhetspolitik
            med EU-länderna - detta var en total omöjlighet under folkomröstningen.
            Då jag förde en debatt med Pierre Schori uttryckte han det som
            att vi hade dubbel vetorätt när det gällde utrikes- och säkerhetspolitiska
            frågor. Det skulle självfallet utnyttjas av regeringen. Vi skulle
            inte ge något som helst avkall på vår alliansfrihet och neutralitet.
          </note>
          <note n="bf31350b">
            Men hur ser då verkligheten ut? Ja, med en Mr EU
          </note>
          <note n="b1c36326">
            som skall föra talan i utrikespolitiska frågor gemensamt för
            unionen, tror jag att det blir mycket svårt att hävda att man
            är alliansfri och neutral. Man hamnar naturligtvis i samma utrikespolitiska
            ställningstaganden som unionen gör. Utrikes- och säkerhetspolitiken
            är mycket starkt förknippade med varandra. Det är ändå omvärlden
            som skall bedöma om vi verkligen är neutrala och alliansfria.
          </note>
          <note n="5228fd92">
            Jag skulle vilja höra hur man tänker utnyttja vetorätten. När
            det gäller sådant som rör vitala utrikesoch säkerhetspolitiska
            intressen skall vetorätten användas. I övrigt är det litet mera
            vagt uttryckt huruvida man tänker använda sig av den. Vapenhandeln
            och artikel 223 ligger nu på nationalstaterna. Är detta en fråga
            där Sverige kommer att utnyttja sin vetorätt?
          </note>
          <note n="98ec85b3">
            Det framgår inte av dokumentet när man tänker använda sig av
            vetorätten. Det är i och för sig förklarligt, eftersom det är
            svårt att hävda vetorätten i en förhandlingssituation. Det skulle
            kanske vara intressant för oss här hemma att få höra vad som är
            viktiga vitala utrikes- och säkerhetspolitiska intressen.
          </note>
          <note n="2f751051">
            Jag hörde en debatt i USA. Där betraktas observatörskapet i VEU
            som en vänthall inför NATO-
          </note>
          <note n="d4333fcb">
            medlemskapet. Man tyckte att det lät väldigt konstigt när jag
            hävdade att vi har behållit vår neutralitet och alliansfrihet.
            Omvärlden ifrågasätter nog den väg som regeringen just nu väljer.
          </note>
          <note n="9fd4741e">
            Det är självklart att vi i Miljöpartiet anser att arbetsmarknads-
            och sysselsättningsfrågorna är en väsentlig del i samarbetet.
            Vi tycker att man borde ha tagit med skatteväxling, sänkt arbetstid
            och ändrade upphandlingsregler så att hänsyn kan tas till miljöoch
            sysselsättningskrav. Tyvärr har jag hitintills inte sett särskilt
            mycket av vad regeringen egentligen vill göra på sysselsättningsområdet.
            Hur ställer man sig i den frågan som i förhållande till EMU är
            så nära sammankopplad? Man kan inte lägga sysselsättningen i ett
            skikt och den ekonomiska politiken i ett annat skikt. Dessa områden
            måste kopplas samman.
          </note>
          <note n="cb365a0b">
            I EU 96-kommittén, som jag sitter med i, lyckades vi inte få
            fram några dokument i den här frågan. Vi visste inte heller hur
            vi skulle kunna få fram något debattmaterial på området. Detta
            är ju sorgligt att konstatera. Det måste vara svårt att vara drivande
            i en fråga i EU om man inte har något eget material med sig.
          </note>
          <note n="ab892725">
            När det gäller demokrati- och inflytandefrågorna är jag förvånad
            över att man inte har tagit upp frågan om en utträdesparagraf
            när man samtidigt vet att det i reflektionsgruppen har diskuterats
            en uteslutningsparagraf. Med tanke på läget i den svenska opinionen
            borde det vara självklart att man hävdade just en utträdesparagraf.
          </note>
          <note n="3375176b">
            Det är glädjande att det finns ett avsnitt om miljöfrågorna.
            Jag saknar dock frågan om en energi- och koldioxidskatt och något
            om hur man ser på den. Då kan jag också konstatera att det inte
            längre ser ut att vara så mycket med den miljögaranti som hävdades
            i folkomröstningen.
          </note>
          <note n="833b9ba8">
            Anf. 7 MATS ODELL (kds)
          </note>
          <note n="a6c2f940">
            Fru talman! Vi kristdemokrater delar en hel del i de uppfattningar
            som regeringen framför i sin skrivelse angående EU:s regeringskonferens.
            Detta gäller faktiskt också - liksom för den kristdemokratiska
          </note>
          <note n="88ca5d3b">
            EPP-gruppen i Europaparlamentet - en gemensam politik för ekonomisk
            tillväxt och sysselsättning, det som i Sverige brukar kallas för
            en sysselsättningsunion. Men bara om det får den inriktning och
            de verktyg som verkligen ger nya och riktiga jobb. Ett sådant
            projekt var ju t.ex. de fem punkter för sysselsättning och tillväxt
            som EU:s stats- och regeringschefer enade sig om vid toppmötet
            i Essen för ungefär ett år sedan.
          </note>
          <note n="3472d0e9">
            Tyvärr har regeringen sedan i praktisk politik gått rakt emot
            det som beslutades där. Detta måste verkligen vara en besvärande
            punkt i regeringens meritlista i kampen för en gemensam finanspolitik.
          </note>
          <note n="8108dae4">
            I den skrivelse som i dag läggs på riksdagens bord pekar regeringen
            mycket riktigt på att endast om samarbetet avser konkreta resultat
            som bidrar till människors trygghet och välstånd, då kan EU få
            den förankring hos medborgarna som i dag är bristande. Mot den
            bakgrunden är det något outgrundligt att regeringen inte är beredd
            att ta i anspråk de medel och de verktyg som skulle krävas för
            att uppnå sådana resultat som människor nu faktiskt efterfrågar
            och där EU
          </note>
          <note n="21e4046b">
            skulle kunna leverera lösningar som förbättrade vår vardag. Det
            är något märkligt att de som talar om en sysselsättningsunion
            stannar vid ett svagt mellanstatligt samarbete utan en förpliktande
            unionsprocess som när det t.ex. gäller den inre marknaden och
            den fria rörligheten. Är inte den ekonomiska tillväxten och jobben
            lika viktiga som den fria rörligheten?
          </note>
          <note n="1ff6d8fa">
            Samma tvehågsenhet gäller på miljösamarbetets område, trots de
            berömmande orden från Helena
          </note>
          <note n="df754a49">
            Nilsson. Men regeringen måste ju utforma en sammanhängande och
            tydlig miljöstrategi för Sveriges agerande under regeringskonferensen
            och i det löpande arbetet framöver.
          </note>
          <note n="8becad68">
            Frågan är nu: Hur tänker regeringen hantera frågan om miljöskatter?
            Det gäller t.ex. frågan om miniminivåer för koldioxidskatt. Är
            inte detta, Mats
          </note>
          <note n="71186843">
            Hellström, rätt tillfälle att driva frågorna om en koldioxidskatt
            och om en skatteväxlingsprincip? Krävs det inte majoritetsbeslut
            på miljöskatteområdet för att även få med motspänstiga medlemmar?
          </note>
          <note n="d576b0d8">
            När det gäller de institutionella frågorna har regeringen en
            utgångspunkt som med några undantag delas av oss kristdemokrater.
            Utvidgningen av EU till ansökarländerna i Baltikum, Öst- och Centraleuropa
            är vår generations största utmaning. Sverige skall också bli motorn
            i arbetet för ökad öppenhet och förenkling i hela EU-systemet.
          </note>
          <note n="4f646b5b">
            Regeringen kommer av skrivelsen att döma att motsätta sig en
            omviktning av rösterna i rådet. Det är bra. Det är också bra att
            man kommer att driva kravet att varje land skall ha en representant
            i kommissionen.
          </note>
          <note n="078fa746">
            Men regeringen borde också motsätta sig de planer som finns på
            att minska antalet ledamöter i parlamentet, något som inte tas
            upp i skrivelsen. Det finns de som hävdar att antalet ledamöter
            skall minskas till
          </note>
          <note n="fbddf0e7">
            700, vilket alltså bara är dubbelt så många som antalet ledamöter
            i denna kammare. Vi representerar här
          </note>
          <note n="d4c1bcd0">
            Sveriges 8,5 miljoner invånare. Det vore orimligt om
          </note>
          <note n="51126b4a">
            Sverige efter en utvidgning av EU skulle representeras av kanske
            färre än tio parlamentariker.
          </note>
          <note n="773c204c">
            När det gäller den gemensamma utrikes- och säkerhetspolitiken
            och samarbetet inom den andra pelaren stöder vi kristdemokrater
            i huvudsak regeringens position. Men vi motsätter oss bestämt
            att ytterligare ett s.k. gemensamt ansikte utåt skall etableras
            vid sidan av kommissionsordföranden och alla andra ansikten, t.ex.
            utrikeskommissionärernas ansikten som redan finns. Detta skulle
            ju enbart skapa ökad otydlighet och fragmentisering av utrikesansvaret.
          </note>
          <note n="d69653ca">
            Fru talman! Men den verkligt tunga kritik som vi kristdemokrater
            har är att regeringen har en alldeles för passiv hållning i samarbetet
            inom den tredje pelaren. Tanken att det här arbetet skall fortsätta
            att vara strikt mellanstatligt kommer att leda till fortsatt besvikelse
            över resultatet av samarbetet, t.ex. när det gäller kampen mot
            den tunga narkotikabrottsligheten.
          </note>
          <note n="ad4c0b4c">
            Där menar vi att det behövs överstatliga verktyg eftersom knarksyndikatens
            verksamhet är överstatlig. Det är något märkligt att regeringen
            håller fast vid detta.
          </note>
          <note n="37a14f7a">
            När det gäller det straffrättsliga och polisiära samarbetet tycker
            vi att kommissionen bör få initiativrätt.
          </note>
          <note n="4ddfc400">
            Alla andra områden bör i princip kunna flyttas över till den
            första pelaren.
          </note>
          <note n="32e027ba">
            Den här samarbetsmodellen används t.ex. som jag nämnde när det
            gäller fri rörlighet för varor och tjänster. Är det inte lämpligt
            att de åtgärder som skall kompensera denna fria rörlighet också
            får samma metoder? Låt vår egen kommissionär, Anita Gradin, få
            de verktyg som hon själv kräver. Vem, om inte
          </note>
          <note n="85342887">
            Sveriges regering, borde arbeta för detta?
          </note>
          <note n="8b75bd1a">
            Anf. 8 Statsrådet MATS HELLSTRÖM (s)
          </note>
          <note n="2a9a8b75">
            Fru talman! Jag delar Mats Odells och Bo Könbergs uppfattning
            om att utvidgningen österut är en av de viktigaste frågorna. Den
            kräver att vi aktivt och engagerat agiterar och talar för den
            och driver den under arbetets gång. Vi har gjort det. Vi har,
            tror jag att man kan säga, genom Sveriges och Finlands insatser
            sett till att staterna i Baltikum nu har samma möjligheter som
            de andra östeuropeiska länderna att förhandla. Jag delar den uppfattningen,
            att det är en av de viktigaste frågorna.
          </note>
          <note n="21f23727">
            EU behöver också reformera institutionerna för att möjliggöra
            utvidgningen mot öst och syd. Men ännu viktigare för en framgångsrik
            utvidgning än de institutionella frågorna är förändringar i budgetpolitiken,
            jordbrukspolitiken och regionalpolitiken. Detta är viktigt för
            att utvidgningen skall bli av och kunna ske i rimlig tid.
          </note>
          <note n="0570c936">
            Sverige är ett frihandelsland, starkt beroende av omvärlden.
            Det kräver att den gemensamma marknaden fungerar friktionsfritt,
            vilket i sin tur kräver att regelverket tolkas lika i hela unionen.
            Därför behövs det starka, effektiva och oberoende institutioner.
            Det ligger alltså i vårt intresse att kommissionen har en fortsatt
            stark roll. Detsamma gäller för revisionsrätten och domstolen.
          </note>
          <note n="66934863">
            Regeringen kommer när det gäller de institutionella frågorna
            att försvara - jag kommenterar också det som har sagts här - de
            mindre och medelstora ländernas ställning. Det är självklart att
            varje land skall ha rätt att utse en kommissionär och att alla
            länder får ansvar för ordförandeskap. Den känsliga balans som
            finns i dag mellan mindre och stora länder skall inte undermineras.
            Jag delar Mats Odells uppfattning att det naturligtvis vore orimligt
            med ett så begränsat deltagande av svenska parlamentariker.
          </note>
          <note n="bbf1b90b">
            En annan fråga som inte minst gjort sig påmind här i riksdagen
            vid åtskilliga tillfällen är de mötesoch beslutsprocedurer som
            finns i EU. Jag delar Lars
          </note>
          <note n="a196c0c2">
            Tobissons uppfattning att det är alltför korta tider mellan den
            sista förberedelsen och det faktiska beslutet. Det gör det svårt
            för oss och andra som har ett system där det nationella parlamentet
            deltar aktivt i beslutsprocessen. Arbetsformer och mötesformer
            måste ändras så att parlamenten bättre kan delta. Jag har samma
            uppfattning som Lars Tobisson där.
          </note>
          <note n="b66fab87">
            Jag delar däremot inte Lars Tobissons uppfattning om att det
            i och för sig är svårare att få gehör för en aktiv sysselsättningspolitik
            därför att länderna strävar mot konvergens i EMU. Tvärtom: Genom
            sänkt arbetslöshet och ökad sysselsättning ökas också möjligheterna
            för länderna att klara den finansiella stabiliteten. Det visar
            inte minst vår egen erfarenhet de senaste åren. Tvärtemot Lars
            Tobissons uppfattning menar jag alltså att en aktiv sysselsättningspolitik
            på Europanivå underlättar också för de länder som nu aktivt jobbar
            med att klara sin konvergens.
          </note>
          <note n="ed229b9c">
            Till Mats Odell vill jag i samma fråga säga att den svenska regeringen
            förvisso handlar enligt det vi föreslår EU och också i den anda
            som finns när nu sysselsättningen har kommit på bordet i Essen
            och Cannes. Vi har i vårt land skapat 100 000 nya jobb det senaste
            året och i just den anda som besluten i Essen och Cannes handlar
            om.
          </note>
          <note n="3b3c2e96">
            Till Helena Nilsson vill jag säga att subsidiariteten säkerligen
            är någonting som vi har skäl att återkomma till under konferensen
            och utveckla vidare. Jag tror också, som Helena Nilsson, att frågan
            om dagens beslutsformer kommer när det gäller vad som sker på
          </note>
          <note n="6e5080d1">
            Europanivå, nationell nivå, regional nivå osv. Denna fråga kommer
            att gås igenom på konferensen.
          </note>
          <note n="14594c05">
            Både Helena Nilsson och Marianne Samuelsson har tagit upp frågan
            om vetorätten. Jag skall ge ett klart exempel på vad jag menar
            med begränsad räckvidd. Det är självklart att varje land självt
            definierar vad som är vitala utrikes- och säkerhetspolitiska intressen
            där man icke accepterar att bli överkörd av andra.
          </note>
          <note n="82911744">
            Anf. 9 TALMANNEN
          </note>
          <note n="181f5ce8">
            Det är någon som har en störande utrustning på här inne. Var
            vänlig avlägsna den från kammaren.
          </note>
          <note n="df71f187">
            Anf. 10 Statsrådet MATS
          </note>
          <note n="8a914c76">
            HELLSTRÖM (s)
          </note>
          <note n="32d7949a">
            Fru talman! Det är givetvis varje land självt som definierar
            vad som är vitalt. Det kan ingen annan göra åt en.
          </note>
          <note n="d675eb17">
            Vad menar vi då? Jo, vi har haft ett antal frågor där man på
            enhällighetens basis har varit överens om att ha ett utrikespolitiskt
            samarbete i en aktion. Sedan kommer man till finansieringen, och
            då börjar trasslet.
          </note>
          <note n="e6f8292c">
            Finansiering kan nämligen ligga i den första pelaren, och redan
            i dag krävs då ingen enhällighet. Då gäller kvalificerad majoritet,
            om frågan gäller biståndspengar. Då kommer först debatten om ifall
            finansieringen skall klaras i första pelaren eller i andra pelaren.
            Aktioner fördröjs och genomförandet trasslas till. Om man är överens
            om en aktion med enhällighet skall man också med enhällighet kunna
            bestämma att man genomför aktionerna på ett enklare sätt. Det
            är ungefär så vi ser den frågan. Jag tror inte att det skall behöva
            leda till oenighet i Sverige.
          </note>
          <note n="a3d0884d">
            Regeringen har i denna skrivelse klart uttryckt,
          </note>
          <note n="c67f30e9">
            Marianne Samuelsson, att vi icke avser att bli medlemmar i VEU
            och att den militära alliansfriheten består. Det finns alltså
            inget skäl att i debatten försöka spela på oklarheter på den punkten.
          </note>
          <note n="a9d2cf08">
            En talesman är något som vi inte är särskilt intresserade av.
            Tvärtom har vi sagt att detta i så fall måste vara av en begränsad
            karaktär. Talesmannafunktionen, som vi inte ser som angelägen,
            måste utgå ifrån beslut som fattas av de ordinarie organen. Det
            är alltså helt fel att påstå att vi skulle vilja befrämja en sådan
            talesman som i realiteten är en president som det har sagts.
          </note>
          <note n="049d712b">
            Efter att ha läst Miljöpartiets artikel i morse vill jag fråga
            om Marianne Samuelsson är beredd att dementera det som står i
            artikeln, på de många punkter som innehåller direkta felaktigheter.
            När det gäller sysselsättningsförslaget exempelvis säger Miljöpartiet
            att vi i regeringen inte har stöd för detta ens hos socialdemokraterna
            i Europa. Har inte Miljöpartiet - det är ju dock en ledamot av
            parlamentet som har skrivit under artikeln - uppmärksammat att
            Europaparlamentet med såväl Socialdemokraternas som andra partiers
            stöd just har uttalat sig för att ett sysselsättningskapitel skall
            införas i fördraget? Jag skulle vilja ha en kommentar från Marianne
            Samuelsson. Är hon beredd att ta avstånd från det hon skrev i
            Dagens Nyheter av i dag?
          </note>
          <note n="2d4fd3c6">
            Anf. 11 TALMANNEN
          </note>
          <note n="e3e2754d">
            Jag vill understryka att det icke är tillåtet att här i kammaren
            medföra utrustning som på något sätt kan störa våra överläggningar.
          </note>
          <note n="18374ba3">
            Anf. 12 LARS TOBISSON (m)
          </note>
          <note n="0beb3411">
            Fru talman! Jag vidhåller att Socialdemokraterna, när de vill
            göra sin s.k. sysselsättningsunion till en huvudfråga för regeringskonferensen,
            riskerar att ställa Sverige vid sidan av de stora avgörandena.
            Hur
          </note>
          <note n="0fbc4f49">
            Mats Hellström kan finna stöd för sin linje hos Reflexionsgruppen
            förstår jag inte. Mig förefaller detta myckna tal mest vara avsett
            för inhemsk konsumtion.
          </note>
          <note n="687d1e81">
            Jag har tidigare påtalat skillnaden mellan ord och handling från
            regeringens sida när det gäller arbetslösheten och EU. I skrivelsen
            finns ytterligare exempel. Där heter det att EU-länderna måste
            höja ambitionen på detta område. Men syftet med EU:s åtgärdsprogram,
            som ju behandlats avmätt av regeringen, är ändå att halvera arbetslösheten.
            Enligt tillväxtpropositionen förutser regeringen en strukturarbetslöshet
            i Sverige på 10 % ännu vid sekelskiftet utan att sätta in några
            strukturella åtgärder däremot. Hur är det egentligen med ambitionen,
            Mats Hellström?
          </note>
          <note n="2e724e54">
            Iakttagare från andra EU-länder har med en blandning av förvåning
            och kritik konstaterat att Sverige gärna kör i ett eget spår,
            att Sverige väljer frågor och ståndpunkter där vi har små möjligheter
            att vinna framgång.
          </note>
          <note n="280b2b71">
            Jag läste nyligen en intressant självbekännelse av jordbruksminister
            Margareta Winberg. Det var en anspråkslös nyhetsnotis i Svenska
            Dagbladet, men den är värd att uppmärksammas. Jag vet att flera
            EU-
          </note>
          <note n="ddc6cd2e">
            länders ambassadörer i Stockholm har skickat hem bulletiner om
            detta.
          </note>
          <note n="4f434bf3">
            Margareta Winberg säger att hon nog är benägen att frångå en
            något extrem svensk linje för att kunna påverka mer. Hon säger
            vidare: Att stå där vid sidan av och säga nej blir ganska ensamt
            och man får aldrig igenom någonting. Då har man drivit svenska
            åsikter, men inte bidragit till någon konstruktiv debatt och därmed
            inte någon konstruktiv utveckling.
          </note>
          <note n="7de40022">
            Margareta Winberg lovade att en förändring av taktiken skulle
            diskuteras i regeringen. Det vore bra om Mats Hellström, som svarar
            för dessa frågor, kunde ta ett sådant initiativ.
          </note>
          <note n="17635912">
            Jag vill understryka att jag inte motsätter mig att
          </note>
          <note n="3b4f83ad">
            Sverige driver svenska profilfrågor. Öppenhet i beslutprocessen
            är en sådan fråga, och där har jag redan tillstyrkt att Sverige
            driver på. Inte heller menar jag att alla sakfrågor skall vara
            bannlysta från reformdebatten till förmån för institutionella
            angelägenheter de närmaste åren.
          </note>
          <note n="be25d43b">
            Det är mycket angeläget att diskussionen om EU:s gemensamma jordbrukspolitik
            liksom om regionalpolitik och i och med det strukturfonder kommer
            i gång. Mats Hellström nämnde också dessa områden.
          </note>
          <note n="88cb7899">
            Skälen är uppenbara, dels svarar de för mycket stora delar av
            EU:s budget, dels är behovet av förändring stort inför utvidgningen
            genom nya medlemsländer.
          </note>
          <note n="041bc569">
            Jag är medveten om att inte heller dessa frågor har sin plats
            vid IGC 96, men ett förberedande arbete kan gärna dras i gång
            vid sidan av. Vilket stöd kan Mats
          </note>
          <note n="bae6a479">
            Hellström ge t.ex. jordbrukskommissionären Fischler när han faktiskt
            nu börjar ta i de här frågorna.
          </note>
          <note n="db20747b">
            Anf. 13 HELENA NILSSON (c)
          </note>
          <note n="4769d4b8">
            Fru talman! Statsrådet Hellström förklarade sin och regeringens
            syn på beslutsproceduren inom andra pelaren. Jag tror säkert att
            vi under behandlingen av skrivelsen här i riksdagen kommer att
            få många möjligheter att diskutera olika partiers syn på beslutsprocessen.
          </note>
          <note n="f0199f90">
            Men vad Mats Hellström inte kommenterade och som jag vill ta
            upp är frågan om fredsfrämjande insatser, som Bengt Hurtig poängterade.
            Från Europaparlamentet framförs krav på att Maastrichtfördragets
            option i artikel J 4 om att på sikt utforma "--- en gemensam försvarspolitik
            som med tiden skulle kunna leda till ett gemensamt försvar". Det
            är kanske inte troligt att regeringskonferensen kommer att innebära
            några klara steg mot ett gemensamt försvar, men jag vill ändå
            höja ett varningens tecken för minsta lilla snedsteg i denna riktning.
            I skrivelsen målar man nämligen upp VEU som en fredsbevarande
            arm och accepterar att EU kan besluta om militära fredsbevarande
            insatser utan mandat av FN eller OSSE. Det var precis detta som
            Bengt Hurtig poängterade. Här är det viktigt att vi får klarhet
            i om detta är ett nytt krav från regeringens sida. Enligt Centerpartiets
            syn är det
          </note>
          <note n="8eb1c194">
            OSSE som skall vara Europas organ för fredsfrämjande insatser.
          </note>
          <note n="e4be270f">
            Fru talman! Utvidgningen av EU har högsta prioritet, och grunden
            för en utvidgning läggs under regeringskonferensen, som det står
            i skrivelsen. Jag delar också statsrådets uppfattning att det
            kräver förändringar när det gäller budgetpolitiken, jordbrukspolitiken
            och regionalpolitiken.
          </note>
          <note n="9db8da9f">
            Jag ser mycket positivt på att det i regeringens skrivelse slås
            fast att arbetet för jämställdhet mellan män och kvinnor skall
            förbättras inom EU-samarbetet genom att Romfördraget förstärks.
            Vi stöder regeringens arbete för att komma till rätta med arbetslösheten,
            därför att det är så, som det står i skrivelsen, att om ingenting
            görs mot arbetslösheten kommer demokratin i Europa att på sikt
            hotas genom att det blir en instabil ekonomisk och social verklighet.
            Därför är detta arbete viktigt. Vi är emellertid inte lika övertygade
            om att arbetet skall läggas fast i ett särskilt avsnitt i fördraget
            utan hade hellre sett att kampen mot arbetslösheten hade inrymts
            i det ekonomiska avsnittet, precis som vi anser när det gäller
            miljöfrågorna.
          </note>
          <note n="821b3da3">
            Anf. 14 BO KÖNBERG (fp)
          </note>
          <note n="e3c60d78">
            Fru talman! Det är utmärkt att vi från flera håll, inklusive
            Europaministern, är så överens om att östutvidgningen är den största
            av de frågor som vi står inför under kommande år och att frågan
            naturligtvis måste tillmätas största vikt.
          </note>
          <note n="12a935c6">
            Jag skulle vilja återkomma till några av de frågor som jag tidigare
            tog upp. Skälet är då närmast att statsrådet i sitt anförande
            inte hann gå in på de frågor som jag ställde till honom. Det gäller
            framför allt frågorna om miljöskatter och polissamarbete. Jag
            vill bara påminna om frågorna och något utveckla dem.
          </note>
          <note n="05a55ba1">
            Det som vi från Folkpartiets sida, i likhet med regeringen, eftersträvar
            på miljöområdet är mer av majoritetsbeslut. Men såvitt jag förstår
            stannar regeringen upp inför tanken på ett majoritetsbeslut om
            införande av miljöskatter. Vi i Sverige kan naturligtvis när som
            helst bestämma vilken nivå vi vill ha på koldioxidskatter. Det
            finns ingenting i EU-fördragen som förbjuder oss att göra det.
            Problemet är att detta förstås skulle få mycket negativa konsekvenser
            för den svenska industrin, inte minst i Norrland. Därför borde
            det vara ett mycket starkt svenskt intresse att av miljöskäl och
            konkurrensskäl för svensk industri ha möjlighet att fastställa
            en lägsta nivå för en koldioxidskatt, för att ta det exemplet.
            Därför tycker jag att vi borde få klarhet om anledningen till
            att regeringen inte vill vara med och driva denna fråga - helst
            i den här debatten, annars i samband med motioner och senare ställningstaganden.
            Om inte regeringen driver frågan initialt, lär det väl inte heller
            bli lättare under konferensens gång.
          </note>
          <note n="cccd62d9">
            Den andra frågan som jag ställde till statsrådet gällde frågan
            om behovet av ett bättre polissamarbete i Europa mot knarksyndikat
            och andra som opererar över gränserna i Europa. Jag uppfattar
            att statsrådet och jag har samma verklighetsbild, nämligen att
            samarbetet fungerar utomordentligt dåligt på den punkten.
          </note>
          <note n="3667fb3e">
            Av nästan allt som EU sysslar med är det samarbetet inom den
            tredje pelaren som fungerar sämst. Därför borde vi kunna enas
            om att det är angeläget att föra över de delar som har att göra
            med kampen mot internationell brottslighet till ett mer effektivt
            beslutsfattande.
          </note>
          <note n="1b2c0f16">
            På demokratiområdet noterar jag att regeringen i skrivelsen uttryckligen
            säger att man inte tror att det behövs ytterligare fördragsfästande
            av den s.k. subsidiaritetsprincipen. Jag citerar: "Det synes inte
            vara motiverat."
          </note>
          <note n="fe980154">
            Såvitt jag förstår är den nuvarande principen och dess lydelse
            av en sådan art att den verkligen behöver ses över och åtgärdas,
            om man vill vara noga med att
          </note>
          <note n="85032f58">
            EU bara skall ägna sig åt de frågor som EU verkligen är bäst
            på. I den mån statsrådet hinner, annars får jag återkomma, vill
            jag ha svar på frågan om varför man från regeringens sida inte
            vill gå längre på denna punkt för att få en tydlig ordning i Europa
            som klargör vilka frågor som EU skall ägna sig åt och inte.
          </note>
          <note n="212860a7">
            Anf. 15 BENGT HURTIG (v)
          </note>
          <note n="c6b6dd2c">
            Fru talman! Det är ju inte bara arbetslösheten som gör att människor
            känner tveksamhet och misstro inför unionens verksamhet. Det är
            ju också den fattigdom som drabbar ca 50 miljoner människor i
            Europa, vilka håller på att slås ut eller har slagits ut från
            sina samhällen. Det är också de regionala klyftorna som i vissa
            länder ökar i stället för att minska.
          </note>
          <note n="7e5fb396">
            När det gäller sysselsättningen skall sysselsättningskommittén
            eller sysselsättningsunionen vara någon sorts komplement till
            EMU, den monetära unionen. Den monetära unionen har ju fem väldigt
            exakta mål med procentsatser som har slagits fast, vilka Riksbanker
            och finansministerier har att följa.
          </note>
          <note n="965e03a0">
            Men dom vi diskuterar när det gäller sysselsättningen är traktatsändringar,
            ändringar av politiska principer och några konkreta mål i form
            av siffror. Det handlar inte om att man t.ex. skall halvera arbetslösheten,
            att ungdomar under 25 år skall ha arbetslöshetsperioder icke överstigande
            100 dagar eller den typen av konkreta målsättningar. Det tycker
            jag är en väsentlig skillnad.
          </note>
          <note n="eac3ba93">
            Jag fick inte särskilt mycket svar på mina frågor.
          </note>
          <note n="6a6a23a2">
            Jag frågade bl.a. om man hade släppt meddelarfriheten som en
            del av offentlighetsprincipen. Jag frågade varför man inte verkar
            för att ta bort artikel 235 med vilken unionen själv kan skaffa
            sig mer befogenheter och varför man verkar för en uteslutningsrätt
            men inte för en utträdesrätt för de länder som inte vill vara
            med.
          </note>
          <note n="324ceb31">
            Jag frågade också hur det är med deltagandet i väpnade aktioner
            tillsammans med VEU. VEU hade ett möte i Madrid den 14 november
            där man definierade vilka säkerhetsintressen som VEU har. Det
            är förutom att man vill verka för de gemensamma värdena mänskliga
            rättigheter, fred och demokrati också att Europa har världsomfattande
            ekonomiska intressen. Man behöver skydda sin försörjning av råvaror
            från andra delar av världen. Man behöver skydda europeiska medborgare
            som i kraft av sina jobb befinner sig i andra delar av världen.
            Är det aktioner av den typen som Sverige tänker medverka i? Jag
            skulle gärna vilja ha svar på den frågan. Kan man tänka sig att
            delta i väpnade aktioner utomlands i samarbete med VEU utan att
            något FN-beslut ligger till grund.
          </note>
          <note n="1225a3b0">
            Jag skulle också gärna ställa en fråga om gemensam valuta. Många
            ekonomer säger att när vi har en gemensam valuta får vi välja
            mellan sänkta löner eller att arbetskraften flyttar till annat
            land. Vilket alternativ föredrar Mats Hellström?
          </note>
          <note n="559ae198">
            Anf. 16 MARIANNE SAMUELSSON (mp)
          </note>
          <note n="4c9ad9fd">
            Fru talman! Mats Hellström svarade inte på så många av mina frågor
            mer än den om vetorätten.
          </note>
          <note n="19155491">
            Dock sade han inte något om aspekterna på utträdesparagraf eller
            demokrati.
          </note>
          <note n="c9b117e7">
            Jag tänker dock svara på Mats Hellströms fråga om sysselsättningen.
            Jag tänker inte ta tillbaka det jag har skrivit på DN Debatt,
            därför att jag anser att det är sant. Jag var med i de förhandlingar
            vi hade om konvergensrapporten, som skulle gå till EU. Vad var
            det vi bestämde då? Jo, att sysselsättningen skulle likställas
            med de krav som fanns inom EMU. Och vad står det i reflexionsgruppens
            rapport? Jo, det står att när det gäller Maastrichtavtalet och
            den ekonomiska politiken tänker man inte ändra på något.
          </note>
          <note n="835af9cd">
            Okej, det är klart att man kan få gehör för att skriva in något
            vackert om sysselsättning, men blir det något verkligt instrument?
            Naturligtvis inte, om det inte blandas ihop med den ekonomiska
            politiken. Det är det jag menar att man från svenskt håll inte
            har fått gehör för inom EU. Om Mats Hellström har någon annan
            uppfattning än att detta faktiskt hörde ihop med den ekonomiska
            politiken - det var det vi var överens om - tycker jag att han
            skall deklarera det här och nu, så att vi får reda på att regeringen
            har ändrat ståndpunkt när det gäller sysselsättningspolitiken
            inom EU.
          </note>
          <note n="085c6102">
            Några andra frågor som jag skulle vilja ta upp gäller Schengensamarbetet.
            Sverige vill ansluta sig till det Schengensamarbete som finns.
            Schengenländerna vill, såvitt jag kan förstå, överföra Schengenavtalet
            till första pelaren. Då vill jag veta: Hur ställer sig regeringen
            till detta? Först vill man vara med i Schengenavtalet och sedan
            vill man inte att fler av de här rättsfrågorna skall flyttas över
            till första pelaren.
          </note>
          <note n="05503293">
            Kommer man att klara rollen att vara med och motarbeta att det
            blir överstatlighet när det gäller bl.a. narkotikafrågorna?
          </note>
          <note n="c931734c">
            Schengensamarbetet tycker jag är en fråga som vi borde debattera
            betydligt mer och som vi tydligare borde få regeringens syn på.
            Det hänvisas väldigt ofta till den nordiska passfriheten. Den
            nordiska passfriheten är inte detsamma som Schengenavtalet, som
            är betydligt mer långtgående när det gäller rättsligt samarbete
            och där även invandrar- och flyktingpolitiken kommer in. Regeringen
            har sagt väldigt litet om vad man egentligen anser, mer än att
            man vill vara med.
          </note>
          <note n="c847606b">
            Anf. 17 MATS ODELL (kds)
          </note>
          <note n="478e3ba4">
            Fru talman! Först skulle jag vilja kommentera en fråga som Bengt
            Hurtig ställde. Han frågade varför
          </note>
          <note n="af099ef1">
            EU 96-kommittén har lyft bort utredningen om EMU.
          </note>
          <note n="7b13be20">
            Jag sitter i denna kommitté och jag kan säga att vi hade en ganska
            ingående diskussion om detta. Den utredning som regeringen har
            beställt, med 15 olika expertrapporter, om jag minns rätt, tycker
            vi var tillräckligt heltäckande. Det är också ett tillräckligt
            urval av experter som utför denna utredning för att vi skall kunna
            undvika att ha en dubbel utredning. Vi kommer självfallet att
            kritiskt granska denna utredning.
          </note>
          <note n="6f9c0c60">
            Mats Hellström ville inte svara på frågan om miljöskatterna.
            Men jag vill konkretisera mig. Krävs det inte, Mats Hellström,
            majoritetsbeslut på miljöskatteområdet för att få med sig motspänstiga
            medlemmar?
          </note>
          <note n="506cd52e">
            Vilka andra styrmedel anser regeringen vara mer effektiva än
            de som vi med stor kraft använder på vår egen industri här hemma
            i Sverige? Har vi inte en dubbel anledning att försöka hitta strategier
            som både förbättrar miljön och skapar konkurrensneutralitet för
            svensk industri? Varför är regeringen emot detta med majoritetsbeslut,
            som borde vara en självklarhet och som också, tror jag, skulle
            ge EU-projektet ökad legitimitet?
          </note>
          <note n="d3a8f11c">
            Den andra punkten som jag tänkte ta upp handlar om att Mats Hellström
            sade att regeringen handlar i
          </note>
          <note n="05536d0f">
            Essenavtalets anda. Hur är det med punkterna om sänkta löneskatter,
            som rekommenderades? Regeringen höjde, tillsammans med Vänsterpartiet
            och Gudrun
          </note>
          <note n="12543c02">
            Schyman, de skatterna med jag tror det var 53 miljarder kronor
            strax efter att man träffat avtalet.
          </note>
          <note n="896289c9">
            Hur är det med punkten om ökad flexibilitet på arbetsrättens
            område? Regeringen gick i en återställare, på nytt tillsammans
            med Vänsterpartiet, tillbaka till en omodern och rigid ordning
            på arbetsrättens område.
          </note>
          <note n="53089e71">
            Huvudfrågan gäller naturligtvis: Är regeringen beredd att överlämna
            suveränitet på finanspolitikens område till EU?
          </note>
          <note n="65cbc9cb">
            Mats Hellström hann heller inte komma in på frågan om varför
            kampen mot den tunga narkotikabrottsligheten inte skall få samma
            vapen som kampen för ökad rörlighet för varor, tjänster och kapital
            inom EU. Är det inte så att just tredje pelaren är det samarbete
            som skall kompensera denna fria rörlighet?
          </note>
          <note n="d8c2abd8">
            Är det då inte rimligt att samma redskap finns för att kompensera
            de negativa effekterna av den fria rörligheten som finns för att
            åstadkomma denna fria rörlighet? Jag tror att även detta skulle
            öka legitimiteten i hela EU-projektet, om vi kunde gå en ordentlig
            match, en samordnad aktion under gemensamt europeiskt kommando,
            mot den stora knarkbrottsligheten.
          </note>
          <note n="df19fee8">
            Anf. 18 Statsrådet MATS
          </note>
          <note n="8a914c76">
            HELLSTRÖM (s)
          </note>
          <note n="68a0550f">
            Fru talman! Jag skall på de tre minuter som jag har till mitt
            förfogande i alla fall försöka att svara på en del av de frågor
            som olika partiföreträdare har ställt. Jag är också övertygad
            om att många av frågorna kan behandlas vidare i den dialog vi
            skall ha med riksdagen under arbetets gång inför regeringskonferensen.
          </note>
          <note n="451ac2c3">
            En obligatorisk CO2- och energiskatt anser vi vara nödvändig
            om vi skall kunna stabilisera utsläppen inom unionen, men också
            för att kunna komma till rätta med de konkurrensproblem som finns
            för svensk industri. Vi har en mer omfattande bas för vår beskattning
            än andra. Majoritetsomröstning vore inte bra.
          </note>
          <note n="17c0169a">
            När det gäller frågan om den samarbetsform som har valts för
            den andra pelaren, utrikes- och säkerhetspolitiken, så förstår
            jag inte riktigt Helena Nilssons och Bengt Hurtigs frågor. Det
            står nämligen tydligt i regeringsskrivelsen att när det gäller
            fredsfrämjande operationer kan regeringen enligt lag besluta om
            deltagande i fredsbevarande insatser endast om dessa grundar sig
            på mandat från FN:s säkerhetsråd eller OSSE, Organisationen för
            säkerhet och samarbete i Europa. Fredsframtvingande operationer,
            vilka också regleras inom ramen för Petersbergdeklarationen, får
            enligt FN-stadgan endast genomföras om de baseras på ett mandat
            från FN:s säkerhetsråd. Jag tror att detta torde vara tydligt
            på den punkten.
          </note>
          <note n="c7af3007">
            I frågan om sysselsättningen noterar jag att Bengt
          </note>
          <note n="180f01b9">
            Hurtig ändå har en mer positiv inställning än den jag har hört
            i en del tidigare uttalanden från vänsterpartister. Men både Bengt
            Hurtig och Marianne Samuelsson gömmer sig bakom ett EMU som de
            egentligen inte vill ha, för att slippa föra debatten om att man
            faktiskt måste samarbeta också i den reala ekonomin och göra åtaganden
            mellan länderna för att klara sysselsättningen.
          </note>
          <note n="9b47f2d7">
            De villkor och konvergenskrav som är bestämda inom EMU, Marianne
            Samuelsson, är villkor om finansiella begränsningar och restriktioner
            på regeringarnas räntepolitik, underskott, etc.
          </note>
          <note n="53b90ca5">
            Sysselsättningsinitiativet handlar om vad vi skall göra för att
            skapa jobb i den reala ekonomin. Där behövs självfallet också
            målsättningar utöver dem som står i ett fördrag. Det handlar både
            om åtaganden mellan länderna och om kommissionens roll för uppföljning.
            Det handlar också om ministerrådets sätt att fungera mellan Ekofin
            och arbetsmarknadsministrarna. Självfallet krävs där också annex
            för att precisera det som inte hör hemma i ett fördrag och som
            får tas upp under regeringskonferensen.
          </note>
          <note n="e42b765a">
            Jag vet inte riktigt var Bengt Hurtig var under folkomröstningskampanjen.
            Var det så att han då uppfattade att frågan om EMU skulle behandlas
            under regeringskonferensen? Jag har i vart fall under hela den
            debatt som förts i frågan, alltsedan medlemskapsförhandlingarna
            fördes, understrukit att EMU har det egna spår som vi alla i regeringen
            och här i riksdagen rimligen väl känner till.
          </note>
          <note n="1bc61021">
            Fru talman! Den här diskussionen har visat att när partierna
            deklarerar sina ståndpunkter har de självfallet olika uppfattningar
            i vissa frågor. Men jag tycker också att det finns en stor samstämmighet
            i många frågor. Det är uppenbart att vi har möjlighet att finna
            majoriteter mellan regering och riksdag - tror jag -
          </note>
          <note n="eaea8ae9">
            för frågor som är viktiga för Sverige.
          </note>
          <note n="54cc178d">
            Det handlar t.ex. om institutionernas roll, om sysselsättning,
            om miljö, om öppenhet och inte minst om frågor som handlar om
            framtiden. Den måste vara det som är viktigast för oss att kunna
            påverka, så att det inte blir nya ridåer i Europa. Järnridån får
            inte ersättas av en fattigdomsridå. Att bana väg för en vidgning
            av
          </note>
          <note n="3fb8cf35">
            EU-medlemskapet till demokratierna i Öst- och Centraleuropa är
            någonting som alla här i kammaren står bakom. Det är jag övertygad
            om.
          </note>
          <note n="4acccd5a">
            Jag är också övertygad om att vi kommer att kunna finna så samlande
            positioner och ståndpunkter mellan regering och riksdag att vi
            skall kunna göra ett ordentligt intryck från svensk sida på den
            regeringskonferens som handlar om EU:s framtid.
          </note>
          <note n="e0cbf708">
            Överläggningen var härmed avslutad.
          </note>
          <note n="33c8191e">
            Skrivelsen bordlades.
          </note>
          <note n="947a03df">
            3 § Förnyad bordläggning
          </note>
          <note n="4de89bb9">
            Föredrogs men bordlades åter
          </note>
          <note n="5ceee1ce">
            Konstitutionsutskottets betänkande KU12
          </note>
          <note n="70793dc8">
            Jordbruksutskottets betänkanden JoU5 och JoU6
          </note>
          <note n="aab28004">
            4 § Beslut rörande utskottsbetänkanden som slutdebatterats den
            6 december
          </note>
          <note n="96134f66">
            JuU7 Tvåpartsprocess m.m. i de allmänna förvaltningsdomstolarna
          </note>
          <note n="af20bfcd">
            Mom. 1 (avslag på propositionen)
          </note>
          <note n="e8649bb1">
            1. utskottet
          </note>
          <note n="f2416388">
            2. res. (v)
          </note>
          <note n="48d7eb6d">
            Votering:
          </note>
          <note n="9928b7ff">
            288 för utskottet
          </note>
          <note n="8f5b2139">
            19 för res.
          </note>
          <note n="923bd02c">
            42 frånvarande
          </note>
          <note n="9a5b3e76">
            Kammaren biföll utskottets hemställan.
          </note>
          <note n="69e571df">
            Partivis fördelning av rösterna:
          </note>
          <note n="9967c360">
            För utskottet: 143 s, 75 m, 19 c, 24 fp, 15 mp, 12
          </note>
          <note n="f7c0e415">
            kds
          </note>
          <note n="9ba8c5cf">
            För res.: 19 v
          </note>
          <note n="28990546">
            Frånvarande: 18 s, 5 m, 8 c, 2 fp, 3 v, 3 mp, 3 kds
          </note>
          <note n="45cd9b11">
            Moment 2-9
          </note>
          <note n="9a5b3e76">
            Kammaren biföll utskottets hemställan.
          </note>
          <note n="bc53adc0">
            JuU8 Rwandatribunalen
          </note>
          <note n="9a5b3e76">
            Kammaren biföll utskottets hemställan.
          </note>
          <note n="7da9c13a">
            JuU9 Frister vid anhållande och häktning
          </note>
          <note n="69831355">
            Mom. 1 (häktning m.m.)
          </note>
          <note n="e8649bb1">
            1. utskottet
          </note>
          <note n="00fbdedb">
            2. res. 1 (mp)
          </note>
          <note n="48d7eb6d">
            Votering:
          </note>
          <note n="eabf855f">
            295 för utskottet
          </note>
          <note n="7629441d">
            15 för res. 1
          </note>
          <note n="c81ba14e">
            39 frånvarande
          </note>
          <note n="9a5b3e76">
            Kammaren biföll utskottets hemställan.
          </note>
          <note n="69e571df">
            Partivis fördelning av rösterna:
          </note>
          <note n="91f01b59">
            För utskottet: 146 s, 75 m, 19 c, 24 fp, 19 v, 12 kds
          </note>
          <note n="42c7e74b">
            För res. 1: 15 mp
          </note>
          <note n="6d1dbe06">
            Frånvarande: 15 s, 5 m, 8 c, 2 fp, 3 v, 3 mp, 3 kds
          </note>
          <note n="78fdb327">
            Mom. 2
          </note>
          <note n="9a5b3e76">
            Kammaren biföll utskottets hemställan.
          </note>
          <note n="2aea1271">
            Mom. 3 (häktning vid grova försöksbrott m.m.)
          </note>
          <note n="e8649bb1">
            1. utskottet
          </note>
          <note n="b13056b6">
            2. res. 2 (m)
          </note>
          <note n="48d7eb6d">
            Votering:
          </note>
          <note n="ac976a74">
            234 för utskottet
          </note>
          <note n="33366161">
            75 för res. 2
          </note>
          <note n="88be4902">
            40 frånvarande
          </note>
          <note n="9a5b3e76">
            Kammaren biföll utskottets hemställan.
          </note>
          <note n="69e571df">
            Partivis fördelning av rösterna:
          </note>
          <note n="66940b24">
            För utskottet: 145 s, 19 c, 24 fp, 19 v, 15 mp, 12 kds
          </note>
          <note n="d093f42d">
            För res. 2: 75 m
          </note>
          <note n="df9569c6">
            Frånvarande: 16 s, 5 m, 8 c, 2 fp, 3 v, 3 mp, 3
          </note>
          <note n="f7c0e415">
            kds
          </note>
          <note n="5896ede6">
            JuU10 Europarådets förverkandekonvention
          </note>
          <note n="9a5b3e76">
            Kammaren biföll utskottets hemställan.
          </note>
          <note n="404b716a">
            KrU4 Pliktexemplarslagen, m.m.
          </note>
          <note n="9a5b3e76">
            Kammaren biföll utskottets hemställan.
          </note>
          <note n="91684934">
            AU4 Anställning med lönebidrag
          </note>
          <note n="8a2f802f">
            Mom. 2 (omfördelning av medel till utgifter för anställning med
            lönebidrag)
          </note>
          <note n="e8649bb1">
            1. utskottet
          </note>
          <note n="b07fb28a">
            2. res. 1 (m)
          </note>
          <note n="08c11c94">
            3. res. 2 (v)
          </note>
          <note n="c859c5a7">
            Förberedande votering:
          </note>
          <note n="3083191e">
            77 för res. 1
          </note>
          <note n="f1857823">
            20 för res. 2
          </note>
          <note n="8933bb66">
            214 avstod
          </note>
          <note n="77f1ba9d">
            38 frånvarande
          </note>
          <note n="79d42b01">
            Kammaren biträdde res. 1.
          </note>
          <note n="4f8074bc">
            Huvudvotering:
          </note>
          <note n="3522b4df">
            219 för utskottet
          </note>
          <note n="65afa457">
            75 för res. 1
          </note>
          <note n="b9281e91">
            14 avstod
          </note>
          <note n="39185eb1">
            41 frånvarande
          </note>
          <note n="9a5b3e76">
            Kammaren biföll utskottets hemställan.
          </note>
          <note n="69e571df">
            Partivis fördelning av rösterna:
          </note>
          <note n="01363b09">
            För utskottet: 145 s, 19 c, 23 fp, 4 v, 16 mp, 12 kds
          </note>
          <note n="9dc482be">
            För res. 1: 75 m
          </note>
          <note n="11865ced">
            Avstod: 14 v
          </note>
          <note n="416c59ba">
            Frånvarande: 16 s, 5 m, 8 c, 3 fp, 4 v, 2 mp, 3 kds
          </note>
          <note n="39831ab4">
            Mom. 7 (lönebidragsnivån vid förlängning efter fyra års anställning)
          </note>
          <note n="e8649bb1">
            1. utskottet
          </note>
          <note n="879c1ce5">
            2. res. 3 (c, fp, v)
          </note>
          <note n="48d7eb6d">
            Votering:
          </note>
          <note n="811d797b">
            232 för utskottet
          </note>
          <note n="74eac0ca">
            78 för res. 3
          </note>
          <note n="c81ba14e">
            39 frånvarande
          </note>
          <note n="9a5b3e76">
            Kammaren biföll utskottets hemställan.
          </note>
          <note n="69e571df">
            Partivis fördelning av rösterna:
          </note>
          <note n="f6469f9f">
            För utskottet: 145 s, 74 m, 1 fp, 12 kds
          </note>
          <note n="afa574bd">
            För res. 3: 1 m, 19 c, 23 fp, 19 v, 16 mp
          </note>
          <note n="0354a820">
            Frånvarande: 16 s, 5 m, 8 c, 2 fp, 3 v, 2 mp, 3 kds
          </note>
          <note n="fa6d16db">
            Carl G Nilsson (m) anmälde att han avsett att rösta ja men markerats
            ha röstat nej.
          </note>
          <note n="38c8cd2e">
            Lars Bäckström (v) anmälde att han avsett att rösta nej men markerats
            ha röstat ja.
          </note>
          <note n="d2c18fc2">
            Mom. 8 (en särlösning för ideella organisationer)
          </note>
          <note n="e8649bb1">
            1. utskottet
          </note>
          <note n="67134e18">
            2. res. 4 (kds)
          </note>
          <note n="48d7eb6d">
            Votering:
          </note>
          <note n="1ad3d858">
            298 för utskottet
          </note>
          <note n="f76a8fc7">
            12 för res. 4
          </note>
          <note n="68c443e1">
            1 avstod
          </note>
          <note n="77f1ba9d">
            38 frånvarande
          </note>
          <note n="9a5b3e76">
            Kammaren biföll utskottets hemställan.
          </note>
          <note n="69e571df">
            Partivis fördelning av rösterna:
          </note>
          <note n="347ab50d">
            För utskottet: 145 s, 75 m, 19 c, 24 fp, 19 v, 16 mp
          </note>
          <note n="964a1cce">
            För res. 4: 12 kds
          </note>
          <note n="53958307">
            Avstod: 1 s
          </note>
          <note n="d645d493">
            Frånvarande: 15 s, 5 m, 8 c, 2 fp, 3 v, 2 mp, 3 kds
          </note>
          <note n="c32fd43f">
            Mom. 9 (bedömningen vid omprövning av lönebidrag)
          </note>
          <note n="e8649bb1">
            1. utskottet
          </note>
          <note n="87b8582e">
            2. res. 5 (c, v, kds)
          </note>
          <note n="48d7eb6d">
            Votering:
          </note>
          <note n="0071c9f0">
            259 för utskottet
          </note>
          <note n="1a80ba3d">
            49 för res. 5
          </note>
          <note n="39185eb1">
            41 frånvarande
          </note>
          <note n="9a5b3e76">
            Kammaren biföll utskottets hemställan.
          </note>
          <note n="69e571df">
            Partivis fördelning av rösterna:
          </note>
          <note n="bed539a8">
            För utskottet: 144 s, 75 m, 23 fp, 1 v, 16 mp
          </note>
          <note n="1a5a92f4">
            För res. 5: 19 c, 18 v, 12 kds
          </note>
          <note n="e0db48ab">
            Frånvarande: 17 s, 5 m, 8 c, 3 fp, 3 v, 2 mp, 3 kds
          </note>
          <note n="c01340ee">
            Övriga moment
          </note>
          <note n="9a5b3e76">
            Kammaren biföll utskottets hemställan.
          </note>
          <note n="a6e9252f">
            SoU4 Barn och ungdom
          </note>
          <note n="a5c5349d">
            Mom. 1 (FN:s konvention om barnets rättigheter)
          </note>
          <note n="e8649bb1">
            1. utskottet
          </note>
          <note n="b0b780dc">
            2. res. 1 (v, mp)
          </note>
          <note n="48d7eb6d">
            Votering:
          </note>
          <note n="3caeb334">
            274 för utskottet
          </note>
          <note n="2ce6b7b6">
            36 för res. 1
          </note>
          <note n="c81ba14e">
            39 frånvarande
          </note>
          <note n="9a5b3e76">
            Kammaren biföll utskottets hemställan.
          </note>
          <note n="69e571df">
            Partivis fördelning av rösterna:
          </note>
          <note n="ef3b3401">
            För utskottet: 146 s, 75 m, 19 c, 23 fp, 11 kds
          </note>
          <note n="0298cb36">
            För res. 1: 19 v, 16 mp, 1 kds
          </note>
          <note n="c4e134ff">
            Frånvarande: 15 s, 5 m, 8 c, 3 fp, 3 v, 2 mp, 3 kds
          </note>
          <note n="769559ef">
            Mom. 4 (föräldrautbildning)
          </note>
          <note n="e8649bb1">
            1. utskottet
          </note>
          <note n="a6f94095">
            2. res. 2 (m, c, fp, mp, kds)
          </note>
          <note n="48d7eb6d">
            Votering:
          </note>
          <note n="e4895438">
            165 för utskottet
          </note>
          <note n="4bfde286">
            145 för res. 2
          </note>
          <note n="c81ba14e">
            39 frånvarande
          </note>
          <note n="9a5b3e76">
            Kammaren biföll utskottets hemställan.
          </note>
          <note n="69e571df">
            Partivis fördelning av rösterna:
          </note>
          <note n="9ca17ac3">
            För utskottet: 146 s, 19 v
          </note>
          <note n="cc67c558">
            För res. 2: 75 m, 19 c, 23 fp, 16 mp, 12 kds
          </note>
          <note n="c4e134ff">
            Frånvarande: 15 s, 5 m, 8 c, 3 fp, 3 v, 2 mp, 3 kds
          </note>
          <note n="09b1a2d4">
            Mom. 5 (fosterföräldrar)
          </note>
          <note n="e8649bb1">
            1. utskottet
          </note>
          <note n="51adaaad">
            2. res. 3 (m, c, mp, kds)
          </note>
          <note n="48d7eb6d">
            Votering:
          </note>
          <note n="d4646b51">
            187 för utskottet
          </note>
          <note n="ee165d2f">
            121 för res. 3
          </note>
          <note n="39185eb1">
            41 frånvarande
          </note>
          <note n="9a5b3e76">
            Kammaren biföll utskottets hemställan.
          </note>
          <note n="69e571df">
            Partivis fördelning av rösterna:
          </note>
          <note n="458d4c6d">
            För utskottet: 146 s, 22 fp, 19 v
          </note>
          <note n="03ac5b28">
            För res. 3: 74 m, 19 c, 16 mp, 12 kds
          </note>
          <note n="654f1f45">
            Frånvarande: 15 s, 6 m, 8 c, 4 fp, 3 v, 2 mp, 3 kds
          </note>
          <note n="4705dd5a">
            Mom. 15 (informations- och opinionsarbete)
          </note>
          <note n="e8649bb1">
            1. utskottet
          </note>
          <note n="b25114ca">
            2. res. 6 (fp)
          </note>
          <note n="48d7eb6d">
            Votering:
          </note>
          <note n="e1d6570a">
            284 för utskottet
          </note>
          <note n="5a8dea07">
            24 för res. 6
          </note>
          <note n="39185eb1">
            41 frånvarande
          </note>
          <note n="9a5b3e76">
            Kammaren biföll utskottets hemställan.
          </note>
          <note n="69e571df">
            Partivis fördelning av rösterna:
          </note>
          <note n="22d51e04">
            För utskottet: 144 s, 75 m, 19 c, 19 v, 16 mp, 11 kds
          </note>
          <note n="8924307a">
            För res. 6: 24 fp
          </note>
          <note n="a169b89b">
            Frånvarande: 17 s, 5 m, 8 c, 2 fp, 3 v, 2 mp, 4 kds
          </note>
          <note n="c01340ee">
            Övriga moment
          </note>
          <note n="9a5b3e76">
            Kammaren biföll utskottets hemställan.
          </note>
          <note n="1c10889e">
            SoU6 Barnbidrag m.m.
          </note>
          <note n="f7f7a0a3">
            Mom. 1-5 (det allmänna barnbidraget m.m.)
          </note>
          <note n="e8649bb1">
            1. utskottet
          </note>
          <note n="56ef260c">
            2. utskottets hemställan med den ändring som föranleddes av bifall
            till res. 3 (fp)
          </note>
          <note n="f3ebdc5c">
            3. utskottets hemställan med den ändring som föranleddes av bifall
            till res. 4 (v)
          </note>
          <note n="26bcf670">
            4. res. 1 (mp)
          </note>
          <note n="95aedf4f">
            5. res. 2 (kds)
          </note>
          <note n="c66c11a0">
            Förberedande votering 1:
          </note>
          <note n="0e9428fe">
            17 för res. 1
          </note>
          <note n="bbf50f55">
            12 för res. 2
          </note>
          <note n="9d58f9a3">
            279 avstod
          </note>
          <note n="39185eb1">
            41 frånvarande
          </note>
          <note n="79d42b01">
            Kammaren biträdde res. 1.
          </note>
          <note n="d871b457">
            Förberedande votering 2:
          </note>
          <note n="379d949c">
            27 för res. 4
          </note>
          <note n="0e9428fe">
            17 för res. 1
          </note>
          <note n="eb3423ad">
            267 avstod
          </note>
          <note n="77f1ba9d">
            38 frånvarande
          </note>
          <note n="53d223ec">
            Kammaren biträdde res. 4.
          </note>
          <note n="c859c5a7">
            Förberedande votering:
          </note>
          <note n="05ea8e50">
            25 för res. 3
          </note>
          <note n="c0be6638">
            19 för res. 4
          </note>
          <note n="dbed7a02">
            266 avstod
          </note>
          <note n="c81ba14e">
            39 frånvarande
          </note>
          <note n="a7e03cd0">
            Kammaren biträdde res. 3.
          </note>
          <note n="6f3ea3eb">
            Agneta Ringman (s) anmälde att hon avsett att avstå från att
            rösta men markerats ha röstat nej.
          </note>
          <note n="4f8074bc">
            Huvudvotering:
          </note>
          <note n="e2782cc0">
            243 för utskottet
          </note>
          <note n="05ea8e50">
            25 för res. 3
          </note>
          <note n="4177d5f7">
            43 avstod
          </note>
          <note n="77f1ba9d">
            38 frånvarande
          </note>
          <note n="9a5b3e76">
            Kammaren biföll utskottets hemställan.
          </note>
          <note n="69e571df">
            Partivis fördelning av rösterna:
          </note>
          <note n="42d80194">
            För utskottet: 146 s, 74 m, 19 c, 3 v, 1 kds
          </note>
          <note n="37672c1c">
            För res. 3: 1 m, 24 fp
          </note>
          <note n="f3d4f590">
            Avstod: 16 v, 16 mp, 11 kds
          </note>
          <note n="d645d493">
            Frånvarande: 15 s, 5 m, 8 c, 2 fp, 3 v, 2 mp, 3 kds
          </note>
          <note n="c75fa2fd">
            Mom. 6
          </note>
          <note n="9a5b3e76">
            Kammaren biföll utskottets hemställan.
          </note>
          <note n="e10e1a6b">
            SoU7 Vissa ändringar i smittskyddslagen, m.m.
          </note>
          <note n="eb819f0e">
            Mom. 1 (smittskyddslagens bestämmelser om hiv)
          </note>
          <note n="e8649bb1">
            1. utskottet
          </note>
          <note n="d45e2373">
            2. res. 1 (v)
          </note>
          <note n="48d7eb6d">
            Votering:
          </note>
          <note n="b6bf09de">
            289 för utskottet
          </note>
          <note n="29b4b555">
            20 för res. 1
          </note>
          <note n="68c443e1">
            1 avstod
          </note>
          <note n="c81ba14e">
            39 frånvarande
          </note>
          <note n="9a5b3e76">
            Kammaren biföll utskottets hemställan.
          </note>
          <note n="69e571df">
            Partivis fördelning av rösterna:
          </note>
          <note n="da47d7e8">
            För utskottet: 145 s, 74 m, 19 c, 24 fp, 16 mp, 11
          </note>
          <note n="f7c0e415">
            kds
          </note>
          <note n="7b9053cf">
            För res. 1: 1 m, 19 v
          </note>
          <note n="7b266a5a">
            Avstod: 1 kds
          </note>
          <note n="0354a820">
            Frånvarande: 16 s, 5 m, 8 c, 2 fp, 3 v, 2 mp, 3 kds
          </note>
          <note n="f10c2d0e">
            Gustaf von Essen (m) anmälde att han avsett att rösta ja men
            markerats ha röstat nej.
          </note>
          <note n="766b5921">
            Ingrid Näslund (kds) anmälde att hon avsett att rösta ja men
            markerats ha avstått från att rösta.
          </note>
          <note n="b7975218">
            Mom. 4 (anmälningspliktiga sjukdomar)
          </note>
          <note n="e8649bb1">
            1. utskottet
          </note>
          <note n="bc1aca69">
            2. res. 3 (fp)
          </note>
          <note n="48d7eb6d">
            Votering:
          </note>
          <note n="360e9c7c">
            287 för utskottet
          </note>
          <note n="11971b36">
            24 för res. 3
          </note>
          <note n="77f1ba9d">
            38 frånvarande
          </note>
          <note n="9a5b3e76">
            Kammaren biföll utskottets hemställan.
          </note>
          <note n="69e571df">
            Partivis fördelning av rösterna:
          </note>
          <note n="01613503">
            För utskottet: 146 s, 75 m, 19 c, 19 v, 16 mp, 12 kds
          </note>
          <note n="19081bd2">
            För res. 3: 24 fp
          </note>
          <note n="d645d493">
            Frånvarande: 15 s, 5 m, 8 c, 2 fp, 3 v, 2 mp, 3 kds
          </note>
          <note n="7d109685">
            Mom. 5 (identitetsuppgifter)
          </note>
          <note n="e8649bb1">
            1. utskottet
          </note>
          <note n="1061c5cc">
            2. res. 4 (m, fp)
          </note>
          <note n="48d7eb6d">
            Votering:
          </note>
          <note n="9a6e58a3">
            209 för utskottet
          </note>
          <note n="9c648944">
            99 för res. 4
          </note>
          <note n="39185eb1">
            41 frånvarande
          </note>
          <note n="9a5b3e76">
            Kammaren biföll utskottets hemställan.
          </note>
          <note n="69e571df">
            Partivis fördelning av rösterna:
          </note>
          <note n="b4e3e2cd">
            För utskottet: 146 s, 18 c, 19 v, 14 mp, 12 kds
          </note>
          <note n="a046b841">
            För res. 4: 75 m, 24 fp
          </note>
          <note n="fa2f1261">
            Frånvarande: 15 s, 5 m, 9 c, 2 fp, 3 v, 4 mp, 3 kds
          </note>
          <note n="003ba30e">
            Mom. 7 (patientens kostnader)
          </note>
          <note n="e8649bb1">
            1. utskottet
          </note>
          <note n="d5c76a71">
            2. res. 6 (m)
          </note>
          <note n="48d7eb6d">
            Votering:
          </note>
          <note n="ac976a74">
            234 för utskottet
          </note>
          <note n="37e54a2a">
            75 för res. 6
          </note>
          <note n="88be4902">
            40 frånvarande
          </note>
          <note n="9a5b3e76">
            Kammaren biföll utskottets hemställan.
          </note>
          <note n="69e571df">
            Partivis fördelning av rösterna:
          </note>
          <note n="66940b24">
            För utskottet: 145 s, 19 c, 24 fp, 19 v, 15 mp, 12 kds
          </note>
          <note n="bc2f9cdc">
            För res. 6: 75 m
          </note>
          <note n="c20cdcbe">
            Frånvarande: 16 s, 5 m, 8 c, 2 fp, 3 v, 3 mp, 3 kds
          </note>
          <note n="c01340ee">
            Övriga moment
          </note>
          <note n="9a5b3e76">
            Kammaren biföll utskottets hemställan.
          </note>
          <note n="aaf658a2">
            SoU8 Ekonomisk reglering mellan landsting och kommuner med anledning
            av ökat kommunalt ansvar för psykiskt störda
          </note>
          <note n="9a5b3e76">
            Kammaren biföll utskottets hemställan.
          </note>
          <note n="8680f5db">
            Beslut om samlad votering
          </note>
          <note n="ce79794d">
            På förslag av talmannen medgav kammaren att lagutskottets betänkanden
            LU7, 8 och 10 fick avgöras i ett sammanhang efter avslutad debatt.
          </note>
          <note n="bc1e0817">
            5 § Vissa ändringar i varumärkeslagen och firmalagen
          </note>
          <note n="e9036953">
            Föredrogs
          </note>
          <note n="cc7bb096">
            Lagutskottets betänkande 1995/96:LU6
          </note>
          <note n="f953b13f">
            Vissa ändringar i varumärkeslagen och firmalagen
          </note>
          <note n="de126a59">
            (prop. 1995/96:26)
          </note>
          <note n="4d1bf2d6">
            Talmannen konstaterade att ingen talare var anmäld.
          </note>
          <note n="eeac28ed">
            Beslut
          </note>
          <note n="9a5b3e76">
            Kammaren biföll utskottets hemställan.
          </note>
          <note n="0e78e192">
            6 § Borttagande av innehavsanteckningar från inskrivningsregistret
          </note>
          <note n="e9036953">
            Föredrogs
          </note>
          <note n="d185534a">
            Lagutskottets betänkande 1995/96:LU12
          </note>
          <note n="a824d477">
            Borttagande av innehavsanteckningar från inskrivningsregistret
            (prop. 1995/96:84)
          </note>
          <note n="4d1bf2d6">
            Talmannen konstaterade att ingen talare var anmäld.
          </note>
          <note n="eeac28ed">
            Beslut
          </note>
          <note n="9a5b3e76">
            Kammaren biföll utskottets hemställan.
          </note>
          <note n="a986a4e9">
            7 § Lag om skydd för beteckningar på jordbruksprodukter och livsmedel,
            m.m.
          </note>
          <note n="e9036953">
            Föredrogs
          </note>
          <note n="277760ed">
            Lagutskottets betänkande 1995/96:LU13
          </note>
          <note n="854a6e4c">
            Lag om skydd för beteckningar på jordbruksprodukter och livsmedel,
            m.m. (prop.
          </note>
          <note n="77471322">
            1995/96:88)
          </note>
          <note n="4d1bf2d6">
            Talmannen konstaterade att ingen talare var anmäld.
          </note>
          <note n="eeac28ed">
            Beslut
          </note>
          <note n="9a5b3e76">
            Kammaren biföll utskottets hemställan.
          </note>
          <note n="32f3fa33">
            8 § Dubbelbeskattningsavtal mellan Sverige och Sydafrika
          </note>
          <note n="e9036953">
            Föredrogs
          </note>
          <note n="69314a56">
            Skatteutskottets betänkande 1995/96:SkU8
          </note>
          <note n="4f093f3b">
            Dubbelbeskattningsavtal mellan Sverige och Sydafrika (prop. 1995/96:54)
          </note>
          <note n="4d1bf2d6">
            Talmannen konstaterade att ingen talare var anmäld.
          </note>
          <note n="eeac28ed">
            Beslut
          </note>
          <note n="9a5b3e76">
            Kammaren biföll utskottets hemställan.
          </note>
          <note n="4df46e2e">
            9 § Dubbelbeskattningsavtal mellan Sverige och Malta
          </note>
          <note n="e9036953">
            Föredrogs
          </note>
          <note n="6455b204">
            Skatteutskottets betänkande 1995/96:SkU9
          </note>
          <note n="7a073066">
            Dubbelbeskattningsavtal mellan Sverige och
          </note>
          <note n="a3ea2ff7">
            Malta (prop. 1995/96:95)
          </note>
          <note n="4d1bf2d6">
            Talmannen konstaterade att ingen talare var anmäld.
          </note>
          <note n="eeac28ed">
            Beslut
          </note>
          <note n="9a5b3e76">
            Kammaren biföll utskottets hemställan.
          </note>
          <note n="c7305c5f">
            10 § Konventionen om temporär import
          </note>
          <note n="2ca39578">
            (Istanbulkonventionen)
          </note>
          <note n="e9036953">
            Föredrogs
          </note>
          <note n="d5581add">
            Skatteutskottets betänkande 1995/96:SkU10
          </note>
          <note n="940e742b">
            Konventionen om temporär import
          </note>
          <note n="4cd5e4bb">
            (Istanbulkonventionen)(prop. 1995/96:32)
          </note>
          <note n="4d1bf2d6">
            Talmannen konstaterade att ingen talare var anmäld.
          </note>
          <note n="eeac28ed">
            Beslut
          </note>
          <note n="9a5b3e76">
            Kammaren biföll utskottets hemställan.
          </note>
          <note n="fa601f44">
            11 § EG:s andra förenklingsdirektiv och den svenska mervärdesbeskattningen
          </note>
          <note n="e9036953">
            Föredrogs
          </note>
          <note n="947cd0fd">
            Skatteutskottets betänkande 1995/96:SkU13
          </note>
          <note n="b3b89873">
            EG:s andra förenklingsdirektiv och den svenska mervärdesbeskattningen
            (prop. 1995/96:58)
          </note>
          <note n="4d1bf2d6">
            Talmannen konstaterade att ingen talare var anmäld.
          </note>
          <note n="eeac28ed">
            Beslut
          </note>
          <note n="9a5b3e76">
            Kammaren biföll utskottets hemställan.
          </note>
          <note n="5fad4623">
            12 § Ändringar i lagen om folkbokföringsregister, m.m.
          </note>
          <note n="e9036953">
            Föredrogs
          </note>
          <note n="2de76948">
            Skatteutskottets betänkande 1995/96:SkU14
          </note>
          <note n="a354197e">
            Ändringar i lagen om folkbokföringsregister, m.m.
          </note>
          <note n="d48599e7">
            (prop. 1995/96:56)
          </note>
          <note n="4d1bf2d6">
            Talmannen konstaterade att ingen talare var anmäld.
          </note>
          <note n="eeac28ed">
            Beslut
          </note>
          <note n="9a5b3e76">
            Kammaren biföll utskottets hemställan.
          </note>
          <note n="17e49c6d">
            13 § Finansiering av en världskongress år 1996
          </note>
          <note n="928cb2bc">
            om kommersiell sexuell exploatering av barn
          </note>
          <note n="e9036953">
            Föredrogs
          </note>
          <note n="9d02e923">
            Kulturutskottets betänkande 1995/96:KrU6
          </note>
          <note n="e52124c4">
            Finansiering av en världskongress år 1996 om kommersiell sexuell
            exploatering av barn (prop.
          </note>
          <note n="25cffd1b">
            1995/96:111)
          </note>
          <note n="4d1bf2d6">
            Talmannen konstaterade att ingen talare var anmäld.
          </note>
          <note n="eeac28ed">
            Beslut
          </note>
          <note n="9a5b3e76">
            Kammaren biföll utskottets hemställan.
          </note>
          <note n="86e99bbe">
            14 § Ändring i lagen om statligt stöd till banker och andra kreditinstitut
          </note>
          <note n="e9036953">
            Föredrogs
          </note>
          <note n="b1e960c1">
            Näringsutskottets betänkande 1995/96:NU6
          </note>
          <note n="56b01407">
            Ändring i lagen om statligt stöd till banker och andra kreditinstitut
            (prop. 1995/96:70)
          </note>
          <note n="4d1bf2d6">
            Talmannen konstaterade att ingen talare var anmäld.
          </note>
          <note n="eeac28ed">
            Beslut
          </note>
          <note n="9a5b3e76">
            Kammaren biföll utskottets hemställan.
          </note>
          <note n="c6c8465d">
            15 § Ändring i lagstiftningen för värdepappersfonder
          </note>
          <note n="e9036953">
            Föredrogs
          </note>
          <note n="3546c179">
            Näringsutskottets betänkande 1995/96:NU12
          </note>
          <note n="6476338d">
            Ändring i lagstiftningen för värdepappersfonder
          </note>
          <note n="ba03ae71">
            (prop. 1995/96:73)
          </note>
          <note n="4d1bf2d6">
            Talmannen konstaterade att ingen talare var anmäld.
          </note>
          <note n="eeac28ed">
            Beslut
          </note>
          <note n="9a5b3e76">
            Kammaren biföll utskottets hemställan.
          </note>
          <note n="749de1c3">
            16 § Ändrade regler om bärgning
          </note>
          <note n="e9036953">
            Föredrogs
          </note>
          <note n="6ff64484">
            Lagutskottets betänkande 1995/96:LU5
          </note>
          <note n="7c832e27">
            Ändrade regler om bärgning (prop. 1995/96:16)
          </note>
          <note n="4d1bf2d6">
            Talmannen konstaterade att ingen talare var anmäld.
          </note>
          <note n="eeac28ed">
            Beslut
          </note>
          <note n="9a5b3e76">
            Kammaren biföll utskottets hemställan.
          </note>
          <note n="76b16e1b">
            17 § Vissa ändringar i föräldrabalken
          </note>
          <note n="e9036953">
            Föredrogs
          </note>
          <note n="0e317e00">
            Lagutskottets betänkande 1995/96:LU9
          </note>
          <note n="43b16da4">
            Vissa ändringar i föräldrabalken (prop.
          </note>
          <note n="ed93eead">
            1995/96:47)
          </note>
          <note n="4d1bf2d6">
            Talmannen konstaterade att ingen talare var anmäld.
          </note>
          <note n="eeac28ed">
            Beslut
          </note>
          <note n="9a5b3e76">
            Kammaren biföll utskottets hemställan.
          </note>
          <note n="92d5f52c">
            18 § Former för verksamhet som är beroende av statligt stöd,
            m.m.
          </note>
          <note n="e9036953">
            Föredrogs
          </note>
          <note n="13ec82b4">
            Lagutskottets betänkande 1995/96:LU7
          </note>
          <note n="a16e911d">
            Former för verksamhet som är beroende av statligt stöd, m.m.
            (prop. 1995/96:61)
          </note>
          <note n="0b43c46a">
            Anf. 19 STIG RINDBORG (m)
          </note>
          <note n="5d49f973">
            Herr talman! Efter årtionden av utredande lades förra året fram
            ett förslag om lagstiftning beträffande stiftelser. Trots alla
            årens arbete och överväganden förelåg inte några idéer om lösning
            för s.k. anslagsstiftelser. I betänkandet finns närmare redovisat
            händelseförloppet och hur lagutskottet och riksdagen
          </note>
          <note n="f9e84e9d">
            1994 framhöll det angelägna i att regeringen lade fram förslag
            om hur de verksamheter skulle regleras som bedrivs som anslagsstiftelser.
            Trots detta kommer nu beskedet att man tycker att denna typ av
            verksamhet kan bedrivas i antingen aktiebolag eller ideell förening.
            Såväl kulturutskott som lagutskott har i betänkandet påpekat att
            beställningen från förra året fortfarande är i högsta grad aktuell.
            Regeringen har inte åtgärdat utan har utan några grundade skäl
            nonchalerat riksdagen.
          </note>
          <note n="7e80fec9">
            I betänkandet framhålls bl.a. brister som föreligger när det
            gäller bedrivande av verksamhet i ideell föreningsform. Rättsfiguren
            kan bli ansedd som ett enkelt bolag med det personliga ansvar
            som följer av en sådan bedömning. Ser man på aktiebolagen och
            önskvärdheten av att, som förekommit i många kommuner och landsting,
            samarbeta med olika företag, frågar man sig om dessa i sina redovisningar
            skall ta upp aktiebolaget som intressebolag, koncernbolag, och
            om dessa aktiebolag skall vara tvungna att konsolidera i sina
            koncernbalanser. Fråga uppkommer vidare hur det blir ur skattesynpunkt.
          </note>
          <note n="daa922ec">
            Det är en hel del frågor som tränger sig på, om man skulle frångå
            den tidigare uppläggningen med anslagsstiftelser. Det är därför
            angeläget att få fram en rättsfigur som beaktar synpunkterna på
            att det blir en avskild förmögenhetsmassa, som ej skall vara relaterad
            till den som har engagerat sig med bidrag och liknande.
          </note>
          <note n="dda9f931">
            Det kan vidare noteras att om verksamheten bedrivs i de föreslagna
            formerna, ideell förening och aktiebolag, blir utan tvekan aktiviteten
            belastad med mycket kortsiktigt perspektiv. Därigenom berövas
            exempelvis kommuner och landsting det långsiktiga.
          </note>
          <note n="61e9c64d">
            Bedrivs det i en helt självständig förmögenhetsmassa med självständig
            verksamhet, kan inte ingångna förpliktelser helt plötsligt ändras.
            Bedrivs det som aktiebolag och förening kan däremot när som helst
            extra bolagsstämma eller föreningsmöte sammankallas av dem som
            är parter och som skall bistå med anslagen.
          </note>
          <note n="d7304044">
            När det gäller ikraftträdandet fastlades förra året att detta
            skulle ske den 1 januari 1996, sedan stiftelselagen blivit kompletterad
            med regler för anslagsstiftelser. Nu anger propositionen att frågan
            om ikraftträdande beträffande stiftelser som är bildade av stat,
            kommun och landsting - såväl anslagsstiftelser som andra stiftelser
            - skall ikraftträdandet fördröjas till den 1 januari 1997. Skälet
            torde vara att man från regeringens sida räknar med en lagstiftning
            som får retroaktiv verkan på stiftelser som bildats genom kommuner,
            landsting och stat. Man räknar med att villkoren för permutation
            skall ändras, vilket bl.a.
          </note>
          <note n="860a5b38">
            framgår av Justitiedepartementets skrift Ds 1995:63
          </note>
          <note n="178a085f">
            om statliga och kommunala stiftelser.
          </note>
          <note n="7936bc40">
            I denna skrift anges redan i inledningen att ändamålet för en
            stiftelses verksamhet som är bildad av kommun, landsting eller
            stat, skall kunna ändras om det tillgodoser angelägna allmänna
            intressen. Med andra ord: Staten skall skönsmässigt kunna lägga
            beslag på annans egendom. Skriften redovisar vidare analyser av
            hur grundlagen kan trädas för när, och klart är, utan tvivel,
            att skälet till fördröjande av ikraftträdande för de här stiftelserna
            har sin grund i att man arbetar på att försöka gå runt lagstiftning
            som värnar om äganderätt efter vanliga regler i en rättsstat.
          </note>
          <note n="4b36becf">
            Tyvärr tycks det inte vara främmande för nuvarande regering att
            arbeta på gränsen till lagstiftning och eventuellt ta risken att
            även trampa över gränsen.
          </note>
          <note n="4c53cde5">
            Redan i dag finns ett märkligt exempel på hur regeringsledamöter
            som var verksamma i HSB och Riksbyggen överlät en halv miljard
            ur en stiftelse till nackdel för intressen i stiftelsen. I det
            fallet var statsråden Nygren och Sundström delaktiga i regeringens
            beslut, där man utan saklig motivering ändrade på
          </note>
          <note n="7b87f4ad">
            Kammarkollegiets avslag.
          </note>
          <note n="63304660">
            Dessa statsråd hade som sagt varit verksamma i
          </note>
          <note n="cf4c31d4">
            HSB och Riksbyggen vid den tidpunkt då åtgärden vidtogs - en
            åtgärd som för övrigt revisorerna i stiftelsen förklarade sig
            inte kunna acceptera. Både stiftelsens revisorer och Kammarkollegiet
            gick således emot den företagna åtgärden. Fallet finns refererat
            på s. 14 i decembernumret, nr 8, av Tidskrift för Sveriges
          </note>
          <note n="9e9f358c">
            Advokatsamfund, där frågan ställs huruvida åtgärden är förenlig
            med EU:s regelverk.
          </note>
          <note n="38a2977c">
            Med detta vill jag yrka bifall till reservationerna 1
          </note>
          <note n="b8253f13">
            och 2, som är anförda i betänkandet.
          </note>
          <note n="089b47e6">
            Anf. 20 BIRGITTA CARLSSON (c)
          </note>
          <note n="dd13a528">
            Herr talman! Jag kan instämma i det Stig Rindborg har yttrat
            vad gäller betänkandet. Vi hade hoppats att det skulle bli ett
            annorlunda förslag. Jag kan börja med att yrka bifall till reservation
            nr 1, som vi från Centerpartiet står bakom.
          </note>
          <note n="10faabea">
            Vi tycker att situationen beträffande användningen av formen
            ideell förening sannolikt är mer problematisk än vad man beskriver
            i regeringens förslag. I den studie som Statens kulturråd låtit
            göra, och som kulturutskottet hänvisar till, pekas på den principiella
            gränsdragningen i svensk rätt mellan bolag och föreningar. Bolaget
            anses som en organisation för ett mer eller mindre bestämt antal
            medlemmar, medan föreningen är en organisation för ett växlande
            antal medlemmar.
          </note>
          <note n="d6253734">
            Med utgångspunkt i den skiljelinje mellan bolag och förening
            varnas i studien för den risk som kan ligga i att en organisation
            som man antagit vara en ideell förening kan komma att bli klassificerad
            som ett enkelt bolag om medlemsantalet är statiskt. Det skulle
            i så fall leda till att organisationen inte vinner ställning som
            juridisk person och att den eller de som företräder organisationen
            blir personligt ansvariga för dess förpliktelser. Det anser vi
            vara felaktigt.
          </note>
          <note n="7c164da9">
            Vi anser att denna fråga, som inte har diskuterats i propositionen,
            borde varit föremål för en närmare analys. Uppenbarligen är det
            viktigt att tillse, om den ideella föreningen skall användas som
            verksamhetsform, att man skapar en organisation som har tillräckliga
            drag av ideell förening för att en sådan skall anses föreligga
            också i juridisk mening.
          </note>
          <note n="0b78de6b">
            Man kan inte utesluta att det slag av anpassningar som i det
            syftet måste göras kan innebära att den ideella föreningen inte
            blir en så användbar verksamhetsform för anslagsberoende verksamheter
            som regeringen har förutsatt vid utformningen av propositionens
            förslag.
          </note>
          <note n="326de0e5">
            Vi anser att det är ytterligare skäl för att riksdagens begäran
            från 1994 om förslag till en alternativ rättslig reglering, anpassad
            för sådan anslagsberoende verksamhet som inte kan eller bör bedrivas
            i myndighetsform, skall besvaras. Behovet av en sådan reglering
            har också framhållits av flera remissinstanser.
          </note>
          <note n="6f86fec7">
            Det är till följd härav som vi från reservanternas sida anser
            att utskottet skall förorda att regeringen lägger fram förslag
            om en rättslig reglering av det slag som nu har diskuterats. Till
            dess får regeringens förslag om användningen av aktiebolaget och
            den ideella föreningen godtas.
          </note>
          <note n="0dc8dd2c">
            Med detta, herr talman, yrkar jag bifall till reservation nr
            1.
          </note>
          <note n="d415d133">
            Anf. 21 BENGT HARDING OLSON (fp)
          </note>
          <note n="142ba326">
            Herr talman! Lagutskottets betänkande nr 7 behandlar den rättsliga
            regleringen av anslagsberoende verksamhet. Enkelt uttryckt kan
            man säga att det handlar om s.k. anslagsstiftelser.
          </note>
          <note n="85653222">
            De offentligrättsliga organen, såsom staten, landstingen och
            kommunerna, utnyttjar allt oftare andra verksamhetsformer än myndighetsformen.
            Detta förekommer särskilt då det finns skäl att samverka med andra
            parter, exempelvis universitet och högskolor, företag, teatrar
            och museer. Nu aktuell verksamhet är ofta beroende av återkommande
            tilldelning av anslagsmedel. Sådan verksamhet har många gånger
            bedrivits i privaträttslig form som s.k. anslagsstiftelse.
          </note>
          <note n="4fdd0b2c">
            Denna verksamhetsform är i princip inte möjlig efter den nya
            stiftelselagens ikraftträdande den 1 januari
          </note>
          <note n="78c0a02b">
            1996.
          </note>
          <note n="b7ccd2f7">
            I detta nya rättsläge gäller det att finna en lämplig privaträttslig
            form för anslagsberoende verksamhet.
          </note>
          <note n="3ef967d5">
            Därför efterfrågade riksdagen i betänkande
          </note>
          <note n="379ad212">
            1993/94:LU12 en ny och alternativ associationsrättslig form för
            sådan verksamhet.
          </note>
          <note n="00fad5fe">
            Regeringen avvisar dock utskottets förslag och hävdar att anslagsberoende
            verksamhet lämpligen kan bedrivas i form av aktiebolag eller ideell
            förening.
          </note>
          <note n="03641934">
            Denna ståndpunkt kan inte anses som oomtvistlig.
          </note>
          <note n="1da0e325">
            Många invändningar har framförts från olika håll. Vi har hört
            några från talarstolen tidigare. De nämnda associationsformerna
            är inte avsedda för nu aktuell verksamhet och därför inte heller
            anpassade för ändamålet. Aktiebolagsformen är föremål för en synnerligen
            omfattad reglering och främst lämpad för institutioner med betydande
            del egenintäkter. Ideella föreningar saknar central civilrättslig
            lagstiftning. Det kan naturligtvis skapa problem, vilkas lösning
            kanske kräver stiftandet av en särskild föreningslag. De anvisade
            associationsformerna skapar särskilda problem för kommuner och
            inom kulturområdet. För övrigt saknas en grundläggande analys
            för att tillskapa en ny och lämplig associationsform.
          </note>
          <note n="c3474172">
            Mot denna bakgrund borde den logiska slutsatsen bli att propositionen
            direkt avslås med begäran om nytt förslag. Men med hänsyn till
            den tidspress som föreligger beroende på ikraftträdandet av den
            nya stiftelselagen måste en annan lösning väljas. Propositionen
            får godkännas och de där anvisade associationsformerna användas
            tills vidare. Samtidigt måste riksdagen kräva nytt förslag i enlighet
            med sin tidigare begäran för att erhålla en lämplig associationsform
            för anslagsberoende verksamhet, som garanterar erforderlig långsiktighet,
            nödvändig flexibilitet och klar ansvarsfördelning mellan medverkande
            parter - allt i linje med min motion 1995/96:L20.
          </note>
          <note n="c20a2877">
            Herr talman! Det borde vara en konstitutionell självklarhet att
            regeringen verkställer riksdagens beslutade beställningar. Lika
            självklart bör det vara att
          </note>
          <note n="bc443e2f">
            - om regeringen nonchalerar en sådan beställning -
          </note>
          <note n="ee1658c9">
            riksdagen vidhåller sin tidigare beställning, särskilt som enighet
            förelåg både i lagutskottet och i hela riksdagen om denna beställning.
            Men efter ett lika plötsligt som betänkligt åsiktsbyte framställs
            inte någon sådan upprepad beställning av lagutskottet. Det möjliggörs
            genom ett majoritetsbeslut av Socialdemokraterna och Vänsterpartiet.
            Detta kan lätt uppfattas som att riksdagen inte hävdar sin parlamentariska
            roll utan agerar som regeringens springpojke.
          </note>
          <note n="2045a8f1">
            Dessutom är slutresultatet även fel i sak. Det finns ovedersägligen
            ett behov av en särskild reglering för anslagsberoende verksamhet.
            Detta tyckte enhälligt både lagutskottet och kulturutskottet för
            ett och ett halvt år sedan. Så tycker nu enhälligt kulturutskottet
            och en stor minoritet i lagutskottet bestående av Moderaterna,
            Centerpartiet, Folkpartiet, Miljöpartiet och även kds, tror jag.
            Behovet av en sådan särskild reglering utesluts inte ens av lagutskottets
            majoritet.
          </note>
          <note n="3e9ecc97">
            Ett beslut i enlighet med utskottsmajoritetens förslag skulle
            dessutom leda till oacceptabla konsekvenser. För det första skapas
            en rättslig röra. De gamla anslagsberoende stiftelser som behålles
            efter årsskiftet måste nämligen följa den nya lagens samtliga
            bestämmelser. Detta blir en chock, eftersom lagen inte är anpassad
            till sådan verksamhet. För att undkomma denna situation måste
            man övergå till bolags- eller föreningsform. Då hamnar man i en
            ny, rättsligt osäker situation, eftersom inte heller dessa associationsformer
            är anpassade till anslagsberoende verksamhet.
          </note>
          <note n="1085799e">
            För det andra uppkommer ett allvarligt nedläggningshot mot nu
            existerande stiftelser. Det pågår nämligen en statlig inventering
            av sådana stiftelser.
          </note>
          <note n="ed118617">
            Resultatet kan bli en omfattande "slakt" av s.k. anslagsstiftelser,
            särskilt på kulturområdet. Det är inte osannolikt att följden
            blir densamma i kommuner och landsting. Denna situation av rättslig
            "röra" och beklaglig "slakt" hade kunnat undvikas om man hade
            tillskapat en ny rättsfigur som även möjliggjort verksamhet i
            ekonomiskt bättre former.
          </note>
          <note n="f5ca9b14">
            Utskottsmajoriteten har en förhoppning om att regeringen vid
            behov skall återkomma med förslag till en särskild rättsreglering.
            Men så blir uppenbarligen inte fallet om inte regeringen själv
            anser att lagstiftningsbehov föreligger, trots att många andra
            inklusive riksdagen anser att ett sådant behov finns. Även om
            regeringen skulle återkomma med nytt lagförslag så består nu aktuella
            skador, som jag har beskrivit.
          </note>
          <note n="a808932c">
            För övrigt är det trist med den totala interna splittring som
            uppvisas inom både socialdemokratin och
          </note>
          <note n="5ba93185">
            Vänsterpartiet med kulturutskottets ledamöter och lagutskottets
            ledamöter på direkt kollisionskurs. Detta skapar också en onödig
            klyfta mellan rättspolitik och kulturpolitik. De bör nämligen
            gå hand i hand - och kan också göra det.
          </note>
          <note n="d7270d87">
            Herr talman! Avslutningsvis beklagar jag att slutresultatet av
            lagutskottets beredning av detta ärende blev som det blev. Jag
            tvingas att med hänvisning till det nu anförda yrka bifall till
            reservation nr 1.
          </note>
          <note n="8d951671">
            (forts. 21 §)
          </note>
          <note n="d139cbc3">
            Ajournering
          </note>
          <note n="9c6bbfd9">
            På förslag av förste vice talmannen beslöt kammaren kl. 14.25
            att ajournera förhandlingarna till kl.
          </note>
          <note n="0d465cb1">
            14.30 då den muntliga frågestunden skulle börja.
          </note>
          <note n="0be0124f">
            Återupptagna förhandlingar
          </note>
          <note n="2f183d65">
            Förhandlingarna återupptogs kl. 14.30.
          </note>
          <note n="307d1171">
            19 § Muntliga frågor till regeringen
          </note>
          <note n="91bdef37">
            Anf. 22 TREDJE VICE TALMANNEN
          </note>
          <note n="11c25eeb">
            Kammaren övergår nu till nästa punkt på föredragningslistan,
            Muntliga frågor till regeringen. Följande statsråd deltar: statsrådet
            Jan Nygren, jordbruksminister Margareta Winberg, kulturminister
          </note>
          <note n="37aeca64">
            Margot Wallström, statsrådet Leif Blomberg och statsrådet Jörgen
            Andersson. Statsrådet Jan Nygren besvarar övergripande och allmänpolitiska
            frågor.
          </note>
          <note n="8ff0f2d0">
            Frågorna till övriga statsråd förutsätts beröra deras ansvarsområden
            inom regeringen.
          </note>
          <note n="07b2e898">
            Sesamprojektet
          </note>
          <note n="92cb00d9">
            Anf. 23 LENNART FRIDÉN (m)
          </note>
          <note n="34700483">
            Herr talman! Jag riktar min fråga till kulturministern.
          </note>
          <note n="ae87e293">
            Vi har ju fått Sesampengarna nu, och det har glatt väldigt många
            av våra museer. Det är ett välkommet inslag som alla partier har
            stött. Jag betraktar det dock som bara en början till någonting
            nytt när det gäller att ta vara på våra kulturminnen.
          </note>
          <note n="311e30db">
            Kulturvårdsstandarden har ju varit låg i Sverige, eftersom vi
            saknat både utbildning och forskning. Nu är det väldigt viktigt
            att detta kan fortsätta efter användandet av de här initiala pengarna,
            och då är det också viktigt att det byggs upp en sådan kompetens
            på några av våra universitet att det verkligen kan bli meningsfullt.
          </note>
          <note n="35c9705a">
            Frågan är: Kan statsrådet, som egentligen är beställare av det
            här på kultursidan, lova att göra någonting för att påskynda en
            utveckling, t.ex. genom att tala med sin kollega på utbildningssidan?
            Det är nämligen samarbete som behövs. Det är det som saknas för
            att vi skall kunna få upp den standard som behövs för kulturvården.
          </note>
          <note n="515c1b66">
            Anf. 24 Kulturminister MARGOT
          </note>
          <note n="810b21a9">
            WALLSTRÖM (s)
          </note>
          <note n="0f298932">
            Herr talman! Lennart Fridén är en av dem som jag tycker kan ta
            åt sig äran för att det här projektet har kommit till. Han är
            en av dem som har drivit de här frågorna.
          </note>
          <note n="114b39b4">
            Det känns väldigt roligt att vi har fått sätta i gång
          </note>
          <note n="096bca56">
            Sesamprojektet. Det kommer att betyda nya, meningsfulla arbeten
            med att restaurera och tillgängliggöra våra kulturskatter på museer,
            i arkiv m.m.
          </note>
          <note n="0706ee5e">
            Naturligtvis är det en viktig fråga för framtiden som Lennart
            Fridén tar upp. Jag skall naturligtvis, i samband med att vi behandlar
            Kulturutredningens förslag och i den proposition som kommer, se
            till att vi överväger också frågan om hur utbildningen och forskningen
            på det här fältet skall kunna fördjupas.
          </note>
          <note n="ddaa43d2">
            Jag tycker att frågan hör hemma i det här större sammanhanget,
            och jag har alls ingenting emot att tala med min kollega om saken.
          </note>
          <note n="50a70872">
            Anf. 25 LENNART FRIDÉN (m)
          </note>
          <note n="de4f0b51">
            Herr talman! Det finns några ställen där man redan har påbörjat
            en sådan här utbildning och forskning. Som jag ser det, och jag
            hoppas att statsrådet håller med mig, är det väldigt viktigt att
            detta får vidareutvecklas, eftersom de utbildningarna och de forskningsinriktningarna
            har skett i samarbete med kulturinstitutioner. På så sätt kan
            vi utnyttja det som redan finns som ett embryo på det här området
            och se till att det inte splittras. Det är oerhört väsentligt,
            när vi har så litet av det, att det blir en koncentration.
          </note>
          <note n="a6286dd7">
            Anf. 26 Kulturminister MARGOT
          </note>
          <note n="810b21a9">
            WALLSTRÖM (s)
          </note>
          <note n="c6dda4b0">
            Herr talman! Det är alldeles riktigt. Det är i Kiruna,
          </note>
          <note n="71b8ff40">
            Göteborg, Stockholm och även på någon annan ort som den här utbildningen
            av föremålsassistenter nu kommer i gång. Det är helt riktigt att
            vi bör bygga på den kompetens och utbildning som redan finns på
            de här orterna och se till att vi använder dessa resurser också
            framdeles.
          </note>
          <note n="63c3064e">
            Kockums Thailandsaffär
          </note>
          <note n="385d5cab">
            Anf. 27 LENA KLEVENÅS (s)
          </note>
          <note n="3159dd86">
            Herr talman! Jag vill rikta en fråga till statsrådet
          </note>
          <note n="41c163ef">
            Jan Nygren.
          </note>
          <note n="7b950e61">
            Det gäller de uppgifter som förekommit i massmedierna den senaste
            veckan om att Kockums har betalat mutor till Thailands premiärminister
            för att få en vapenexportorder. Vilka åtgärder vidtar regeringen
            för att utreda de här anklagelserna?
          </note>
          <note n="b94971ee">
            Anf. 28 Statsrådet JAN NYGREN (s)
          </note>
          <note n="d2048126">
            Herr talman! Den frågan fick statsrådet Mats
          </note>
          <note n="4f0938bf">
            Hellström här i kammaren för någon eller möjligen några dagar
            sedan, och den har han också svarat på.
          </note>
          <note n="6b5d8bc6">
            Vad regeringen, via Krigsmaterielinspektionen, kan göra är att
            förhöra sig om läget hos den som har påstått att oegentligheter
            har förekommit. Man kan också förhöra sig om läget hos det företag
            som har anklagats för vissa saker. I nuläget kan varken regeringen
            eller Krigsmaterielinspektionen göra särskilt mycket mer.
          </note>
          <note n="eace41a7">
            Rovdjur
          </note>
          <note n="ccb7b6bb">
            Anf. 29 PETER ERIKSSON (mp)
          </note>
          <note n="57baef73">
            Herr talman! Jag skulle vilja ställa en fråga till
          </note>
          <note n="4433d5ac">
            Margareta Winberg om den svenska rovdjurspolitiken.
          </note>
          <note n="0b423f6c">
            Jag har sett en svag positiv trend de senaste åren när det gäller
            bl.a. varg och lodjur i Sverige men inte när det gäller järv.
            Vi vet utifrån internationella erfarenheter att det krävs lokal
            acceptans från lokalbefolkning, boskapsuppfödare och andra för
            att man skall kunna ha en bra och livskraftig rovdjursstam.
          </note>
          <note n="b9c61454">
            Detta kräver i sin tur bra ersättningssystem. Men i
          </note>
          <note n="f068e9e3">
            Sverige har vi under det senaste året fått se att den nya regeringen,
            trots överenskommelser mellan bl.a.
          </note>
          <note n="f8b0aaa2">
            sametinget och Naturvårdsverket om nya ersättningssystem, inte
            är villig att sätta till pengar så att dessa skall fungera.
          </note>
          <note n="7ec3d777">
            Det här anser jag hotar den svenska rovdjursstammen på ett allvarligt
            sätt. Är det verkligen så att
          </note>
          <note n="f20fed89">
            Sverige inte har råd med rovdjur i framtiden? Finns det något
            hopp om att den enligt min mening tråkiga och negativa politik
            som förts det senaste året kan förändras under den närmaste tiden?
          </note>
          <note n="5bbc820c">
            Anf. 30 Jordbruksminister MARGARETA
          </note>
          <note n="957ee301">
            WINBERG (s)
          </note>
          <note n="fd395385">
            Herr talman! Frågan som tas upp handlar om ett nytt ersättningssystem
            när det gäller rovdjursrivna renar. Detta bygger till skillnad
            från det tidigare på att man skall göra en inventering, och därefter
            skall sametinget få en ersättning som skall delas ut för det skäliga
            värdet av de rovdjursrivna renarna.
          </note>
          <note n="c78ffd41">
            I budgetpropositionen sade vi att den summa som sametinget skulle
            kunna få är 7 plus 14 miljoner på ett och ett halvt års basis,
            dvs. 14 miljoner per år. Vi gav där också Naturvårdsverket och
            sametinget i uppdrag att närmare bestämma formerna för hur både
            inventeringen och fördelningen av pengarna skulle gå till.
          </note>
          <note n="fdc8e0f7">
            Det här uppdraget gjorde sametinget och Naturvårdsverket något
            större av än vad de hade i uppdrag att göra, och de föreslog också
            ett ökat belopp. Riksdagen har godkänt beloppet 14 miljoner, och
            där står vi i dag.
          </note>
          <note n="356335a9">
            Jag skall emellertid i kväll träffa företrädare för sametinget,
            Naturvårdsverket och de fyra nordliga län som är involverade i
            det här för att närmare diskutera frågan.
          </note>
          <note n="b2aaf32b">
            Anf. 31 PETER ERIKSSON (mp)
          </note>
          <note n="49e34b0d">
            Herr talman! Det finns två delar som jag är orolig för i det
            här. Det är dels frågan om ersättningssystemet till renskötarna,
            dels en ekonomiskt sett mycket mindre fråga, nämligen ersättningssystemet
            när det gäller tamdjur, exempelvis till fårägare. Det här har
            handlat om några hundra tusen kronor om året, men det är en viktig
            fråga för vargstammen.
          </note>
          <note n="089a55c4">
            Jag skulle också vilja fråga: Kommer ni att ta upp båda dessa
            frågor på mötet i kväll, och kan ni ge signal om att det blir
            en förbättring?
          </note>
          <note n="e1a47fb0">
            Anf. 32 Jordbruksminister MARGARETA
          </note>
          <note n="957ee301">
            WINBERG (s)
          </note>
          <note n="251a88b0">
            Herr talman! Det vi har talat om att ta upp är det som rör de
            rovdjursrivna renarna. Jag kan inte i dag, här och nu, lova att
            det blir en förändring. Riksdagen har faktiskt fattat ett beslut
            i frågan.
          </note>
          <note n="f5c24558">
            Miljö- och allergisanering
          </note>
          <note n="6e135331">
            Anf. 33 BENGT KRONBLAD (s)
          </note>
          <note n="14c992ea">
            Herr talman! Jag vänder mig till Jörgen Andersson.
          </note>
          <note n="12e9c743">
            Frågan gäller det anslag till miljö- och allergisanering som
            riksdag och regering tidigare har beslutat om. Det framkommer
            nu att de medlen är mycket lågt utnyttjade. Jag vill därför fråga
            ministern: Vilka åtgärder avser ni att vidta för att öka utnyttjandet
            av medlen för en bättre miljö men också för en ökad sysselsättning?
          </note>
          <note n="d2dbb817">
            Anf. 34 Statsrådet JÖRGEN
          </note>
          <note n="6294a718">
            ANDERSSON (s)
          </note>
          <note n="dd2a0079">
            Herr talman! Vi har i en överenskommelse med
          </note>
          <note n="5c27abbf">
            Miljöpartiet fört över 800 miljoner från allergianslaget till
            ROT-anslaget för renovering av lägenheter. Vi har samtidigt i
            den överenskommelsen varit överens om att ha en kontrollstation
            i början av nästa år. Vi är också överens om att intensifiera
            informationen till kommunerna så att detta viktiga miljöanslag
            kan användas till det som det är avsett för. Vid avstämningen
            i början av nästa år får vi se vilka åtgärder vi då skall vidta.
          </note>
          <note n="c8f58b43">
            Nynazistisk propaganda
          </note>
          <note n="20c620d1">
            Anf. 35 HÅKAN HOLMBERG (fp)
          </note>
          <note n="7ed679b2">
            Herr talman! Jag har en fråga till statsrådet Jan
          </note>
          <note n="1b748a3e">
            Nygren om regeringens planer för att komma till rätta med nynazistisk
            propaganda och nynazistiska våldsbrott. Under de senaste dagarna
            har många uttalat sin glädje över att t.ex. en polischef i Göteborg
            har givit väldigt starka signaler om att man nu skall ta i på
            ett helt annat sätt än tidigare vid de demonstrationer som brukar
            äga rum varje höst. I dag säger en annan person inom rättsväsendet,
            kammaråklagaren i Göteborg, att det nog inte finns grund för några
            egentliga rättsliga konsekvenser och att eventuella brott inte
            kan dokumenteras därför att videofilmerna var för dåliga på grund
            av att det var för mörkt. Det hela ger ett litet tafatt och pinsamt
            intryck.
          </note>
          <note n="0132a0de">
            Det är allvarligt om det fortsätter på det här sättet.
          </note>
          <note n="9cb39703">
            Därför är det väsentligt att de åtgärder som har aviserats kan
            få någon materiell form ganska snart. Jag undrar därför om Jan
            Nygren kan ge någon vägledning i fråga om vad regeringen skall
            göra åt detta.
          </note>
          <note n="1390a8ce">
            Anf. 36 Statsrådet JAN NYGREN (s)
          </note>
          <note n="596ce044">
            Herr talman! Håkan Holmberg tar upp en fråga som principiellt
            sett är oerhört viktig. Däremot vill jag nog ändå inte betrakta
            den som en övergripande fråga, eftersom Håkan Holmberg pekar på
            en diskussion som pågår inom rättsväsendet. Jag skulle därför,
            herr talman, vilja att frågan fick lov att vid annat tillfälle
            ställas till justitieministern.
          </note>
          <note n="3ab19f94">
            Anf. 37 HÅKAN HOLMBERG (fp)
          </note>
          <note n="ec269bcd">
            Herr talman! Jag har förståelse för att Jan Nygren inte vill
            gå in på de rättsliga aspekterna, men jag vidhåller att frågan
            har så många andra komponenter att den ändå måste betraktas som
            övergripande.
          </note>
          <note n="0b7856dc">
            Jag tog diskussionen i Göteborg som ett exempel, men det finns
            ju ett stort problemkomplex som har att göra med hur myndigheter,
            representanter för det officiella Sverige, statliga organ, kommunala
            organ, osv., uppträder. Det visar sig ofta att de uppträder väldigt
            olika sinsemellan och i olika delar av landet.
          </note>
          <note n="8c0c7fad">
            Vi kan i dag läsa i tidningen att man på en ort i Sverige tycks
            ha lämnat ut listor på invandrarelever till en lokal nazistgrupp.
          </note>
          <note n="3e597fcc">
            Jag tror nog ändå att det krävs ett sammanhållet grepp och att
            man inte bara kan se det här som en juridisk fråga.
          </note>
          <note n="f88c1dd9">
            Anf. 38 Statsrådet JAN NYGREN (s)
          </note>
          <note n="8d917e05">
            Herr talman! Jag känner inte till något om utlämnandet av listor.
          </note>
          <note n="5eb3be4d">
            I fråga om myndigheters agerande, vare sig det gäller polischefer
            eller rektorer - vi kanske i det fallet skall tala om "myndigheter"
            - är utgångspunkten för möjligheten att agera juridisk. Det pågår
            en diskussion om vad som är tillåtet och vad som inte är tillåtet.
            Vad som är rimligt och lämpligt är mycket lättare att uttala sig
            om.
          </note>
          <note n="e03d5afa">
            Därför vill jag nog ändå framhärda i att hävda att justitieministern
            bör vara närvarande om den här diskussionen förs i kammaren.
          </note>
          <note n="572b9a15">
            Flyktingar med tillfälliga uppehållstillstånd
          </note>
          <note n="b169f7a0">
            Anf. 39 ULLA HOFFMANN (v)
          </note>
          <note n="c0bbc3da">
            Herr talman! Jag har en fråga till statsrådet Blomberg som gäller
            bosnierna med kroatiska pass. De bosnier med kroatiska pass som
            befann sig i Sverige i våras fick tillfälliga uppehållstillstånd,
            som har löpt ut nu i november. Enligt uppgifter i pressen kommer
            de att få stanna över jul på grund av arbetsbelastningen hos Invandrarverket.
            Det finns emellertid ingen enhetlig uppfattning om när julen är
            över.
          </note>
          <note n="8a14357f">
            EU-kommissionären Anita Gradin har varnat bl.a.
          </note>
          <note n="45864129">
            Sverige för att ha för bråttom med att skicka hem exjugoslaviska
            flyktingar. EU-medlaren Carl Bildt säger samma sak - han tycker
            att de skall få sina tillfälliga uppehållstillstånd förlängda.
          </note>
          <note n="0186d2d4">
            Min fråga till statsrådet är därför: Avser regeringen att förlänga
            de tillfälliga uppehållstillstånden för de bosnier med kroatiska
            pass som befinner sig i Sverige?
          </note>
          <note n="390ae83e">
            Anf. 40 Statsrådet LEIF BLOMBERG (s)
          </note>
          <note n="92e77b00">
            Herr talman! Vi avser att hantera den här frågan så att Sverige
            tillsammans med andra länder och
          </note>
          <note n="a47318ab">
            UNHCR kan göra det bästa för de här människorna i den situation
            de just nu befinner sig. Vi kommer att vara mycket noga med samordningen
            under UNHCR i de här avseendena. Det indikerar väl ändå en viss
            riktning på de beslut vi kan komma att fatta. För närvarande ligger
            bollen hos Invandrarverket, och man kommer kanske före jul att
            överlämna ett antal ärenden som sedan regeringen får ta ställning
            till. Jag vill inte föregripa regeringens ställningstagande i
            den här frågan.
          </note>
          <note n="ccd7dae4">
            Fiskevård
          </note>
          <note n="774bcda1">
            Anf. 41 CARL G NILSSON (m)
          </note>
          <note n="30d5192b">
            Herr talman! Jag vill börja med att berömma jordbruksministern
            för det goda omdömet att återkalla propositionen om allmän fiskevårdsavgift.
            I regeringens skrivelse står att motivet för återkallandet är
            att regeringen har för avsikt att lägga fram förslag om annan
            finansiering av fiskevårdsinsatser. Jag skulle vilja fråga: Hur
            och när har man för avsikt att lägga fram ett sådant förslag?
          </note>
          <note n="4424837d">
            Anf. 42 Jordbruksminister MARGARETA
          </note>
          <note n="957ee301">
            WINBERG (s)
          </note>
          <note n="a1f94e7a">
            Herr talman! Beredning av detta ärende pågår, och vi har för
            avsikt att lägga fram det i tilläggsbudgeten.
          </note>
          <note n="dca8dc19">
            Anf. 43 CARL G NILSSON (m)
          </note>
          <note n="11673e27">
            Herr talman! I den återkallade propositionen skriver regeringen
            mycket om behovet av och det angelägna i att bilda fiskevårdsområden.
            Kan man också tänka sig att en sådan form av åtgärd blir aktuell,
            nämligen att nybildade fiskevårdsområden får vara med och bidra
            till denna fiskevård?
          </note>
          <note n="d5543cff">
            Anf. 44 Jordbruksminister MARGARETA
          </note>
          <note n="957ee301">
            WINBERG (s)
          </note>
          <note n="a6cfb5cd">
            Herr talman! Den frågan kan jag inte svara på i dag.
          </note>
          <note n="7ef88cd2">
            Det som stod i propositionen om allmän fiskevårdsavgift var dels
            hur själva uppbördssystemet skulle se ut, dels vad pengarna skulle
            användas till.
          </note>
          <note n="d63b5646">
            Pengarna skulle användas till fiskevård och t.ex. bildandet av
            fiskevårdsområden. När vi nu har tagit tillbaka propositionen
            och bereder det nya förslaget är det i dag för tidigt att besvara
            en så detaljerad fråga som den Carl G Nilsson ställer.
          </note>
          <note n="46994158">
            Kärnkraftsavvecklingen
          </note>
          <note n="20458935">
            Anf. 45 BENGT HARDING OLSON (fp)
          </note>
          <note n="19e6d4a2">
            Herr talman! Jag skulle vilja ställa en energipolitisk fråga,
            som närmast gäller kärnkraften och kärnkraftens avveckling. Frågan
            är: Skall den avvecklas år
          </note>
          <note n="4c78ec6e">
            2010, eller skall den avvecklas efter år 2010?
          </note>
          <note n="5c4818e8">
            Svenska folket upplever det i dag som att den totala förvirringen
            har utbrutit. Inom regeringen säger P
          </note>
          <note n="5241c7dd">
            att den skall avvecklas till år 2010, och A säger att avvecklingen
            kan komma att ske någon gång efter år
          </note>
          <note n="7469a24c">
            2010. P står alltså för Göran Persson, och A står för
          </note>
          <note n="e7fd671d">
            Jörgen Andersson. Båda finns nu närvarande i kammaren. Om jag
            har förstått saken rätt kan jag bara ställa frågan till en på
            svarandebänken, och därför nöjer jag mig med att ställa frågan
            till Jörgen Andersson. Kan svenska folket få ett klart besked?
            Är det
          </note>
          <note n="c5b00a76">
            Anderssons eller Perssons linje som gäller?
          </note>
          <note n="421febd5">
            Anf. 46 Statsrådet JÖRGEN
          </note>
          <note n="6294a718">
            ANDERSSON (s)
          </note>
          <note n="85b502e6">
            Herr talman! Det här är inte så dramatiskt som det kanske syns
            vid en första anblick. Vad finansministern har sagt är att folkomröstningsresultatet
            gäller, och det står vi alla bakom. Vad finansministern också
            har sagt är att riksdagsbeslut gäller och att de gäller till dess
            att det fattas nya riksdagsbeslut.
          </note>
          <note n="feccf395">
            Min bedömning är att vi inte kommer att klara den totala omställning
            av den svenska energipolitiken till år 2010, utan vi behöver litet
            längre tid på oss. Det är den bedömning jag gör. Den 18 december
            får vi se vilken bedömning Energikommissionen gör. Sedan skall
            vi ha ett remissarbete, och så småningom skall vi ha partiöverläggningar.
            Efter det tror jag att vi är mogna för att anta ett brett samförstånd
            i energipolitiken.
          </note>
          <note n="3055b6ac">
            Anf. 47 BENGT HARDING OLSON (fp)
          </note>
          <note n="09c21492">
            Herr talman! Det är inte så lätt för vare sig en riksdagsledamot
            eller en allmän medborgare att förstå de här subtila varianterna.
            Men låt mig ställa frågan på ett litet annorlunda sätt, så kanske
            statsrådets svar kan bidra till belysningen. Låt oss nu begränsa
            den energipolitiska frågan till kärnkraften. Menar Jörgen
          </note>
          <note n="c4069829">
            Andersson att kärnkraften kan avvecklas till år 2010?
          </note>
          <note n="31172337">
            Är svaret ja, har han uppenbarligen exakt samma inställning som
            Göran Persson.
          </note>
          <note n="2778205f">
            Anf. 48 Statsrådet JÖRGEN
          </note>
          <note n="6294a718">
            ANDERSSON (s)
          </note>
          <note n="aa449a7e">
            Herr talman! Återigen: Riksdagen har fattat ett beslut om att
            kärnkraften skall vara avvecklad till år
          </note>
          <note n="486f2ae8">
            2010, men riksdagen har också fattat en massa andra energipolitiska
            beslut. Vi har varit överens över partigränserna om att tillsätta
            en energikommission. Vi har varit överens om direktiven. Nu skall
            Energikommissionen lägga fram sitt betänkande för att de energipolitiska
            knutarna skall lösas upp. Detta betänkande skall läggas fram den
            18 december.
          </note>
          <note n="876908cf">
            På sakliga grunder och efter att ha tagit del av en del information
            gör jag den bedömningen att vi på 14
          </note>
          <note n="f5085766">
            år inte kommer att klara av den totala omställningen av den svenska
            energipolitiken, utan vi behöver litet mer tid på oss.
          </note>
          <note n="2523bd75">
            Anf. 49 MARIETTA DE POURBAIX-
          </note>
          <note n="883e8d02">
            LUNDIN (m)
          </note>
          <note n="2c7f0a71">
            Herr talman! Jag hade samma fråga som ställdes tidigare, men
            jag vill ändå fortsätta debatten, därför att jag tycker att förvirringen
            fortfarande är total bland oss som sitter här i riksdagen och
            medborgarna i Sverige. Jag lyssnade noga på finansminister Göran
            Perssons uttalande i går, och han hänvisade bara till folkomröstningen.
            Såvitt jag vet talades det inte om 2010 i folkomröstningen, utan
            om att avvecklingen skall vara gjord när man har tagit hänsyn
            till sysselsättning och välfärd.
          </note>
          <note n="93d83aee">
            Jag vill ha ett mycket rakare svar än vad statsrådet
          </note>
          <note n="ba51d6a9">
            Jörgen Andersson gav tidigare: Har statsrådet samma uppfattning
            som Göran Persson eller inte? Vi har fortfarande inte fått klarhet
            i det.
          </note>
          <note n="6b840dc0">
            Anf. 50 Statsrådet JÖRGEN
          </note>
          <note n="6294a718">
            ANDERSSON (s)
          </note>
          <note n="e62daf56">
            Herr talman! Vad som sades i folkomröstningen är vi väl alla
            fullt medvetna om. Det var linje 2 som vann. Det sades då att
            kärnkraften skall avvecklas i takt med att vi kan få förnyelsebara
            energikällor in i systemet och att det inte äventyrar sysselsättning
            och välfärd.
          </note>
          <note n="4dcbd9bf">
            Sedan har riksdagen beslutat att det skall vara avklarat 2010.
            Sedan har riksdagen beslutat att vi inte får bygga ut vattenkraften.
            Sedan har riksdagen beslutat att vi inte får öka koldioxidutsläppen.
            Sedan har riksdagen beslutat att vi skall förse industrin med
            konkurrenskraftig el.
          </note>
          <note n="75ddd7d7">
            Vi måste lösa upp den här knuten, och Energikommissionen har
            alltså till uppgift att förse oss med ett underlag.
          </note>
          <note n="7b625a15">
            Jag gör i dag den bedömningen att vi inte klarar denna totala
            omställning, utan vi måste ändra en del av riksdagsbesluten. En
            närmare precisering är jag beredd att göra efter att Energikommissionen
            har lämnat sitt betänkande.
          </note>
          <note n="2e6768e7">
            Anf. 51 MARIETTA DE POURBAIX-
          </note>
          <note n="883e8d02">
            LUNDIN (m)
          </note>
          <note n="4f314229">
            Herr talman! Får jag då uppfatta det så att statsrådet Jörgen
            Andersson fortfarande har - som jag har uppfattat det tidigare
            - en mer avvaktande och en mer realistisk inställning till kärnkraftsavvecklingen,
            med hänsyn till Sveriges ekonomi och sysselsättningssituation,
            än vad finansminister Göran Persson gav uttryck för i massmedierna
            i går?
          </note>
          <note n="e6cc7fd9">
            Anf. 52 Statsrådet JÖRGEN
          </note>
          <note n="6294a718">
            ANDERSSON (s)
          </note>
          <note n="c29e486e">
            Herr talman! Jag är ledsen, men Marietta de Pourbaix-Lundin lyckas
            inte när hon försöker få till stånd en splittring. Finansministern
            och energiministern är fullständigt eniga.
          </note>
          <note n="8c6cd70d">
            Propositionsavlämnandet
          </note>
          <note n="808e81d1">
            Anf. 53 BJÖRN SAMUELSON (v)
          </note>
          <note n="744abacf">
            Herr talman! Jag har en fråga till statsrådet Nygren.
          </note>
          <note n="a62f7f62">
            Om tiden medgav skulle jag berätta historien om en "gloppmaker",
            men det tar 20 minuter.
          </note>
          <note n="95df838c">
            Det gäller regeringens avlämnande av propositioner till riksdagen.
            Jag vet inte hur många olika bud vi fick när det gällde tillväxtpropositionen.
            Detta försvårar naturligtvis riksdagens och oppositionens arbete.
          </note>
          <note n="1a1dd6f9">
            Men framför allt krånglar det till planeringen för oss som är
            föräldrar.
          </note>
          <note n="14db073a">
            Jag undrar nu vilka åtgärder statsrådet avser att vidta så att
            vi kan få klarare besked när det gäller avlämnandet av propositioner
            till riksdagen och vi därmed kan leva ett ännu bättre liv som
            föräldrar och aktiva politiker.
          </note>
          <note n="fef25ee9">
            Anf. 54 Statsrådet JAN NYGREN (s)
          </note>
          <note n="0342a52f">
            Herr talman! Jag är självfallet beredd att uppmuntra varje sådan
            ansträngning. Jag är möjligen litet överrumplad av frågan. Såvitt
            jag kan minnas, har det vid något eller möjligen ett par tillfällen
            varit diskussioner om tidpunkten för avlämnandet. Med tillväxtpropositionen
            var det så. Men den diskussionen har ju förts i en dialog mellan
            regeringskansliet och riksdagen.
          </note>
          <note n="06f8fe2d">
            Jag skall naturligtvis ta till mig önskemålet och se över om
            det är så att just diskussionen om tidpunkter för propositioners
            avlämnande skulle vara extra störande för föräldraskapet. Det
            är inte min mening att raljera, utan jag konstaterar bara att
            jag inte har mött problemet med den vinklingen tidigare.
          </note>
          <note n="b98cb1e9">
            Anf. 55 BJÖRN SAMUELSON (v)
          </note>
          <note n="75beb452">
            Herr talman! Jag vill då bara konstatera att Jan
          </note>
          <note n="a2d39822">
            Nygren och jag har två olika verklighetsbilder; han från regeringsperspektivet
            och jag från riksdags- och oppositionsperspektivet.
          </note>
          <note n="df0d721a">
            Det var så, Jan Nygren, att det gavs åtminstone tre fyra olika
            datum för när denna proposition, som ansågs vara mycket viktig,
            skulle avlämnas till riksdagen. Man började redan i våras att
            resonera om när den skulle läggas fram.
          </note>
          <note n="1f5488aa">
            Anf. 56 Statsrådet JAN NYGREN (s)
          </note>
          <note n="3723e148">
            Herr talman! Att Björn Samuelson och jag ibland har två olika
            verklighetsbilder är ingen överraskning.
          </note>
          <note n="86d71066">
            Men i det här fallet var det så att jag sade att jag inte kan
            minnas att det har varit några ytterligare tillfällen - möjligen
            något - än vid diskussionen om tidpunkten för tillväxtpropositionens
            avlämnande. Jag har alltså inte förnekat att det var på det sättet.
          </note>
          <note n="60eaa76e">
            Det är naturligtvis inget som jag vill försvara i kammaren, dvs.
            att vi ibland har problem med tidpunkterna. Men det har trots
            allt inte varit så särskilt ofta förekommande, och jag skall även
            fortsättningsvis gärna se till att minimera tillfällena då sådana
            diskussioner kan uppstå.
          </note>
          <note n="aa18f9fb">
            Det statliga stödet till kulturlivet
          </note>
          <note n="e3a39705">
            Anf. 57 HENRIK S JÄRREL (m)
          </note>
          <note n="03a70f7e">
            Herr talman! Jag har en fråga till kulturminister
          </note>
          <note n="021a9a87">
            Margot Wallström.
          </note>
          <note n="74f985f0">
            I en tid när samhället måste spara på alla nivåer, i stat, kommun
            och landsting, gäller det även kultursektorn. Då är min undran
            om kulturministern är beredd att också satsa på en effektivisering
            och en avbyråkratisering av kulturlivet, så att de pengar - de
            relativt ynka pengar - som går till kulturlivet också kommer de
            kulturutövande, skapande konstnärerna till del i högre grad.
          </note>
          <note n="b2a9aebc">
            Låt mig ta ett exempel, som gäller folkhögskolorna och studieförbunden.
            Vi har ett folkbildningsråd och ett folkbildningsförbund, som
            i viss mån har överlappande uppgifter. Min undran är om man inte
            skulle kunna avskaffa folkbildningsrådet till förmån för folkbildningsförbundet,
            som kunde få sköta sina interna angelägenheter.
          </note>
          <note n="cfc800f6">
            Anf. 58 Kulturminister MARGOT
          </note>
          <note n="810b21a9">
            WALLSTRÖM (s)
          </note>
          <note n="c9233ca8">
            Herr talman! Jag är naturligtvis beredd att medverka till att
            kultursektorn skall utnyttja sina resurser mycket effektivt och
            att man skall minska på all byråkrati till förmån för kulturutövarna.
          </note>
          <note n="b223d1fb">
            Exemplet var kanske litet illa valt, därför att jag har inte
            hand om folkbildningen och dessa organisationer, utan de ligger
            under Utbildningsdepartementet.
          </note>
          <note n="cb2d8f73">
            Men jag förstår frågan och kan gärna vidarebefordra synpunkten.
          </note>
          <note n="491f2045">
            Jag antar att bakgrunden är bl.a. rapporten från RRV, som just
            påpekar att vi behöver bli effektivare när det gäller mål- och
            resultatstyrning inom kultursektorn.
          </note>
          <note n="ffb141e2">
            Vi skall dock komma ihåg att det inte alltid är så enkelt att
            mäta de här sakerna inom kultursektorn.
          </note>
          <note n="d8b45109">
            Det får man ständigt ha med sig i ryggsäcken när man skall titta
            på de här frågorna. Självfallet skall vi alltid försöka bli ännu
            mer effektiva, så att pengarna kommer dit de skall.
          </note>
          <note n="65e3b611">
            Barn- och ungdomslitteratur
          </note>
          <note n="cef46449">
            Anf. 59 BJÖRN SAMUELSON (v)
          </note>
          <note n="a5cc3ce8">
            Herr talman! Jag vill ställa en fråga till kulturminister Margot
            Wallström.
          </note>
          <note n="37e4c50b">
            För bara något år sedan, 1994, firade vi 400-
          </note>
          <note n="af2af594">
            årsjubileet av utgivningen av den första barnboken här i Sverige.
            Nu nås vi av rapporter om att utlåningen och försäljningen av
            barn- och ungdomsböcker går kraftigt nedåt.
          </note>
          <note n="67a00e70">
            Jag vill fråga: Ser man på den här problematiken från Kulturdepartementets
            sida? Finns det planer för att främja läsningen bland barn och
            ungdomar?
          </note>
          <note n="bf52dcc3">
            Anf. 60 Kulturminister MARGOT
          </note>
          <note n="810b21a9">
            WALLSTRÖM (s)
          </note>
          <note n="4a34cb01">
            Herr talman! Jag kan lova att det finns sådana planer. Vi är
            lika bekymrade som Björn Samuelson över dessa rapporter, som kommer
            både från biblioteken och från olika håll där vuxna möter barn,
            i en professionell roll eller som förälder. Jag har därför gett
            i uppdrag till Kulturrådet att särskilt titta på den här frågan,
            vad vi skall göra för att gynna barnboken och för att gynna läsning
            hos barn samt se till att det på dagis och skolor finns tillräckligt
            med böcker. Jag tycker att det hör till ett civiliserat samhälle
            att se till att barn och ungdomar får lära sig läsa och har tillgång
            till bra barnböcker.
          </note>
          <note n="92b43744">
            Anf. 61 FÖRSTE VICE TALMANNEN
          </note>
          <note n="9f446f65">
            Då det nu inte tycks finnas fler frågor, tackar jag statsråden
            för att de har kommit hit och svarat på kammarens frågor.
          </note>
          <note n="1b984c2f">
            Jag förklarar härmed denna frågestund avslutad.
          </note>
          <note n="f0ace73a">
            20 § Information från regeringen om den fortsatta reformeringen
            av budgetprocessen (forts.
          </note>
          <note n="15b09e00">
            LU7)
          </note>
          <note n="78256b19">
            Anf. 62 Finansminister GÖRAN
          </note>
          <note n="87905660">
            PERSSON (s)
          </note>
          <note n="1d5c852c">
            Herr talman! Jag skall ta kammarens tid i anspråk för att redovisa
            regeringskansliets arbete med utvecklingen av budgetprocessen.
            Det kan tyckas perifert och mindre viktigt. Men det är det inte,
            utan det är fas 2 i vårt budgetsaneringsprogram. Fas 1 har ju
            varit att ta saneringsbesluten i riksdagen - skattehöjningar och
            besparingar, uppgående till nästan 120 miljarder kronor.
          </note>
          <note n="3feb915b">
            Fas 2 är sedan att genomföra s.k. institutionella förändringar
            som gör att vi inte skall behöva hamna i samma problem en gång
            till. Däri ligger en bättre budgetprocess, alltså en bättre styrning
            framför allt av statens utgiftssida, och däri ligger också det
            som vi har lanserat här i riksdagen efter förslag från Centerpartiet
            i en debatt i våras - det s.k. utgiftstaket.
          </note>
          <note n="b3df1f81">
            Det är om de sakerna som jag i dag skall tala.
          </note>
          <note n="d6f6eabf">
            Bakgrunden är också att man, om man tittar ut över Europa och
            andra delar av OECD-området med jämförbara ekonomier, kan se att
            det finns länder som har en svag budgetprocess. I de länderna
            har man också haft en sämre utveckling, framför allt av statsskulden.
            Det tycks finnas ett samband mellan en svag budgetprocess och
            en statsskuldsuppbyggnad.
          </note>
          <note n="8500c025">
            Dessutom: När man utomlands tittar på Sverige beskrivs Sverige
            som ett land med en svag budgetprocess, och det är en riktig beskrivning.
            Budgetprocessen tillhör på så sätt Sverigebilden när det gäller
            ekonomisk politik. Vi vill ändra på det av sakliga skäl, därför
            att det är nödvändigt att kunna styra sina utgifter och, naturligtvis,
            därför att den sakliga förändringen ger en bättre Sverigebild
            och därmed ett ökat förtroende utomlands.
          </note>
          <note n="4ffca66c">
            Att säga att vi skall göra detta är lättare än att göra det.
            Det är ju stora förändringar som ligger framför oss. Nu ingår
            de förändringarna i en konsekvent process, som redan den tidigare
            regeringen i viss utsträckning påbörjade. Riksdagen beslöt 1994
            om rambudgetprocessen. Sedan har vi också förlängt mandatperioderna
            till fyra år. Det är ett oerhört viktigt inslag i den ekonomiska
            politikens möjligheter att komma till rätta med obalanserna.
          </note>
          <note n="40ce842d">
            I den budget som tagits i år har vi infört vad som kallas för
            bruttobudgetering - vi skiljer mellan inkomster på inkomsttitlar
            och utgifter på anslag. Man får därmed ett bättre grepp över de
            totala utgifterna.
          </note>
          <note n="c1969759">
            Detta är gjort i år.
          </note>
          <note n="da4fea40">
            Vidare har vi tagit långsiktiga beslut här i riksdagen, senast
            i anslutning till konvergensprogrammet, om saldomål för de offentliga
            finanserna och om stabiliseringsmål för desamma. Som jag sade
            förut tog vi utgiftstaksbeslutet här under våren.
          </note>
          <note n="fc1ebec9">
            Det är alltså en process av det här slaget som rullar. Den är
            konsekvent och den är inriktad på att detta nu skall följas upp
            med att utgiftstaket får ett innehåll och med att budgetprocessen
            ges sina slutliga drag.
          </note>
          <note n="ae70bacb">
            När vi pratar om utgiftstaket måste vi vara klara över att där
            ryms konflikter. Staten har ju åtaganden av lagfäst natur, t.ex.
            barnbidragen. Det finns också civilrättsligt bundna avtal, t.ex.
            garantier till näringslivet. Om det skall gå att förena med ett
            utgiftstak kan vi inte bara klippa av dessa åtaganden när det
            nominella utgiftstaket nås, utan vi måste ha en metod för att
            hantera dessa åtaganden även om det för ett år kommer i konflikt
            med utgiftstaket. Utgiftstaket får alltså inte betraktas på det
            sättet att en kassamässig bila faller, och därefter sker inga
            utbetalningar.
          </note>
          <note n="ff706956">
            Lösningen på detta är att vi har ett utgiftstak som kopplas till
            rambudgetering. Rambudgetering läggs över en treårsperiod, och
            de ramar som överskrids år 1 hämtar man igen år 2 genom att då
            göra neddragningar på utgiftsslaget eller någon annanstans i budgeten
            eller år 3 under perioden. Det gör att alla överskridanden kan
            finansieras, och de som har ansvar för anslagen får ett starkt
            incitament att hålla igen och att se till att man klarar sina
            anslag; detta i kontrast till dagens situation med försöksanslag
            som täcker ungefär 70 % av statens utgiftssida där vi inte har
            den typen av incitament. De försvinner nu med det här nya sättet
            att budgetera kopplat till utgiftstaket.
          </note>
          <note n="66eb6630">
            Det här utgiftstaket skall omfatta hela offentliga sektorn -
            staten, socialförsäkringssystemet och kommunerna. Det sista kräver
            en extra förklaring. Kommunerna har ju sin grundlagsenliga rätt
            att sig själva beskatta och kan på så sätt dra i väg på utgiftssidan.
          </note>
          <note n="ba63dda3">
            Det är alltså svårt att, utan att komma i konflikt med grundlagen,
            från riksdagen gå in och lägga ett utgiftstak för kommunerna.
          </note>
          <note n="adac3b3a">
            Vad vi på Finansdepartementet siktar på är att komma överens
            med kommunsektorn om hur dess intäkter skall utvecklas under de
            kommande åren och att intäktssidan på så sätt indirekt blir det
            som begränsar utgiftssidan. Samtidigt lägger vi ju en restriktion
            på kommunerna - man skall balansera sina budgetar och inte låna
            till driften. På så sätt klarar vi att hantera den kommunala sektorn
            i en dialog, vilken resulterar i att utgiftstaket också kan inrymma
            den kommunala sektorn.
          </note>
          <note n="6361d3ba">
            Ett annat område där det kan verka knepigt att få in utgiftstaket
            är arbetsmarknadsutgifterna. Nu är det inte så svårt som det verkar.
            Det mesta av konjunktursvängningarna när man lägger utgiftstaket
            är inte förknippat med statens utgifter utan med inkomstsidan.
            Utgifterna varierar mindre över konjunkturcykeln. Därför är det
            lättare att hantera utgiftstaket också i ett konjunkturperspektiv.
            Vi behöver alltså inte göra avkall på en aktiv konjunkturpolitik
            bara därför att vi har ett utgiftstak, utan också arbetsmarknadsutgifterna
            bör kunna gå in under utgiftstaket.
          </note>
          <note n="7c347563">
            Till grund för budgeteringen ligger naturligtvis en konjunkturbild.
            Det är den allra första grunden. Därefter ligger som nästa, skulle
            jag vilja säga, dämpande kraft i den här bedömningen att varje
            anslag har sin reserv. Eftersom anslagen har sin reserv budgeterad
            redan under året kan man sedan dessutom med rambudgeteringens
            metod förskjuta mellan åren - först en reserv inom året och sedan
            en förskjutning mellan åren. Dessutom har vi naturligtvis möjlighet
            att göra omfördelningar på hela den statliga utgiftssidan.
          </note>
          <note n="b9a93403">
            Skulle detta inte räcka har vi möjlighet, och även skyldighet,
            att gå tillbaka till riksdagen och tala om att det inte höll,
            att vi behöver mera pengar.
          </note>
          <note n="afb1a748">
            Det ger ett tydligt ansvar och en tydlig signal, och det skärper
            kravet på en politisk prioritering när man driver den här typen
            av process - både i riksdagen och i regeringskansliet. Därför
            skall arbetsmarknadsutgifterna in också i dessa åtgärder.
          </note>
          <note n="25ebf84f">
            Som ni vet kommer vi när vi gör det här att också vara tvungna
            att kraftigt förbättra vår prognos- och uppföljningsverksamhet.
            Vi permanentar arbetsgrupper i regeringskansliet som kommer att
            följa de
          </note>
          <note n="96f07b13">
            27 utgiftsområdena varje månad vad gäller utfall. Vi i regeringen
            kommer att varje kvartal följa utgiftsutvecklingen och vi kommer
            varje halvår att för riksdagen redovisa utvecklingen.
          </note>
          <note n="a735b3cc">
            För att kunna hantera senare under budgetåret inkomna utgiftskrav
            som inte täcks av tidigare beslut kommer det att finnas en reservpott
            undanlagd i regeringskansliet; detta för att vi skall kunna hantera
            exempelvis EG-relaterade utgifter och även valutakursförändringar
            och ränteförändringar som det kan vara svårt att ta på respektive
            anslag. Statsskuldsräntorna ligger helt utanför utgiftstaket.
          </note>
          <note n="462a8b08">
            Vi får, som ni vet, ett nytt budgetår. Budgetåret bli ju ett
            kalenderår. Det innebär att vi kommer att gå till riksdagen med
            budgetförslaget i september månad.
          </note>
          <note n="a2f7b20f">
            Det i sin tur innebär att det grova inriktningsbeslutet, som
            drar upp riktlinjerna för budgeten, läggs till riksdagen under
            våren, närmare bestämt i april månad.
          </note>
          <note n="cc68df3b">
            Det blir två stora budgetpropositioner, en i april och en i september.
            Däremellan jobbar riksdagen och regeringskansliet löpande med
            budgetprodukten.
          </note>
          <note n="105e8f76">
            Herr talman! Det handlar alltså om att vi nu kraftigt stramar
            upp budgetprocessen. Det är del 2, som man brukar säga, i saneringsprocessen.
            Vi kombinerar budgetprocessen med ett utgiftstak. Det gör att
            vi nu får en ordning på den svenska budgetprocessen som ligger
            i linje med vad som gäller i de länder i Europa som har bäst statsfinansiell
            ordning. Till den kretsen börjar Sverige nu åter få räkna sig.
          </note>
          <note n="cd49ce97">
            Anf. 63 JOHAN LÖNNROTH (v)
          </note>
          <note n="bbe0b763">
            Herr talman! Självklart skall vi vara överens om att försöka
            få en effektivare budgetprocess. Men finansministern brukar säga
            att kommunerna har varit mycket bättre än staten på att sköta
            sin ekonomi. Mot den bakgrunden tycker jag att det är underligt
            att vi här i riksdagen skall fatta beslut om ett utgiftstak, eller
            ett intäktstak, för kommunerna. Vi har i dag på förmiddagen i
            finansutskottet avvisat borgerliga propåer om olika typer av kommunala
            skattestopp.
          </note>
          <note n="e2a663bb">
            Finansministern säger att regeringen skall vara överens med kommunerna
            om detta. Jag har sett uppgifter i pressen om att Margot Wikström,
            ordförande i Kommunförbundet, har sagt att hon inte kan godta
            några ingrepp i det kommunala självstyret. Hon säger att ett skattetak
            är lika illa som det tidigare skattestoppet. Hon hänvisar till
            det kommunala självstyre som finns inskrivet i grundlagen.
          </note>
          <note n="a435195f">
            Då skulle jag vilja fråga följande. Om regeringen inte kommer
            överens med kommunerna, förutsätter jag att hela projektet för
            kommunernas del faller. Har jag rätt på den punkten?
          </note>
          <note n="b7a6b423">
            Anf. 64 Finansminister GÖRAN
          </note>
          <note n="87905660">
            PERSSON (s)
          </note>
          <note n="36ba7cbf">
            Herr talman! Vi skall komma överens med kommunerna. Därför kommer
            projektet inte att falla. Anledningen till att jag kan uttala
            mig på det viset är att vi häromdagen hade mycket konstruktiva
            samtal med kommunförbunden omkring den här frågan. Vi har aldrig
            haft ambitionen att reglera kommunernas utgiftssida. Däremot begriper
            kommunförbunden, precis som statens företrädare, att vi sitter
            i ett läge där vi har ett intresse av att få offentliga finanser
            i balans och i ordning. Vi vet att vi har tagit det utrymme som
            finns i ekonomin i anspråk för saneringsprogrammet.
          </note>
          <note n="4c3514a6">
            Kommunala skattehöjningar som har kommit därutöver som resultat
            av valrörelsen har vi fått acceptera.
          </note>
          <note n="d6cf7a1a">
            Jag tror att vi har nått ett stopp på ytterligare kommunala skattehöjningar
            under perioden. Om kommunerna ser framför sig att möjligheterna
            till skattehöjningar i huvudsak är uttömda, vet de hur deras utgiftssida
            kommer att utvecklas till följd av att avtalsrörelsen är klar,
            och den är långsiktig. Vi har kontroll på inflationen.
          </note>
          <note n="c743f20b">
            Det gör att detta för kommunernas del inte är en särskilt kontroversiell
            fråga. Jag tror faktiskt att det kommer att visa sig att de övertoner
            som tidigare varit i debatten kommer på skam.
          </note>
          <note n="69b8ed31">
            Anf. 65 JOHAN LÖNNROTH (v)
          </note>
          <note n="e08115df">
            Herr talman! Frågan kvarstår. Om vi är överens om att kommunerna
            tar sitt ansvar, att landets kommunpolitiker är kapabla att själva
            göra bedömningarna om vad ekonomin tål, varför skall vi då påtvinga
            kommunerna den ena eller den andra formen av skattestopp eller
            skattetak? Varför kan vi helt enkelt inte lita på våra duktiga
            kommunpolitiker?
          </note>
          <note n="ace245cc">
            Anf. 66 Finansminister GÖRAN
          </note>
          <note n="87905660">
            PERSSON (s)
          </note>
          <note n="7c033322">
            Herr talman! Jag litar på dem. Det gör jag mot bakgrund av den
            förankring jag själv har i kommunsektorn. Det vore meningslöst
            att diskutera ett utgiftstak för den offentliga ekonomin om vi
            uteslöt kommuner och landsting. Deras verksamhet är stor, och
            de skall vara med. Kommuner och landsting har, särskilt om de
            är angelägna om att behålla sin beskattningsrätt, allt intresse
            i världen att se till att vi får ordning på de offentliga finanserna,
            så att den kommunala skatteutvecklingen inte börjar rulla igen.
            Annars kommer naturligtvis deras beskattningsrätt att ifrågasättas
            i den allmänna debatten.
          </note>
          <note n="7bee3fa7">
            Det vi har gjort - kommunal bokföringslag är under utarbetande,
            balanskraven, förbudet att låna till driften och diskussioner
            om hur vi skall hantera kommuner som inte kan infria åtagandena
            mot det finansiella systemet - tillsammans med den förbättrade
            samhällsekonomin gör att jag nu ser ganska optimistiskt på den
            kommunala ekonomins utvecklingsmöjligheter. Jag tror inte heller
            att det rymmer en särskilt stor konflikt mellan kommuner och stat
            att ta in ett utgiftstak i den här formen.
          </note>
          <note n="87e3de50">
            Anf. 67 MARGIT GENNSER (m)
          </note>
          <note n="3f22615f">
            Herr talman! Man har sagt att utgiftstaket skall läggas också
            för ATP-systemet. Det har förvånat mig något, eftersom det är
            utformat så att det skall balansera på lång sikt. Här ligger väldigt
            mycket av rättssäkerhet, tilltron till att pensionssystemet är
            autonomt och inte kan utsättas för ad hoc-inskränkningar. Däremot
            kan och bör den del av pensionssystemet som ligger i statsbudgeten
            naturligtvis bli föremål för ett utgiftstak. Men jag har kanske
            missuppfattat detta.
          </note>
          <note n="b4dffab5">
            Jag ser också att ATP inte tillhör de områden som socialförsäkringsutskottet
            skall ha hand om i framtiden. Jag vill också påpeka att förtidspensionerna,
            som det egentligen råder stor osäkerhet om, också kommer att ligga
            någon helt annanstans.
          </note>
          <note n="550fe305">
            Min fråga blir: Är det verkligen så att det nya reformerade konstruerade
            ATP-systemet skall ligga under ett utgiftstak?
          </note>
          <note n="621da636">
            Anf. 68 Finansminister GÖRAN
          </note>
          <note n="87905660">
            PERSSON (s)
          </note>
          <note n="92e47c1e">
            Herr talman! Pensionerna i den form som fru
          </note>
          <note n="a420a020">
            Gennser beskriver dem tillhör trots allt det som är lätt att
            prognosticera, lätt att bestämma i förväg. Jag ser inga problem
            att plocka in den typen av utgifter under ett utgiftstak. Där
            känner jag mig mycket säker.
          </note>
          <note n="02f042ef">
            Anf. 69 MARGIT GENNSER (m)
          </note>
          <note n="c0749f5f">
            Herr talman! Det finns ett stort problem, nämligen tilltron till
            systemet. Det är alltså ett psykologiskt problem. Detta skall
            vara självständigt, det skall vara i balans. Här skall man inte
            gå in med fördelningsåtgärder. Det gäller alltså det civilrättsliga
            skyddet, som är större i premiereservdelen än i fördelningssystemet.
          </note>
          <note n="4c8ac840">
            Det skall man vara väldigt rädd om.
          </note>
          <note n="bf5865d3">
            Jag håller med om att problemen är ganska små.
          </note>
          <note n="0a4bfaf0">
            Därför tycker jag inte att vi egentligen behöver ett utgiftstak.
            Kan inte finansministern hålla med mig?
          </note>
          <note n="8db9d9b5">
            Anf. 70 Finansminister GÖRAN
          </note>
          <note n="87905660">
            PERSSON (s)
          </note>
          <note n="8f1735b5">
            Herr talman! Jag håller gärna med fru Gennser i andra sammanhang,
            dock icke i detta. Den förlust som fru Gennser pekar på att man
            möjligen kan göra i förtroendehänseende måste vägas emot den trovärdighet
            som utgiftstaket representerar för de offentliga finansernas del.
            Det finns inget viktigare för pensionärer i dag och i framtiden
            än att vi har trovärdigt skötta och välfungerande offentliga finanser,
            resulterande i lägre räntor, stabil kronkurs och därmed också
            uthållig tillväxt. Hela den funktion som vi eftersträvar i samhällsekonomin
            är beroende av att de offentliga finanserna sköts riktigt. Det
            finns ingen anledning att i det sammanhanget - vi talar om utgiftstaket
            -undanta det som är lätt prognosticerat, exempelvis pensionssystemet.
          </note>
          <note n="9213f1b1">
            Anf. 71 BJÖRN SAMUELSON (v)
          </note>
          <note n="b207571c">
            Herr talman! Jag har två frågor.
          </note>
          <note n="31260aa7">
            I exemplet om arbetsmarknadspolitiken och dess utgifter nämnde
            finansministern något om en anslagsreserv. Min första fråga är:
            Skall denna reserv finnas inom alla områden? Skall den variera,
            och vad är det i så fall som avgör variationen?
          </note>
          <note n="f015d65b">
            Det krävs institutionella förändringar. I varje fall jag ser
            att det här kräver förändringar i de centrala, regionala och statliga
            organisationerna som myndighetsstrukturer för att bl.a. öka samordningsmöjligheterna
            och möjligheten till delaktighet i den politiska processen. Min
            andra fråga är då: När kommer i så fall denna förändring?
          </note>
          <note n="7e4ae489">
            Anf. 72 Finansminister GÖRAN
          </note>
          <note n="87905660">
            PERSSON (s)
          </note>
          <note n="acb324e2">
            Herr talman! Den första frågan handlade om anslagsreserven. Det
            är rätt som Björn Samuelson säger, att den kan vara olika stor
            i olika anslag. Vissa anslag är lättare att budgetera, och då
            krävs en mycket liten reserv. I fråga om andra anslag kan det
            vara svårt att pricka rätt när det gäller nivån, och då krävs
            det en större reserv.
          </note>
          <note n="775162f8">
            Exempelvis arbetsmarknadsutgifterna är ju sådant som skall fångas
            i den grundläggande bilden av den ekonomiska utvecklingen. Vi
            vet ju vad som händer i ekonomin om konjunkturen faller respektive
            går uppåt. Det är när man bygger in den typen av scenario som
            man får till stånd en vettig budgetering. Det finns dock ingen
            garanti för att så alltid sker, att det hela alltid blir rätt.
            Därför finns som en säkerhet i systemet en reserv inom varje anslag,
            och den är olika stor beroende på hur svårt detta är att budgetera.
            När det gäller arbetsmarknadsutgifterna är den naturligtvis större.
          </note>
          <note n="63cc3915">
            Herr talman! Det kommer att ske myndighetsförändringar i den
            meningen att vi måste förbättra prognosarbetet och uppföljningsarbetet.
            Det är där som svagheterna i systemet finns. Det förekommer påfallande
            ofta och påfallande många fel, och det måste rättas till. Om det
            har skall fungera för att man skall få vettiga beslutsunderlag,
            måste man också veta exakt var man står och var man kommer att
            hamna.
          </note>
          <note n="992e3543">
            Anf. 73 BJÖRN SAMUELSON (v)
          </note>
          <note n="ddf2e2aa">
            Herr talman! Också strukturen bör förändras om man skall nå fram
            till vettiga resultat genom en förändrad budgetprocess när det
            gäller regionala och centrala myndigheter.
          </note>
          <note n="06ed964a">
            Jag vill återkomma till frågan om anslagsreserven.
          </note>
          <note n="aa0cf8d5">
            Detta kräver naturligtvis också en bättre och en ökad samordning
            inom regeringen. När det gäller t.ex.
          </note>
          <note n="0e4f5e2a">
            vuxenstuderande utnyttjades inte anslaget. Hur kommer samordningen
            att förbättras inom regeringskansliet? Vilken är det som avgör
            när anslagsreserven kan flyttas från år till år? Ligger den fast
            under en treårsperiod, eller kan den flyttas mellan olika områden?
          </note>
          <note n="cfd8f244">
            Det är viktigt för oss att få veta detta så att vi kan lägga
            fram budgetpolitiska alternativ som ligger inom ramen.
          </note>
          <note n="402de4b4">
            Anf. 74 Finansminister GÖRAN
          </note>
          <note n="87905660">
            PERSSON (s)
          </note>
          <note n="d7ef052f">
            Herr talman! Det är naturligtvis regeringen som avgör om man
            skall flytta mellan dessa anslag. Det är beroende på hur utfallet
            ser ut. Det skall också stå i samklang med de beslut som riksdagen
            har fattat och gett utrymme för.
          </note>
          <note n="ac441f3c">
            När det sedan återigen gäller detta med myndigheter tror jag
            inte att Björn Samuelson är inne på rätt spår. Det kan finnas
            anledning att förändra myndighetsorganisationen, ja, men det behovet
            finns nog oavsett om man förändrar budgetprocessen eller inte.
          </note>
          <note n="a4d2620f">
            Budgetprocessens viktigaste krav på myndigheterna kommer att
            vara att de får skärpa upp sina prognoser och sin uppföljningsverksamhet.
            Detta är nödvändigt.
          </note>
          <note n="27ac1c7f">
            Den verksamheten har redan börjat, men den kan bli mycket bättre.
          </note>
          <note n="c0bf2604">
            Själv är jag anhängare av att revisionerna - det sista steget
            i den här processen - skall utvecklas för att man på så sätt verkligen
            skall kunna granska vad man har fått ut och hur man har hanterat
            de resurser som har ställts till förfogande.
          </note>
          <note n="dd70270b">
            Anf. 75 ANNE WIBBLE (fp)
          </note>
          <note n="5c985f7f">
            Herr talman! Jag har en kommentar och två frågor.
          </note>
          <note n="36cc72b2">
            Till att börja med tycker jag att det var väldigt bra att Göran
            Persson och den nuvarande regeringen fullföljer arbetet med en
            ny och bättre uppföljning och därmed också med all säkerhet en
            stramare budgetprocess, som ju inleddes redan tidigare. Det är
            inte så ofta som det honoreras att det är fråga om ett fullföljande
            av den tidigare regeringens arbete. Det var trevligt att höra
            det.
          </note>
          <note n="7b7f99a2">
            Såvitt jag har förstått blir det nu tre utgiftstak. En mycket
            intressant del i detta är naturligtvis nivån.
          </note>
          <note n="fddeedd3">
            Utgiftstaket blir mindre praktiskt betydelsefullt om nivån fastställs
            mycket högt med en mycket stor reserv. Min fråga är då om Göran
            Persson kan indikera något om storleksordningen av de totala reserverna
            och för vilka ändamål reserverna skulle kunna användas. Jag tänker
            t.ex. på det ganska oförutsebara händelseförloppet med fredsbevarande
            styrkor i Bosnien och liknade som ju är svårt att budgetera i
            förväg. Jag utgår ifrån att detta kan vara ett exempel där en
            reserv behöver tas i anspråk. Annars omintetgörs ju ett svenskt
            deltagande i sådana aktiviteter.
          </note>
          <note n="5372b977">
            Den andra frågan gällde kommunerna. Jag hörde att Göran Person
            var mycket optimistisk inför möjligheterna att komma överens.
            Det kan man ju hoppas att man gör, men icke desto mindre har man
            varit överens tidigare och ändå har kommunerna gjort på ett annat
            sätt. Jag vill därför fråga vilken sorts sanktion som Göran Persson
            eventuellt har tänkt sig, om man trots överenskommelser skulle
            finna att det inte blev så som det var tänkt.
          </note>
          <note n="dca56f92">
            Anf. 76 Finansminister GÖRAN
          </note>
          <note n="87905660">
            PERSSON (s)
          </note>
          <note n="e0b646c0">
            Herr talman! Jag börjar med den avslutande frågan som är den
            som är den verkligt kritiska frågan. Vi har tid på oss att diskutera
            saken med Kommunförbundet och Landstingsförbundet. Ett frivilligt
            åtagande som bryts är naturligtvis ingenting värt. Här handlar
            det om att hitta ett sätt för att vi skall kunna bli överens om
            vad som inträffar om kommunerna trots ett frivilligt åtagande
            skulle höja skatterna. Vi skall presentera detta i april nästa
            år, så att vi har tid på oss. För två dagar sedan kom Kommunförbundet
            och Finansdepartementet överens om att tillsätta en gemensam arbetsgrupp.
            Vi arbetar alltså vidare med den frågan.
          </note>
          <note n="83a55b71">
            Den andra frågan handlade om anslagsreserven.
          </note>
          <note n="41126f80">
            Det är svårt i dag att precisera nivåer och storlekar. Så långt
            har vi ännu inte kommit. Det sker ett utvecklingsarbete där vi
            får söka oss fram, eftersom det är första gången. Det som är avgörande
            är naturligtvis de totala offentliga utgifternas nivå, vilken
            i sin tur styrs av de mål som är fastlagda, bl.a. i konvergensprogrammet,
            om hur den offentliga ekonomin skall utformas, om vilka resultat
            som skall uppnås samt om underskott och statsskuldsutveckling.
            Det är det första som är styrande.
          </note>
          <note n="f804df5d">
            Sedan fastställer vi utgiftstaket i nominella tal, vilket i sin
            tur skall brytas ner till tre stycken deltak.
          </note>
          <note n="cfbd2753">
            Inom dessa deltak skall det finnas för statens del olika utgiftsområden
            som skall inrymma anslag och reserver. Hur stora de skall vara
            får vi titta på i budgetprocessen. Hur stort det riktigt stora
            reservanslaget skall vara vet jag inte i dag.
          </note>
          <note n="69c69f32">
            Det kommer naturligtvis att bli en dragkramp, eftersom reserven
            skall skrapas ihop inom den totala ramens utrymme. För varje krona
            som vi lägger till den stora reserven måste vi ta av de andra
            anslagens utrymme. Det blir den vanliga dragkampen mellan fackdepartement
            som säkert vill ha en liten central reserv och Finansdepartementet
            som vill ha en stor central reserv.
          </note>
          <note n="788a21e6">
            Annars är tanken att extra utgifter som tillkommer naturligtvis
            i möjligaste mån skall förutses. Fru
          </note>
          <note n="53ed7144">
            Wibble använde som exempel insatserna i Bosnien.
          </note>
          <note n="7c00f08e">
            Det är en sådan utgift som vi i dag i och för sig har ett särskilt
            anslag för och som vi förhoppningsvis inom anslagets ram kan möta.
            Jag tror att det är värre med räntefluktuationer, valutakursförändringar
            och EU-
          </note>
          <note n="442755e0">
            budgetens inverkan på den svenska budgeten som fastställs väldigt
            sent i vår budgetcykel. Det är sådant som rimligen inte kan belasta
            varje enskilt anslag, utan här måste det finnas ett sorts centralt
            dämpande anslag. Hur stor det skall vara vet jag inte i dag, utan
            det får förhandlas fram inom regeringskansliet någonting som riksdagen
            sist och slutligen får ta ställning till.
          </note>
          <note n="03de8dba">
            Anf. 77 ANNE WIBBLE (fp)
          </note>
          <note n="d952587e">
            Herr talman! Just i frågan om storleken på reserverna noterade
            vi vid inledningen av denna process att olika länder har gjort
            på litet olika sätt. De har också preciserat möjliga användningsområden
            för reserven på litet olika sätt. Detta är ganska komplicerat.
            Men jag vill bara skicka med att jag tror att man skall akta sig
            för att ha en för stor reserv eller, vad som kunde vara samma
            sak, att ha för mycket luft i de budgeterade siffrorna. Därigenom
            mister den stramare processen mycket av sin effekt.
          </note>
          <note n="3b9480e5">
            Min andra fråga om kommunerna och sanktionerna fick jag inget
            vidare svar på. Jag kan förstå att man inte är färdig med sin
            lösning, men jag tycker ändå att
          </note>
          <note n="4c054815">
            Göran Persson kunde säga någonting om vad han tänker sig. I ett
            frågesvar häromdagen föreföll det att vara någon sorts kollektiv
            bestraffningsmetod. Jag tror att det kan finnas en hel del svårigheter
            med en sådan, både från juridisk och från rent politisk utgångspunkt.
          </note>
          <note n="fa4e0258">
            Anf. 78 Finansminister GÖRAN
          </note>
          <note n="87905660">
            PERSSON (s)
          </note>
          <note n="f792bcb8">
            Herr talman! Som jag sade tidigare är jag inte beredd att gå
            in i den diskussionen därför att vi skall samråda med förbunden.
            Vi skall rimligen också se till att vi blir överens med dem. Det
            vore dumt av mig att i riksdagens talarstol binda mig för någon
            lösning innan vi har träffat förbunden. Det finns olika tänkbara
            tekniska lösningar, om vilka det har spekulerats.
          </note>
          <note n="69bb2933">
            Jag har väl också deltagit i den spekulationen, men vi är inte
            på något sätt bundna av någon form av utfästelser.
          </note>
          <note n="8ae8d221">
            Sedan är reservens storlek naturligtvis en bedömningsfråga. Hur
            mycket skall man ta till? Hur påverkar den processens stramhet?
            Medger fackdepartementen att vi bygger upp en reserv? Oavsett
            vilken nivå vi hamnar på i central reserv, så tror jag att vi
            kommer att ha dynamiken inbyggd i budgetarbetet, att den centrala
            reserven av fackdepartementen alltid kommer att uppfattas som
            för stor och av Finansdepartementet som för liten.
          </note>
          <note n="eeac05cd">
            Anf. 79 PETER ERIKSSON (mp)
          </note>
          <note n="c567813f">
            Herr talman! Den centrala reserven innehåller ju två delar. Finansministern
            har redogjort för budgetprocessen. Jag hoppas att regeringen och
            finansministern inte underskattar problemen kring frågorna om
            demokrati, parlamentarism och riksdagens möjligheter att utöva
            ett reellt inflytande, något som litet grand faller bort i debatten.
            Men jag tycker att dessa frågor är så pass viktiga att de inte
            bara får ses i kronor och ören och hur vi skall kunna spara litet
            mer i framtiden.
          </note>
          <note n="0edb93b1">
            Den andra frågan om de kommunala intäkts- och utgiftstaken är
            jag ännu mer bekymrad över. Jag ser det som väldigt betänkligt
            och som en historisk centralisering i Sverige, om de verkligen
            skulle genomföras på det sätt som jag får intrycket att finansministern
            har för avsikt att göra. Om det verkligen är så, varför lägger
            då inte regeringen ett förslag om en grundlagsändring i stället
            för att besluta att regeringen, staten och riksdagen skall ha
            rätten att styra över kommunernas totala intäkter och utgifter?
          </note>
          <note n="55f6ce05">
            Anf. 80 Finansminister GÖRAN
          </note>
          <note n="87905660">
            PERSSON (s)
          </note>
          <note n="414e0511">
            Herr talman! Jag vet inte om det avslutande var
          </note>
          <note n="cddfeca7">
            Peter Erikssons ståndpunkt, att vi skulle göra så. Om det inte
            var det, tror jag inte att vi behöver argumentera om saken eftersom
            det inte råder någon delad mening. Vad det handlar om är att vi
            har trängda offentliga finanser, uruselt skötta under de senaste
            åren med staten i spetsen. Det har försatt oss i en situation,
            där vi måste göra saker för att inte återigen, när vi nu har fått
            ordning på det hela, halka tillbaka i bekymren igen. Att bara
            tänka bort en så stor del av utgifterna som kommuner och landsting
            utgör i sammanhanget går inte. Därmed inte sagt att vi skulle
            centralisera eller gå beskattningsrätten för när. Den farligaste
            formen av centralisering för kommuner och landsting representeras
            av sönderkörda offentliga finanser, där beslutanderätten i praktiken
            utövas på de finansiella marknaderna. Det är den viktiga försvarskampen
            som vi nu är inne i, och därför skall vi inte lockas att tro att
            vi kan lämna kommuner och landsting åt sidan. Jag tror att det
            går att hitta en bra kompromiss här.
          </note>
          <note n="174353ab">
            I finansutskottet sade Peter Eriksson i våras när man behandlade
            frågorna om utgiftstak och budgetprocess att detta skulle komma
            att öka det parlamentariska inflytandet i processen. Det är mot
            den bakgrunden detta sker. Det skall ju inte vara så, att de offentliga
            utgifterna i framtiden blir vad de blir. De skall bli vad de demokratiska
            organen har beslutat att de skall bli. Det är på så sätt ett återupprättande
            av beslutsmakten i många parlamentariska församlingar kring den
            offentliga ekonomin. Det är dithän vi strävar, och i den meningen
            står denna reform på mycket goda demokratiska grunder.
          </note>
          <note n="b638833a">
            Anf. 81 PETER ERIKSSON (mp)
          </note>
          <note n="826b6916">
            Herr talman! Jag är medveten om att en uppstramning av budgetprocessen
            kan öka riksdagens inflytande. Men det är långt ifrån givet att
            det blir så.
          </note>
          <note n="f41fb2e2">
            Det beror naturligtvis väldigt mycket på hur man i praktiken
            genomför en sådan reform. Det är viktigt att man under processen
            väldigt noga studerar hur riksdagen får sitt inflytande realiserat
            och vilka effekter den har på parlamentarismens praktiska verklighet.
          </note>
          <note n="715f7ec6">
            När det gäller den andra frågan vill jag inte ha en grundlagsändring
            som kringskär kommunernas möjligheter att styra sin egen vardag.
            Men jag tycker att finansministerns redogörelse visar att man
            t.o.m. är beredd att införa sanktioner om man inte går med på
            de mellan Kommunförbundet och staten centrala uppgörelserna. Det
            gör mig mycket orolig, för i praktiken tycks det mig vara samma
            sak som att införa en grundlagsändring som innebär att kommunernas
            självständighet försvinner när det gäller beskattning.
          </note>
          <note n="6d7e8d58">
            Anf. 82 Finansminister GÖRAN
          </note>
          <note n="87905660">
            PERSSON (s)
          </note>
          <note n="2eb0270a">
            Herr talman! Det sistnämnda är helt naturligt en missvisande
            beskrivning. Men jag vill ta tillfället i anspråk att för Peter
            Eriksson och andra inskärpa att det naturligtvis finns ett tak
            för kommunala skatter.
          </note>
          <note n="a1e48f3e">
            Jag tror att de allra flesta kommuner har närmat sig detta tak
            på ett mycket påtagligt sätt.
          </note>
          <note n="7b176ece">
            Vi tar ut mycket höga skatter i Sverige, och vi kommer att fortsätta
            att göra det, därför att en så stor del av den gemensamma välfärden
            är skattefinansierad. Men när man höjer kommunalskatter och andra
            skatter passerar man någonstans en gräns, som gör att lojaliteten
            mot skattesystemet övergår i en vilja att försöka sno sig undan.
            Ofta gäller det grupper som redan har det hyfsat ställt. Detta
            är en farlig process, och jag är inte alldeles utan bekymmer när
            jag hör dem som tror att det är kommunala skattehöjningar som
            är lösningen på våra välfärdsproblem. Driver man den linjen för
            hårt och vidtar åtgärder i den riktningen för kraftfullt, kan
            man mycket väl få ett bakslag som äventyrar hela den ekonomiska
            grunden för den kommunalt baserade välfärdspolitiken. Det tänker
            jag inte medverka till. Därför bör kommunerna också vara med i
            detta sammanhang och inte släppas åt sidan.
          </note>
          <note n="371da4b4">
            Anf. 83 LARS BÄCKSTRÖM (v)
          </note>
          <note n="c26000a1">
            Herr talman! Finansministern, det nödvändiga är ofta förenat
            med problem, så också med utgiftstaket.
          </note>
          <note n="1d943bf5">
            Det är ju bara riksdagen som kan avgöra hur statens pengar skall
            disponeras. Men innebär inte anslagsreserverna att regeringen
            får större kontroll över hur statens pengar skall användas och
            att riksdagen får mindre kontroll? Det är min första fråga.
          </note>
          <note n="62f67d0e">
            Min andra fråga är: Skulle inte ett utgiftstak kunna underlätta
            för en moderatledd regering att frångå den generella välfärdspolitik
            som regeringen och Vänsterpartiet vill föra?
          </note>
          <note n="71ea2ab6">
            Min tredje fråga är: Vem skall fastställa de nödvändiga inkomstprognoser
            och utgiftsprognoser som måste förbättras? De kan ju bli väldigt
            styrande för besluten. Vem det är som beslutar om fastställandet
            av kalkylen eller prognosen blir då väldigt viktigt.
          </note>
          <note n="4dda5e05">
            Anf. 84 Finansminister GÖRAN
          </note>
          <note n="87905660">
            PERSSON (s)
          </note>
          <note n="66c9a1c7">
            Herr talman! Jag tar den första frågan först. Den s.k. makrobilden,
            dvs. den bild av ekonomins utveckling som ligger till grund för
            bedömningen av inkomster och utgifter, tas ju fram i Finansdepartementet
            av regeringskansliet. Där finns naturligtvis en osäkerhet.
          </note>
          <note n="60a7cf2b">
            Det har det alltid funnits och kommer alltid att finnas eftersom
            man tittar på vad som skall hända under ganska lång tid framåt.
          </note>
          <note n="e14fdf06">
            Den redovisas för riksdagen. Den kan ifrågasättas och granskas,
            men jag tror inte att det i den meningen är något som kan användas
            som ett argument emot den här modellen. Någon måste göra en bedömning
            av vilken utveckling ekonomin tar. Någon måste utifrån detta försöka
            bedöma vad det betyder för inkomster och utgifter. Det sker första
            gången i regeringskansliet.
          </note>
          <note n="40c3fb43">
            Så till frågan om en moderatledd regering skulle kunna rasera
            den generella välfärdspolitiken med hjälp av budgetinstrumenten.
            Lars Bäckström borde komma ihåg att det kan man göra även med
            dagens budgetsystem.
          </note>
          <note n="d69e6321">
            Det handlar ju om att hävda folkligt förankrade principer för
            offentlig ekonomi. Som exempelvis att man skall passa sig för
            att låna till driften och att man bör ha balans över konjunkturcykeln
            i offentliga finanser.
          </note>
          <note n="d973f988">
            Om svenska folket röstar fram politiska krafter som har en sådan
            inriktning att man kör sönder de offentliga finanserna kan inget
            budgetsystem i världen förhindra det. Det är i så fall ett politiskt
            systemskifte.
          </note>
          <note n="24c9c6b2">
            Det har vi kanske sett tendenser till tidigare, men just nu,
            Lars Bäckström, går vi kraftfullt åt motsatt håll.
          </note>
          <note n="1aa39671">
            Anf. 85 LARS BÄCKSTRÖM (v)
          </note>
          <note n="cdd32d37">
            Herr talman! Det är bra det. Innebär inte det här förslaget mer
            makt till regeringen och mindre makt till riksdagen? Det var den
            konkreta frågan.
          </note>
          <note n="b4978cb0">
            Taket skall ju vara stumt nominellt. Om inkomsterna ökar skall
            det väl inte påverka taket? Är inte det egenartat? I januari 1994
            trodde vi att bolagsskatten skulle ge 18 miljarder kronor i år.
            Nu vet vi att den ger 48 miljarder kronor i ett läge med balans
            i ekonomin och en bra realekonomisk utveckling. Är det rimligt
            att inte låta taket påverkas när nivån stiger?
          </note>
          <note n="f0db8512">
            Anf. 86 Finansminister GÖRAN
          </note>
          <note n="87905660">
            PERSSON (s)
          </note>
          <note n="20c9c77d">
            Herr talman! Kom tillbaka med det inlägget när vi inte har en
            statsskuld på 1 400 miljarder, Lars Bäckström. Glöm för Guds skull
            inte bort hur situationen ser ut. Att bara för att vi får överskott
            på några konton omedelbart släppa loss en utgiftsexpansion är
            ett förhållningssätt som kommer att försätta oss i oerhörda problem
            vid nästa lågkonjunktur.
          </note>
          <note n="412ddb4b">
            Om regeringen skulle få mer makt i förhållande till riksdagen
            vet jag inte. Det är inte ambitionen med reformen. Det beror ju
            på styrkan hos organen. Vi rör oss i en politisk sfär. Jag tror
            inte att man kan reglera sådant. Intentionerna går definitivt
            inte i den riktningen.
          </note>
          <note n="21b3ebeb">
            Det kan ju vara så att riksdagen är sönderfallande och kraftlös.
            Då kan t.o.m. en svag regering framstå som oerhört potent. Det
            kan också vara så att regeringen är sönderfallande och kraftlös.
            Då kan en svag riksdag framstå som kraftfull. Allt sådant är relativt.
            I
          </note>
          <note n="9f2dc403">
            processen ligger ingenting av vilja eller ambition att förskjuta
            något maktförhållande mellan riksdag och regering. Där stöder
            jag mig på finansutskottets bedömning av processen, vilken jag
            sätter stort värde på.
          </note>
          <note n="e1fbc912">
            Anf. 87 LENNART HEDQUIST (m)
          </note>
          <note n="c218ddfc">
            Herr talman! Jag har en fråga kring hur man gör ett utgiftstak
            trovärdigt. Finansministern har ju diskuterat frågan om eventuella
            buffertar i systemet.
          </note>
          <note n="96880e74">
            Jag skulle i stället vilja fråga om det är en möjlig väg att
            tänka sig att man beslutar om ett antal utgiftsnedskärningar som
            träder i kraft om vissa utgifter, som är svåra att förutse, ökar
            utöver ramen, för att markera att den totala utgiftsramen på det
            viset kommer att hållas.
          </note>
          <note n="4aa08ad1">
            Min andra fråga berör kommunerna. Vi har från moderat håll presenterat
            en modell över hur de enskilda kommunerna skulle kunna bli helt
            ointresserade av att höja skatten genom att man gör en samtidig
            avräkning i samband med utbetalning av kommunalskattemedel via
            statsbidragen eller den s.k. neutraliseringsavgiften. Vad jag
            förstod av ett TT-telegram är det en av de modeller som finansministern
            diskuterat med Kommunförbundet. Jag vill få det bekräftat.
          </note>
          <note n="02fc7b4a">
            Anf. 88 Finansminister GÖRAN
          </note>
          <note n="87905660">
            PERSSON (s)
          </note>
          <note n="0b5257b6">
            Herr talman! Det sista kan jag varken bekräfta eller dementera.
            Vi har just öppnat samtalen. Vi får se var vi slutar. Jag har
            bara sagt att en frivillig överenskommelse som omedelbart bryts
            är ingenting värd.
          </note>
          <note n="62df4aa8">
            För att manifestera en sådan överenskommelse måste vi diskutera
            vad vi gör om man börjar bryta mot den.
          </note>
          <note n="a9feff7c">
            Det är tanken.
          </note>
          <note n="8e9765ee">
            Dessa åtgärder vill och kan jag i dag inte gå in på.
          </note>
          <note n="8d859230">
            De måste tas fram förtroendefullt.
          </note>
          <note n="7cad8665">
            När det gäller trovärdighet om utgiftstaket vill jag säga att
            det naturligtvis är kärnfrågan. Man kan göra vilka eleganta konstruktioner
            som helst. Det har i rätt många länder gjorts försök av det slaget.
            Konstruktionerna har i regel varit eleganta. Sedan spricker det.
          </note>
          <note n="99c2b67b">
            Utgifterna blir större än man tänkt sig. Det får återigen bli
            ett budgetförfall.
          </note>
          <note n="38d4079c">
            När väl en sådan situation inträffar - om man budgeterar så dåligt,
            eller anpassar sina utgifter till den budget man har gjort så
            dåligt - finns det i systemet inbyggt sätt att ta hand om den
            typen av överskridanden. Man skall passa sig för att i förväg
            peka ut olika nedskärningskandidater om det eller det skulle inträffa.
            Den modell som finns inbyggd i det här upplägget tror jag är bättre.
          </note>
          <note n="cef5afdb">
            Om man, å andra sidan, kör en process så långt att man efter
            att ha uttömt reserven på anslaget och efter att ha uttömt möjligheterna
            att inom det totala taket hitta finansieringsmöjligheter, går
            tillbaka till riksdagen, är naturligtvis riksdagen fri att lyfta
            upp den typ av förslag som Lennart Hedquist pekar på. Det är kanske
            i så fall där debatten hör hemma.
          </note>
          <note n="611ee23c">
            Enklare omfördelningar har säkert redan tidigare gjorts inom
            regeringskansliet.
          </note>
          <note n="592ea6ac">
            Anf. 89 LENNART HEDQUIST (m)
          </note>
          <note n="156ce81a">
            Herr talman! Jag kan hålla med om och förstå betydelsen av att
            riksdagen fattar de besluten. Samtidigt vet vi ju alla att det
            kan ta sin tid innan riksdagen kommer till skott med förslag som
            ju därutöver måste komma från regeringen. Därför kan det vara
            en god sak att man redan har beslutat om vissa åtgärder som träder
            i kraft om utgifterna inom vissa områden ökar mer än vad man har
            tänkt sig.
          </note>
          <note n="8d0e8834">
            Min fråga gäller närmast om man för att göra utgiftstaket trovärdigt
            är beredd att resonera i de termerna.
          </note>
          <note n="f04f7d6b">
            Anf. 90 Finansminister GÖRAN
          </note>
          <note n="87905660">
            PERSSON (s)
          </note>
          <note n="9c777c9d">
            Herr talman! Eller också har det rakt motsatt verkan, Lennart
            Hedquist, nämligen som om vi när vi presenterar utgiftstaket säger:
            Vi tror inte på det här, så redan nu talar vi om var vi skall
            spara extra när det vi nu presenterar spricker. Det kan också
            komma att uppfattas på det sättet.
          </note>
          <note n="fce9851b">
            Jag är inte alldeles säker på att det är en lösning som Lennart
            Hedquist presenterar, utan kanske rent av något som trasslar till
            det ytterligare. Jag förkastar det inte, utan lägger det någonstans
            i bakhuvudet. Det kan komma att prövas och vägas vid de tillfällen
            då detta skall utformas. Men spontant känner jag ingen större
            entusiasm för modellen.
          </note>
          <note n="2a8bfcff">
            Anf. 91 ANDRE VICE TALMANNEN
          </note>
          <note n="2e3fae6a">
            Jag har ingen ytterligare talare anmäld. Vi tackar finansministern
            för den lämnade informationen och för att han har svarat på kammarledamöternas
            frågor.
          </note>
          <note n="e0cbf708">
            Överläggningen var härmed avslutad.
          </note>
          <note n="75b6b3c7">
            (Beslut fattades efter 23 §.)
          </note>
          <note n="6f78fe73">
            21 § (forts. från 18 §)Former för verksamhet som är beroende
            av statligt stöd, m.m.
          </note>
          <note n="44920a52">
            (forts.LU7)
          </note>
          <note n="f4d252ee">
            Anf. 92 EVA ARVIDSSON (s)
          </note>
          <note n="2bb473bd">
            Herr talman! I den proposition vi nu behandlar föreslår regeringen
            att när staten tillsammans med en annan part engagerar sig i verksamhet
            som är beroende av statligt stöd skall det ske främst genom att
            ett aktiebolag eller en ideell förening bildas. Dessa verksamhetsformer
            fyller enligt regeringens uppfattning även de behov som kommuner
            och landsting har av privaträttsliga former för denna typ av verksamhet.
          </note>
          <note n="72f0cb8a">
            Regeringen föreslår också att bestämmelserna i 6
          </note>
          <note n="9295dac6">
            kap. stiftelselagen, 1994:1220, om ändring m.m. av ett stiftelseförordnande
            skall börja tillämpas på stiftelser bildade av offentliga rättsubjekt
            den 1 januari
          </note>
          <note n="bc777a67">
            1997, dvs. ett år senare än vad som har bestämts tidigare.
          </note>
          <note n="31bfa4a5">
            Vidare föreslås en utvidgning av undantaget från stiftelselagens
            tillämpningsområde i fråga om viss kyrklig egendom av stiftelsekaraktär.
          </note>
          <note n="3d38beed">
            Herr talman! Jag vill börja med att yrka bifall till hemställan
            i lagutskottets betänkande.
          </note>
          <note n="5d7a1fc8"/>
          <note n="7367a652">
            Riksdagen antog våren 1994 en stiftelselag som skall träda i
            kraft den 1 januari 1996. Den nya lagen innehåller en utförlig
            civilrättslig reglering av stiftelseinstitutet. Någon civilrättslig
            lagstiftning om stiftelser har tidigare inte funnits i Sverige.
            Definitionen av stiftelsebegreppet intar en central plats i den
            nya lagen. Genom definitionen fastställs ramarna för vilka förmögenhetsbildningar
            som omfattas av stiftelsebegreppet. En stiftelse uppkommer genom
            att egendom enligt förordnande an en eller flera stiftare avskiljs
            för att varaktigt förvaltas som en självständig förmögenhet för
            ett bestämt ändamål. Bedömningen av om varaktighetskravet är uppfyllt
            skall ske med utgångspunkt i den egendom som avskilts för stiftelsen
            och utan hänsynstagande till eventuella utfästelser i förordnandet
            om ytterligare tillskott.
          </note>
          <note n="73892650">
            Med denna definition av begreppet stiftelse omfattar den nya
            lagen i regel inte stiftelser som för sin verksamhet är beroende
            av fortlöpande ekonomiskt stöd. I sådana fall kan man nämligen
            inte anse att den avskilda egendomen varaktigt skall förvaltas
            av stiftelsen. I en övergångsbestämmelse till lagen föreskrivs
            dock att anslagsberoende stiftelser som har tillkommit före lagens
            ikraftträdande skall omfattas av lagen. Några nya sådana stiftelser
            kommer emellertid inte att kunna bildas sedan lagen trätt i kraft.
          </note>
          <note n="32856bc2">
            Konsekvenserna härav togs upp till en ingående prövning i samband
            med behandlingen av förslaget till stiftelselag. Övervägandena
            ledde till att lagutskottet i sitt av riksdagens godkända betänkande,
          </note>
          <note n="8e07c4bf">
            1993/94:LU12, förordade att regeringen skulle återkomma till
            riksdagen med förslag till rättslig reglering av sådan anslagsberoende
            verksamhet som till följd av definitionen av stiftelsebegreppet
            i stiftelselagen inte kommer att kunna anordnas i stiftelseform.
            En sådan rättslig reglering borde tillhandahållas samtidigt med
            stiftelselagens ikraftträdande. För att detta skulle vara möjligt
            uppsköts ikraftträdandet av stiftelselagen från den 1 januari
            1995 till den 1 januari 1996.
          </note>
          <note n="70cf304e">
            Herr talman! Utredningen SOU 1994:147 har funnit att statlig
            verksamhet bör bedrivas i myndighetsform. När privaträttslig form
            krävs för statlig verksamhet som är beroende av återkommande tilldelning
            av anslagsmedel skall enligt propositionen främst formerna aktiebolag
            och ideell förening användas. Dessa verksamhetsformer är enligt
            vad regeringen framhåller lämpliga också för motsvarande verksamheter
            i kommuner och landsting.
          </note>
          <note n="2c5309ca">
            Enligt utskottets mening kan det för närvarande inte helt uteslutas
            att det kan komma att krävas en ny rättslig form vid sidan av
            aktiebolaget och den ideella föreningen för att helt tillfredsställa
            behovet av rättslig reglering för de skilda verksamheter som är
            beroende av fortlöpande stöd.
          </note>
          <note n="fadade17">
            Utskottet utgår från att regeringen med uppmärksamhet följer
            frågan och om något år återkommer till riksdagen med en redovisning
            härav samt förslag till en ny rättslig reglering om ett sådant
            behov har visat sig föreligga.
          </note>
          <note n="8af91054">
            Herr talman! Utskottet avstryker därmed bifall till motion L20.
          </note>
          <note n="05b794cf">
            I motion L21 pekar motionärerna på att många kulturella verksamheter
            bedrivs i stiftelser som svarar mot den nya lagens krav. Med tanke
            på stiftelseformens fördelar är det viktigt att dessa kan fortsätta
            i denna form, men utan att stat, landsting eller kommuner kvarstår
            som stiftare. Motionärerna menar att de offentliga bidragen i
            stället kan regleras genom avtal där stiftelsens ansvar och skyldigheter
            preciseras liksom villkoren för lämnade anslag.
          </note>
          <note n="ed4f5de1">
            Regeringen framhåller också i propositionen att kraven på hur
            de statliga medlen skall användas i ökad utsträckning bör preciseras
            i tidsbegränsade avtal Detta stämmer i viss utsträckning överens
            med vad som anförs i motion L21.
          </note>
          <note n="b393f45a">
            I slutbetänkandet av Utredningen om verksamheter som är beroende
            av statligt stöd, Omprövning av statliga åtaganden, SOU 1995:93,
            har utredaren redovisat en förutsättningslös översyn av bl.a.
            stiftelser som fortlöpande är beroende av statliga medel samt
            lämnat förslag om hur verksamheten bör vara organiserad och finansierad
            i framtiden.
          </note>
          <note n="87b2e9fa">
            Betänkandet har ännu inte remitterats. Den fråga som motionärerna
            tar upp har ett uppenbart samband med utredningsförslaget, och
            enligt utskottets mening bör den fortsatta beredningen av utredningsförslaget
            inte föregripas.
          </note>
          <note n="93012d5c">
            Herr talman! Utskottet avstryker därmed bifall till motion L21.
          </note>
          <note n="f184a493">
            Stiftelselagens 6 kap. innehåller regler om ändring m.m. av föreskrifter
            i ett stiftelseförordnande. Stiftelselagens 6 kap. kommer att
            gälla för alla stiftelser.
          </note>
          <note n="8b2e423c">
            Enligt huvudregeln i stiftelselagens 6 kap, som innehåller regler
            om ändring m.m. av föreskrifter i ett stiftelseförordnande, får
            inte styrelse eller förvaltare utan tillstånd av Kammarkollegiet
            ändra eller upphäva eller i särskilt fall åsidosätta föreskrifter
            i stiftelseförordnandet som avser bl.a. stiftelsens ändamål.
          </note>
          <note n="9afb59bc">
            I propositionen föreslår regeringen att för sådana stiftelser
            som är bildade av eller tillsammans med staten, en kommun, ett
            landsting eller en kyrklig kommun skall stiftelselagens 6 kap.
            börja tillämpas först efter den 1 januari 1997, dvs. ett år efter
            det att stiftelselagen trätt i kraft.
          </note>
          <note n="764d5fc8">
            Förslaget skall ses mot bakgrund av att regeringen överväger
            en annan ordning än den som anges i stiftelselagen för ändring
            av förordnanden för stiftelser som har bildats av offentliga rättsubjekt.
            I propositionen anges att resultatet av dessa överväganden troligen
            kommer att presenteras för riksdagen under våren
          </note>
          <note n="c0d2a338">
            1996 och att eventuella lagändringar avses träda i kraft den
            1 januari 1997.
          </note>
          <note n="0bcf135d">
            För att undvika att stiftelselagens bestämmelser först börjar
            gälla för sådana stiftelser och sedan ändras föreslår regeringen
            att 6 kap. stiftelselagen inte skall börja tillämpas på stiftelser
            bildade av offentliga rättssubjekt innan bestämmelserna kan träda
            i kraft i sin nya lydelse. Den nuvarande ordningen kommer då att
            gälla ytterligare ett år för dessa stiftelser.
          </note>
          <note n="158fc6bf">
            Remisstiden för promemorian Statliga och kommunala stiftelser,
            Ds 1995:62, utgår den 2 februari.
          </note>
          <note n="23c8f40b">
            Det finns alltså ingen anledning att debattera den promemorian
            i kammaren i dag.
          </note>
          <note n="36ff0cb4">
            Utskottet avstyrker därmed även motion L22.
          </note>
          <note n="4717da72">
            Önskemålen i motion L209 om att stiftelselagen måste revideras
            när det gäller förutsättningarna för permutation av stiftelser
            som har bildats under medverkan av staten är genom utskottets
            ställningstagande tillgodosedda.
          </note>
          <note n="7306d7b8">
            Herr talman! Med anledning av det anförda ber jag att få yrka
            bifall till lagutskottets hemställan och avslag på samtliga reservationer.
          </note>
          <note n="13d1934b">
            Anf. 93 BENGT HARDING OLSON (fp)
          </note>
          <note n="42729752">
            replik
          </note>
          <note n="db9ffafc">
            Herr talman! Frågan om formerna för verksamhet som är beroende
            av statligt stöd m.m. kan uppfattas som en väldigt teknisk fråga,
            men den är oerhört viktig. Den är viktig ur många synpunkter,
            särskilt rent kulturpolitiskt. Den aktualiserar också det som
            jag poängterat i mitt huvudanförande, nämligen ett konstitutionellt
            övertramp.
          </note>
          <note n="2a184c57">
            Jag nöjer mig här med att i anledning av Eva Arvidssons anförande
            ställa ett par enkla frågor. Det handlar om det åsiktsbyte som
            har skett på bara ett och ett halvt år. Socialdemokraterna tyckte
            tillsammans med oss alla andra att det skulle vara en särskild
            rättslig reglering. Nu ett och ett halvt år senare tycker de tvärtom.
          </note>
          <note n="8a4b786c">
            Min enkla fråga är: Varför har socialdemokraterna ändrat sig?
          </note>
          <note n="800df230">
            Min andra fråga handlar om en annan sak som jag också antydde,
            nämligen den interna splittringen i socialdemokratin.
          </note>
          <note n="a3ee83ca">
            Socialdemokraterna i kulturutskottet tycker som vi på den borgerliga
            sidan i lagutskottet, men socialdemokraterna i lagutskottet kör,
            kanske med berått mod, över sina egna kolleger i kulturutskottet
            som rimligen, åtminstone kulturpolitiskt, måste vara mycket mer
            insatta i den frågan än vad vi i lagutskottet är. Jag önskar svar
            ifrån Eva Arvidsson på dessa enkla frågor.
          </note>
          <note n="9c132508">
            Anf. 94 EVA ARVIDSSON (s) replik
          </note>
          <note n="7ab61cb9">
            Fru talman! Det är inte tal om någon splittring.
          </note>
          <note n="44f401e1">
            Skillnaden mellan majoritetens och minoritetens förslag i utskottet
            är inte så väldigt stor, Bengt Harding
          </note>
          <note n="6e0acb50">
            Olson. Majoriteten uppmanar regeringen att uppmärksamt följa
            frågan, som jag sade, och återkomma om man ser att detta inte
            räcker och att det behövs ytterligare en ny associationsform.
            Då återkommer regeringen med det.
          </note>
          <note n="865146d0">
            Kulturutskottet och minoriteten i lagutskottet vill att man redan
            nu skall göra ytterligare en ny beställning.
          </note>
          <note n="1a87f371">
            Vi tycker så här eftersom den utredning som jag hänvisade till
            har funnit att dessa två associationsformer, aktiebolag och ideell
            förening, skall räcka. Om det visar sig att det inte gör det får
            man återkomma.
          </note>
          <note n="06322713">
            Vi litar fullständigt på att regeringen följer den här frågan.
          </note>
          <note n="01cdf6f9">
            Anf. 95 BENGT HARDING OLSON (fp)
          </note>
          <note n="42729752">
            replik
          </note>
          <note n="2eface51">
            Fru talman! Eva Arvidsson säger att det inte är någon stor skillnad.
            Det är nog faktiskt en mycket stor skillnad. Det är lika stor
            skillnad som det är mellan ja och nej.
          </note>
          <note n="ac08a5bb">
            Jag har inte fått någon närmare beskrivning - och det får jag
            kanske inte heller - över hur socialdemokratiska ledamöter i kulturutskottet
            känner sig efter att ha blivit överkörda.
          </note>
          <note n="e6857990">
            Jag vill också ta upp den framtida garantin för att vi verkligen
            får en ny rättslig reglering här. Det är tydligen regeringen som
            helt enväldigt avgör om det finns behov eller inte. Alla vi andra
            har tyckt att detta behövs, men de tycker enväldigt att det inte
            behövs.
          </note>
          <note n="845e8f5f">
            De avgör alltså om vi över huvud taget får något. Jag tycker
            att det lutar åt att vi inte får något.
          </note>
          <note n="360b052f">
            Jag tycker också att det är ett svek emot kulturpolitiken att
            hantera frågan på det här sättet. Jag vet att Socialdemokraterna
            likaväl som Folkpartiet har kämpat för kulturpolitiken. Därför
            är jag extra förvånad.
          </note>
          <note n="8bd417e9">
            Socialdemokraterna är ju i gott sällskap därför att
          </note>
          <note n="500c88d5">
            Vänsterpartiet, som kanske är det parti som alltid har legat
            i fronten när det gäller kulturpolitik, sviker så kapitalt. Därför
            kan jag inte underlåta att säga både till Socialdemokraterna och
            Vänsterpartiet att jag vädjar till varje kulturpolitiskt intresserad
            ledamot i
          </note>
          <note n="18532cd8">
            Vänsterpartiet att stödja den här motionen för den svenska kulturpolitikens
            bästa.
          </note>
          <note n="699adda3">
            Anf. 96 EVA ARVIDSSON (s) replik
          </note>
          <note n="bf430104">
            Fru talman! Om Bengt Harding Olson hade lyssnat på mitt anförande
            hade han hört att jag sade att om det behövs skall regeringen
            självfallet återkomma med förslag till en ny associationsform.
            Det är svårt att lämna garantier för att det blir en ny associationsform.
            Det kan man ju inte veta. Man vet inte vad det är man beställer
            - en ny associationsform. Det finns ju ingen direkt beställning
            från er, utan det finns en utredning om det.
          </note>
          <note n="308014b3">
            Jag tycker inte att det är så stor skillnad på att följa frågan
            och återkomma om det visar sig att det finns behov och att beställa
            något när man inte vet vad man beställer.
          </note>
          <note n="badfd366">
            Anf. 96 STIG RINDBORG (m)
          </note>
          <note n="28620625">
            Fru talman! För ett och halvt år sedan klargjorde en enig riksdag
            och ett enigt lagutskott vad vi beställde. Det har inte effektuerats.
            När man då frågar om skälet, sägs det bara att aktiebolag och
            ideell förening är något som är bra. Jag pekade på omständigheter
            som jag tycker borde ha belysts innan man kunde påstå att de var
            så bra.
          </note>
          <note n="5b91c6ca">
            Hur skall de många stiftelser som finns ute i Sverige tillsammans
            med landsting, kommuner och enskilda företag fungera? Hur skall
            dessa enskilda intressen kunna fortsätta om man skall bedriva
            aktiebolag, intressebolag, ihop med kommunerna i stället för att
            ha stiftelser med kraftfullt avskilda egna förmögenheter?
          </note>
          <note n="5c72e641">
            Jag kan inte rå för att jag upplever att det som kommer i nästa
            omgång i vår, och som jag nu har föregripit, går ut på att man
            centralt skall dirigera detta, trots vad Göran Persson sade om
            att man inte skall sitta och göra detta. Det är bl.a. avsikten
            med alla stiftelser som finns ute i kommuner och landsting.
          </note>
          <note n="0097a846">
            De skall dirigeras av regeringen.
          </note>
          <note n="7ff5c5f6">
            Vi har inte fått några besked i motsatt riktning.
          </note>
          <note n="da53827d">
            Tills så blir fallet är jag av den här uppfattningen och hävdar
            att detta är den bakomliggande avsikten.
          </note>
          <note n="30db8b22">
            Anf. 98 EVA ARVIDSSON (s)
          </note>
          <note n="96c218b4">
            Fru talman! Jag behöver inte upprepa vad jag sade tidigare till
            Bengt Harding Olson. Jag vill bara tillägga till Stig Rindborg
            att den förra regeringen också fick en beställning. De verkställde
            inte heller den.
          </note>
          <note n="3681711d">
            Anf. 99 STIG RINDBORG (m)
          </note>
          <note n="14f09cc0">
            Fru talman! Än värre att behöva upprepa beställningen. Men den
            beställningen hann ju inte den förra regeringen effektuera, eftersom
            den kom på våren och regeringen avgick i september-oktober.
          </note>
          <note n="58f38b6d">
            Anf. 100 EVA ARVIDSSON (s)
          </note>
          <note n="9bde8eba">
            Fru talman! Den utredning som har tittat på detta föreslår dessa
            två associationsformer. Vi avvaktar och ser om det behövs något
            ytterligare.
          </note>
          <note n="e0cbf708">
            Överläggningen var härmed avslutad.
          </note>
          <note n="75b6b3c7">
            (Beslut fattades efter 23 §.)
          </note>
          <note n="ac9616af">
            22 § Vissa arrenderättsliga frågor
          </note>
          <note n="e9036953">
            Föredrogs
          </note>
          <note n="9946ca8c">
            Lagutskottets betänkande 1995/96:LU8
          </note>
          <note n="ea448bc3">
            Vissa arrenderättsliga frågor (prop. 1995/96:43)
          </note>
          <note n="4fc36089">
            Anf. 101 ROLF DAHLBERG (m)
          </note>
          <note n="41bda3b4">
            Fru talman! Under de senaste åren har riksdagen fattat beslut
            om en rad ändringar i lagstiftningen på arrendeområdet för jordbruk.
            Syftet med dessa ändringar har varit att stärka arrendatorernas
            ställning, och i motsvarande mån minska jordägarnas ställning,
            i arrendeförhållandet.
          </note>
          <note n="c377555c">
            De viktigaste ändringarna som genomfördes senast var att vi fick
            ett direkt besittningsskydd för arrendatorerna. När arrendetiden
            gick ut hade man ett besittningsskydd när man förhandlade om ett
            nytt arrendeavtal. Likaså fick vi nya regler om ett generellt
            skydd för jordbruksarrendatorernas investeringar. Det sistnämnda
            är utomordentligt viktigt och var en mycket bra reform som vi
            moderater förde fram motionsvägen vid flera tillfällen.
          </note>
          <note n="0c56fd57">
            I och med dessa förändringar gjorde vi den bedömningen att balansen
            mellan de två parterna i ett arrendeförhållande var bra. Avvägningen
            var gjord på ett rimligt sätt.
          </note>
          <note n="17eed52b">
            Nu har regeringen kommit med ett förslag om ytterligare några
            ändringar i arrendelagstiftningen. De går också ut på, liksom
            tidigare förändringar, att stärka arrendatorernas ställning på
            bekostnad av fastighetsägaren eller jordägaren.
          </note>
          <note n="bcbdb915">
            Vi för vår del är tveksamma till de nya förslagen.
          </note>
          <note n="212b9d73">
            Framför allt finns det en uppenbar risk att en jordägare blir
            tveksam till om han skall arrendera ut den jord som han har eller
            om han skall finna någon annan lösning på brukningen av jorden.
            De inskränkningar i förfoganderätten som lagen återigen tillför
            gör kanske att han bedömer att det är bättre att avstå från att
            arrendera ut. Det vore mycket olycklig om den utvecklingen blev
            en följd av den här lagstiftningen.
          </note>
          <note n="8bd1cb7d">
            Om vi tittar på det svenska jordbruket och jordbrukarkåren ser
            vi att vad vi behöver i dag är en förnyelse och en föryngring
            av de yrkesverksamma jordbrukarna.
          </note>
          <note n="93aa6e9d">
            De unga människor som går in för att starta ett jordbruksföretag
            har ofta inte några stora kontanta medel att sätta in i det. De
            kan sällan eller aldrig köpa sig till ett stort jordbruksföretag,
            utan de startar ofta med ett arrende. Om utbudet på marknaden
            på det här viset skulle minska, skulle det vara olyckligt, eftersom
            det skulle förhindra en föryngring på jordbrukarsidan.
          </note>
          <note n="5303afb3">
            Vår andra invändning gäller de enskilda förslagen.
          </note>
          <note n="e335bd65">
            Det skall erkännas att det är fråga om relativt små förändringar,
            men sammantaget kan de få en bromsande effekt på möjligheterna
            att få fram arrenden på marknaden. Vi tycker att det vore bättre
            om sådana mindre frågor som tagits upp i propositionen kunde lösas
            avtalsvägen mellan parterna. Då kan man ta till vara de skiljaktigheter
            som finns i de enskilda fallen.
          </note>
          <note n="857f86fb">
            Det är uppenbart så att sådant som i ett fall kan uppfattas som
            ett bekymmer, i ett annat fall över huvud taget inte finns. I
            de mindre frågor som här är aktuella är avtalsmöjligheten därför
            mycket bättre och effektivare för att få till stånd en lösning
            mellan parterna i ett arrendeförhållande.
          </note>
          <note n="464ad1a7">
            Fru talman! Vi har avgivit en reservation vid betänkandet, och
            jag yrkar bifall till den.
          </note>
          <note n="ca3466e8">
            Anf. 102 SVEN-ERIK ÖSTERBERG (s)
          </note>
          <note n="33a62257">
            Fru talman! I lagutskottets betänkande
          </note>
          <note n="5e473236">
            1995/96:LU8 behandlas vissa arrenderättsliga frågor.
          </note>
          <note n="62920633">
            Mycket kort sammanfattat kan sägas att detta betänkande i huvudsak
            innebär att jordbruksarrendator får ett ökat skydd gentemot den
            jordägare vars mark jordbruksarrendatorn arrenderar. Jag tycker
            att det är viktigt att inledningsvis poängtera detta i mitt anförande,
            eftersom detta är själva kärnan både i propositionen och i utskottets
            betänkande.
          </note>
          <note n="e56be7e0">
            Utskottsmajoriteten har slagit fast sitt ideologiska ställningstagande
            mycket klart, vilket har föranlett en reservation just på denna
            punkt från Rolf Dahlberg m.fl. moderater. Jag skall senare i mitt
            anförande kommentera denna reservation.
          </note>
          <note n="a3a32167">
            Ökningen av skyddet för jordbruksarrendatorn gentemot jordägaren
            kan sammanfattas på följande sätt.
          </note>
          <note n="015ffce3">
            Om en brandskada har uppstått på fastigheten och skadan inte
            är av en sådan omfattning att egendom måste byggas om eller ersättas,
            är arrendatorn enligt nu gällande lagstiftning skyldig att åtgärda
            skadan. I
          </note>
          <note n="01a11d3f">
            betänkandet föreslås ett utvidgande av detta till att även gälla
            vid skada som ej orsakats av brand. Enligt betänkandet skall arrendatorn
            ges rätt till ersättning av jordägaren för utfört arbete i de
            fall där han ej själv har varit vållande till skadan.
          </note>
          <note n="1b12e267">
            Om arrendatorn inte har jakträtt, skall jordägaren ansvara för
            förluster som drabbar arrendatorn på grund av viltskador. Undantag
            gäller om jordägaren kan påvisa att skadan inte har kunnat undvikas
            trots rimlig ansträngning från dennes sida.
          </note>
          <note n="d8a29cec">
            Vi kan här konstatera att detta endast gäller vid skada som uppkommer
            av själva viltet och där jordägaren har varit försumlig med en
            effektiv viltvård.
          </note>
          <note n="b7c4668e">
            Skulle dock skada uppstå vid jaktens utförande, genom att växande
            gröda nedtrampas e.d., kan ersättning krävas för detta med stöd
            av skadeståndslagens allmänna regler. Jag vill poängtera detta,
            då sådana skador för arrendatorer under bl.a. de stora godsen
            i södra Sverige inte alls är ovanliga vid s.k. klappjakter o.d.
            på fågel.
          </note>
          <note n="652795db">
            Om en arrendator anser sig ha en motfordran som han vill dra
            av från arrendeavgiften, ges enligt vad som föreslås i betänkandet
            möjlighet att deponera det belopp som motfordringen uppgår till
            hos länsstyrelsen. Han kan därigenom förhindra att arrenderätten
            förverkas på grund av att beloppet inte betalas till jordägaren.
            Möjligheten till deposition skall gälla vid alla typer av arrende.
          </note>
          <note n="a1d14e49">
            Vid ett arrende som är gemensamt för flera personer och som avser
            ett utvecklat eller utvecklingsbart lantbruksföretag införs en
            möjlighet för var och en av medarrendatorerna att överlåta sin
            rätt till en medarrendator som är make eller avkomling till överlåtaren.
          </note>
          <note n="4feb9137">
            I en motion från centerpartisten Lennart Brunander samt i en
            motion från socialdemokraterna Bengt
          </note>
          <note n="91de1c65">
            Silfverstrand och Bo Nilsson understryker man att denna rätt
            borde gälla generellt vid gemensamt arrendatorskap, således inte
            endast mellan vissa närstående.
          </note>
          <note n="45b6ae27">
            Svea hovrätt har yttrat sig i denna fråga i samband med remissbehandlingen
            av Arrendekommitténs betänkande. Hovrätten anför att detta skulle
            vara oförenligt med nuvarande konstruktion av överlåtelsereglerna
            i 9 kap. 31 § jordabalken. Regeringen anser detsamma i sin proposition,
            och utskottet har beslutat tillstyrka regeringens förslag i propositionen.
          </note>
          <note n="dc7532e8">
            Om det däremot skulle visa sig att det uppkommer problem vid
            förändrade konstellationer i andra arrendekollektiv, utgår utskottet
            från att regeringen på nytt överväger den rättsliga regleringen.
          </note>
          <note n="bfcd3504">
            Beträffande s.k. bostadsarrende har i motion från
          </note>
          <note n="25342197">
            Sören Lekberg och Björn Ericson anförts att det borde göras ett
            tillkännagivande om kollektiv förhandlingsrätt för bostadsarrendatorer.
            Utskottet konstaterar att det på detta område ej har kommit till
            stånd något frivilligt förhandlingssystem t.ex. motsvarande det
            som finns på hyressidan. Någon av parterna själva tillskapad förhandlingsordning
            som kan tjäna som norm vid lagstiftande på området finns således
            inte.
          </note>
          <note n="faf7342c">
            Utskottet understryker dock att regeringen noga bör följa utvecklingen
            inom detta område för det fall att en förändrad situation kan
            komma att uppstå beträffande ovannämnda förhållanden.
          </note>
          <note n="64bf5230">
            I reservationen från Rolf Dahlberg m.fl., som jag inledningsvis
            nämnde, uttrycker man som sin åsikt att balansen mellan arrendator
            och jordägare med nuvarande lagstiftning är till fyllest, varför
            man anser att ytterligare förstärkning av arrendatorns rätt inte
            bör genomföras. Dessutom befarar man att utbudet av arrendejordbruk
            allvarligt kan komma att inskränkas på grund av den minskning
            av jordägarens rätt att fritt disponera sin egendom som den nu
            föreslagna lagändringen innebär.
          </note>
          <note n="5ddc7173">
            Jag kan här bara konstatera att de som står bakom reservationen
            och de som tillhör utskottsmajoriteten har olika syn på vem som
            har största behovet av ökat skydd i ett arrendatorsförhållande.
            Vi har olika ideologisk syn på denna fråga, och jag förutsätter
            att man på båda sidor har respekt för detta.
          </note>
          <note n="4722e8e1">
            Jag tror dessutom inte att dessa i sig inte alltför våldsamma
            lagändringar kommer att medföra en rubbning i ett jämnt utbud
            av lediga arrendejordbruk.
          </note>
          <note n="5f7782ae">
            Alternativet för jordägaren skulle i så fall vara att själv bruka
            jorden, vilket han i så fall med all säkerhet redan gjorde, om
            detta var ett alternativ för honom.
          </note>
          <note n="21389ab4">
            Detta val har då med all säkerhet skett med utgångspunkt i andra
            skäl än just förhållandet mellan jordägare och arrendator genom
            nuvarande arrendelagstiftning.
          </note>
          <note n="ee182569">
            Fru talman! Jag vill med detta yrka bifall till utskottets hemställan
            i dess helhet och avslag på reservationen av Rolf Dahlberg m.fl.
            moderater.
          </note>
          <note n="cfa06ee8">
            Anf. 103 ROLF DAHLBERG (m) replik
          </note>
          <note n="12b1bcf1">
            Fru talman! Vi är väl i och för sig ganska överens om att vart
            och ett av förslagen i propositionen inte som sådana är speciellt
            ingående och omvälvande.
          </note>
          <note n="a709b618">
            Många har en karaktär som gör att de egentligen är mycket väl
            lämpade att klaras ut avtalsvägen mellan de två parterna i ett
            förhållande.
          </note>
          <note n="a8f4eccf">
            Låt mig ta upp frågan om viltskador för att visa hur besvärligt
            det blir, om man lagstiftar på ett område som detta.
          </note>
          <note n="45ba7966">
            Viltskador och jakt regleras numera i vårt land oftast av det
            jaktområde som jordägarens mark ingår i. Man har vissa bestämmelser
            för hur avskjutning av vilt skall få gå till. Det ställs på dem
            som utövar jakt krav att göra en rimlig avskjutning av olika typer
            av vilt inom området.
          </note>
          <note n="e91e3d6b">
            Så kommer vi och lagstiftar om att en av parterna i jaktvårdsområdet
            får extra tryck på sig. Han måste skjuta av mera. I annat fall
            kommer han i konflikt med den markarrendator som han har.
          </note>
          <note n="5928b8db">
            Att gå in lagstiftningsvägen är som gjort för att få till stånd
            tvist och tråkigheter i ett område på landsbygden, i stället för
            att låta parterna bestämma hur denna typ av frågor skall regleras
            när de gör upp avtalet.
          </note>
          <note n="4c1958d1">
            Anf. 104 SVEN-ERIK ÖSTBERG (s) replik
          </note>
          <note n="d3d56c63">
            Fru talman! Jag kan till viss del ha förståelse för
          </note>
          <note n="b059e161">
            Rolf Dahlbergs synpunkt just när det gäller frågan om jaktvårsdområden.
            Visst kan det uppstå situationer av det slag som Rolf Dahlberg
            nämner.
          </note>
          <note n="f799ddc9">
            Men det går inte att komma ifrån det faktum att lagstiftningen
            har kommit till just på grund av att man inte har kunnat komma
            fram avtalsvägen på ett sätt som har varit tillfredsställande
            för jordbruksarrendatorerna. Det går heller inte att komma ifrån,
            trots att det som jag nämnde finns skäl som jag kan ha förståelse
            för, att det är jordbruksarrendatorn som drabbas på ett sätt som
            är besvärande för honom. Det blir viltskador osv. Det är knappast
            till glädje för honom att man konstaterar att det är en massa
            andra omständigheter som gör att det blir så här. Hans skador
            är lika stora ändå.
          </note>
          <note n="b547adef">
            Lagstiftningen kommer till därför att man vill förstärka arrendatorns
            rätt att undvika denna typ av skador.
          </note>
          <note n="a383a662">
            Jag har själv besökt södra Sverige och träffat jordbruksarrendatorer.
            Man har framfört detta problem som väldigt besvärande, framför
            allt på de stora godsen där man bedriver jakt i en ganska avancerad
            form och där vilttrycket är ganska högt. Det är besvärande för
            dem som skall leva på det jordbruk som man har arrenderat.
          </note>
          <note n="ea9b2c67">
            Anf. 105 BIRGITTA CARLSSON (s)
          </note>
          <note n="2ec0fd17">
            Fru talman! Vi diskuterar denna gång vissa arrenderättsliga frågor.
            Arrende är en form som har funnits väldigt länge. Genom 1907 års
            nyttjanderättslag infördes arrende som ett enhetligt rättsinstitut
            i Sverige.
          </note>
          <note n="c26ae88b">
            I och med den lagen lades grunden för arrenderätten.
          </note>
          <note n="6a7241d7">
            Hur mycket mark som då arrenderades ut vet jag inte, men 1993
            var enligt Statistisk årsbok ungefär två tredjedelar av all åkermark
            utarrenderad. Det är därför väldigt viktigt att det finns klara
            och tydliga regler som reglerar förhållandena mellan jordägare
            och arrendatorer.
          </note>
          <note n="a0a25a07">
            Under de senaste åren har det skett ganska stora förändringar
            och förbättringar av villkoren för arrendatorer. Dessa frågor
            har diskuterats många gånger här i kammaren. Det förra förslaget,
            som vi antog i våras, gällde investeringar i arrendejordbruket.
            I dag gäller det vissa arrenderättsliga frågor. Jag hoppas att
            detta är det sista förslaget på detta område, i alla fall inom
            överskådlig tid. De förslag vi skall besluta om i dag är de sista
            av de förslag som hänger samman med
          </note>
          <note n="88df1097">
            1990 års arrendekommittés utredning. Alla dessa beslut är viktiga
            både för jordägare och arrendatorer.
          </note>
          <note n="f45e4007">
            I förra betänkandet lyfte utskottet fram att arrendelagstiftningen
            i väsentliga stycken alltjämt bygger på att man i första hand
            skall eftersträva frivilliga överenskommelser. Även i fortsättningen
            gäller att arrendator och jordägare skall vara överens. Det är
            bara när man inte klarar av detta som det är viktigt att det finns
            klara och tydliga regler som talar om för både jordägare och arrendatorer
            vad som gäller för var och en av dem.
          </note>
          <note n="cce4796a">
            Fru talman! Vi från Centerpartiet yrkar bifall till hemställan
            i lagutskottets betänkande 8. Vi anser inte att balansen i arrendeförhållandet
            förändras negativt i någon större utsträckning för jordägaren.
          </note>
          <note n="e0cbf708">
            Överläggningen var härmed avslutad.
          </note>
          <note n="75b6b3c7">
            (Beslut fattades efter 23 §.)
          </note>
          <note n="ef38133a">
            23 § Stöd till konsumentpolitiska åtgärder på området finansiella
            tjänster
          </note>
          <note n="e9036953">
            Föredrogs
          </note>
          <note n="22206e0e">
            Lagutskottets betänkande 1995/96:LU10
          </note>
          <note n="55297a13">
            Stöd till konsumentpolitiska åtgärder på området finansiella
            tjänster (prop. 1995/96:82)
          </note>
          <note n="561c4333">
            Anf. 106 MARIETTA DE POURBAIX-
          </note>
          <note n="883e8d02">
            LUNDIN (m)
          </note>
          <note n="57a378e7">
            Fru talman! "Konsumenter är vi allihopa, du med och jag med!"
            Denna inledning, särskilt passande när det nu närmar sig juletid,
            får ge uttryck för att konsumentpolitiken såväl i stort som i
            smått faktiskt handlar om och berör oss alla. Vi är alla konsumenter
            med olika behov och önskemål under skilda skeden i livet.
          </note>
          <note n="9f740a39">
            Vår efterfrågan handlar både om produkter och tjänster - såväl
            offentliga som privata.
          </note>
          <note n="03e58027">
            Lagutskottets majoritet har i huvudsak ställt sig bakom regeringens
            förslag om att Konsumentverket skall tillföras ytterligare resurser
            genom viss omfördelning av medel. Motivet till att minska anslaget
          </note>
          <note n="5a327086">
            Utveckling av ideell verksamhet med tre miljoner kronor och tillföra
            Konsumentverket dessa medel är enligt regeringen och utskottet
            svårigheter för konsumenter att få överblick över utbudet av finansiella
            tjänster.
          </note>
          <note n="eb63cd94">
            Man pekar också på brister i informationen om vilka alternativ
            som finns och på vilka villkor tjänsterna bjuds ut. Därför skall
            Konsumentverket öka insatserna vad gäller att se över avtalsvillkor
            och information på det finansiella området.
          </note>
          <note n="63002d0d">
            Till lagutskottets betänkande har fogats en reservation från
            de moderata utskottsledamöterna. Reservationen har inte tillkommit
            av ekonomiska skäl. Det handlar ju inte om några stora summor.
            I stället är det principiella vägval det handlar om.
          </note>
          <note n="ede2cf68">
            Vi moderater anser att utskottsmajoriteten anlägger samma traditionella
            synsätt som så länge utgjort ett grundproblem både för samhällsekonomin
            och för enskilda medborgares och familjers självständighet och
            valfrihet. Detta synsätt bottnar tydligen i att det nästan bara
            är offentliga insatser och resurser som kan lösa samhällets och
            medborgarnas problem.
          </note>
          <note n="76795962">
            Moderat konsumentpolitik syftar till att öka den konkurrensutsatta
            sektorn, vidga området för privat näringsverksamhet, avveckla
            offentliga monopol, underlätta för företag att driva sin verksamhet
            och undanröja etableringshinder.
          </note>
          <note n="254df3be">
            Moderat konsumentpolitik syftar också till att skapa medvetna
            konsumenter som enskilt eller i frivillig samverkan tar till vara
            sina intressen som konsumenter. Kunniga och kritiska konsumenter
            är grunden för varje väl fungerande marknad.
          </note>
          <note n="dab5f363">
            I Sverige har de offentliga institutionerna steg för steg försvårat
            förutsättningarna för privata engagemang. För att konsumentsammanslutningar,
            andra organisationer och intresseorganisationer skall kunna växa
            och ta på sig större uppgifter är det nödvändigt att begränsa
            det offentliga åtagandet.
          </note>
          <note n="5e8be03f">
            Organisationer och enskilda motiveras bäst genom att anförtros
            delaktighet och ansvar, medan näringslivet motiveras bäst av förhoppningar
            om ökad efterfrågan på varor och tjänster. Dessa funktioner kan
            faktiskt fås att fungera tillsammans i en marknadsekonomi där
            konsumenterna i fri konkurrens avgör den verkliga efterfrågebilden.
            Ingrepp utifrån denna relation måste minimeras till sådant som
            rör liv, hälsa och säkerhet.
          </note>
          <note n="0a6017c3">
            I bl.a. Tyskland, Italien och Frankrike tillgodoses konsumenternas
            intresse i hög grad genom frivilliga organisationer. Även här
            i Sverige borde vi gradvis överlåta åt de frivilliga organisationerna
            att själva öka sitt engagemang och sin verksamhet. Det kan vara
            viktigt att staten i ett uppbyggnadsskede bidrar med visst ekonomiskt
            stöd för att lägga grunden för dessa delvis nya verksamhetsformer.
          </note>
          <note n="9a0096e3">
            På konsumentområdet i Sverige finns redan i dag en del andra
            aktörer. Stiftelserna Konsumenternas
          </note>
          <note n="b6e8b205">
            Bankbyrå och Konsumenternas Försäkringsbyrå är öppna för alla
            och kan ge mycket avancerad rådgivning i t.ex. låne- och försäkringsfrågor.
            De kan även ge råd vid problem eller tvister mellan konsumenterna
            och banker och försäkringsbolag.
          </note>
          <note n="004b1ce0">
            Ett annat exempel på en ideell förening är föreningen Underverket
            - Konsumenter i samverkan, som har ett femtontal medlemsorganisationer
            inom framför allt miljö- och hälsoområdet och ett stort antal
            enskilda personer som stödmedlemmar.
          </note>
          <note n="f6233b61">
            Fru talman! Det framförs i många sammanhang och nu senast i den
            s.k. tillväxtpropositionen hälsosamma tankar om ändrade drifts-
            och verksamhetsformer, om avregleringar för att sänka kostnaderna
            och om att förnyelsearbetet skall fortsätta. Detta tycks dock
            i mina ögon - när det kommer till konkreta ställningstaganden
            - mera vara en läpparnas bekännelse än verklig handling.
          </note>
          <note n="0b97237f">
            Vi moderater har tilltro till enskilda medborgares förmåga och
            vilja att själva ta ansvar. Det visar sig nu på olika områden
            att det i många situationer inlärda beteendet att man i snart
            sagt alla sammanhang begär och förväntar sig statliga regler och
            offentlig styrning håller på att rämna.
          </note>
          <note n="17dc49aa">
            En del människor känner sig vilsna, men påfallande många har
            också vaknat upp och inser att de själva har både förmåga och
            vilja att reda ut situationer och ta ansvar själva eller i frivillig
            samverkan med andra.
          </note>
          <note n="0fb99cfe">
            Jag anser att detta utskottsbetänkande tar fel väg i ljuset av
            den rådande utvecklingen. Det handlar återigen om ett litet steg
            på vägen att lämna över till det offentliga det som de enskilda
            medborgarna kan och vill svara för själva.
          </note>
          <note n="646a10b1">
            Om regeringen och utskottet anser att det finns ett inslag av
            myndighetsutövning som endast Konsumentverket kan ta hand om borde
            det naturliga ha varit att verket fick göra omprioriteringar för
            att skapa utrymme för andra aktörer inom de områdena. Det skulle
            också innebära att resurser frigörs för medborgargrupper till
            vilka speciell hänsyn måste tas.
          </note>
          <note n="c3e2f9e7">
            Fru talman! Jag vill med stöd av vad jag har anfört yrka bifall
            till reservation 1 från moderaterna.
          </note>
          <note n="d89a88e7">
            Anf. 107 KARIN OLSSON (s)
          </note>
          <note n="44edb9e6">
            Fru talman! Jag yrkar bifall till hemställan i lagutskottets
            betänkande nr 10 och avslag på reservationen.
          </note>
          <note n="0dfb3927">
            Vi, dvs. alla konsumenter, lever med en alltmer komplicerad omvärld
            som kännetecknas av snabba förändringar, vilket leder till stora
            svårigheter för konsumenterna. Det är nästan omöjligt att överblicka
            hela utbudet av de finansiella tjänster som finns på marknaden.
            Dessutom är inte informationen om vilka alternativ som finns särskilt
            god.
          </note>
          <note n="f8765f73">
            Enskilda konsumenter har mycket små möjligheter att påverka utformningen
            av marknadens tjänster. Det kan också medföra problem för konsumenterna
            med alla tekniska lösningar som numera finns, inte minst inom
            betaltjänstområdet.
          </note>
          <note n="2379bc19">
            För att konsumenterna skall kunna dra fördel av den förbättrade
            konkurrensen krävs det att någon med utgångspunkt i konsumenternas
            intressen kritiskt granskar utbudet av tjänster.
          </note>
          <note n="bb81fff4">
            Det krävs också att någon i större utsträckning än i dag kan
            företräda konsumenterna i domstol i syfte att påverka rättsutvecklingen
            till ledning för de myndigheter och andra organ som arbetar med
            förebyggande och rådgivande insatser för konsumenterna. Det pågår
            för närvarande en utredning om detta.
          </note>
          <note n="f95bd830">
            Konsumentverket måste öka insatserna för att se över avtalsvillkor
            och information på det finansiella området. Detta gäller naturligtvis
            även andra berörda organ.
          </note>
          <note n="5c1cff8b">
            Insatserna skall gälla vilka krav som kan ställas på den information
            som banker, försäkringsbolag och andra aktörer tillhandahåller
            till sina kunder plus en översyn av avtalsvillkoren. Det finns
            också behov av att i större utsträckning än i dag väcka talan
            i Marknadsdomstolen enligt avtalsvillkorslagen, marknadsföringslagen
            och konsumentkreditlagen. Denna lagstiftning är ny och prejudikatbildning
            är viktig för konsumentskyddet.
          </note>
          <note n="d533904d">
            Med anledning av att både detaljhandeln och bensinbolagen har
            tagit upp konkurrensen i fråga om kontokort har också tillsynsbehovet
            ökat.
          </note>
          <note n="4b824356">
            Det är viktigt att ge konsumenterna ett starkare stöd för att
            göra det möjligt för dem att ta till vara sina rättigheter. Konsumenterna
            skall göras aktivare på området.
          </note>
          <note n="4fdf2954">
            Åtgärder som måste komma till stånd är av traditionell myndighetskaraktär,
            och därför är det naturligt att Konsumentombudsmannen och Konsumentverket
            blir ansvariga för dessa.
          </note>
          <note n="e2d0c6e6">
            Konsumentverket har enligt sin instruktion författningsenliga
            möjligheter att utarbeta riktlinjer för näringsidkarnas marknadsföring
            och utformning av varor och tjänster samt för deras tillämpning
            av konsumentkreditlagen.
          </note>
          <note n="bbad675d">
            Konsumentombudsmannen har det yttersta ansvaret för tillsynen
            av de konsumenträttsliga lagarna.
          </note>
          <note n="bc1beeac">
            Konsumentombudsmannen kan i vissa fall själv meddela förbud eller
            ålägganden.
          </note>
          <note n="b8b64c1d">
            Vi socialdemokrater anser att det är viktigt att det primära
            ansvaret för konsumentpolitiken ligger på det offentliga, dvs.
            på staten och även på kommunerna.
          </note>
          <note n="1e9bd013">
            Vi socialdemokrater anser också att de frivilliga konsumentorganisationerna
            är ett mycket viktigt komplement till Konsumentverkets och Konsumentombudsmannens
            verksamheter.
          </note>
          <note n="bd434462">
            Vi har här i riksdagen redan beslutat att för innevarande budgetår
            anslå drygt 6 miljoner. Dessa pengar fördelas med 2,9 miljoner
            till Sveriges konsumentråd för att bl.a. företräda konsumenterna
            i Europaarbetet och med 3,2 miljoner till konsumentorganisationer
            för att deras arbete skall aktivera och bredda engagemanget på
            konsumentområdet och för att inflytandet för konsumenterna och
            deras organisationer också skall öka.
          </note>
          <note n="801fc81b">
            Dessutom har regeringen fördelat 5,6 miljoner till
          </note>
          <note n="bfbee9aa">
            40 olika projekt inom livsmedelssektorn. I budgeten fastställdes
            att Jordbruksdepartementet skulle satsa pengar på konsumentåtgärder
            inom livsmedelssektorn.
          </note>
          <note n="12ed0af9">
            Dessa pengar har delats ut till:
          </note>
          <note n="ae43a347">
            riksorganisationer som når ut lokalt, t.ex. Konsumenter i samverkan,
            Sveriges konsumentråd och
          </note>
          <note n="43ee0237">
            Astma- och allergiförbundet,
          </note>
          <note n="36997618">
            mindre lokala organisationer, t.ex. Hushållsskolan i Bräkne-Hoby
            och den biologiska odlarföreningen i Vallentuna,
          </note>
          <note n="6b7b8736">
            kooperativa projekt,
          </note>
          <note n="a397959d">
            projekt riktade till socialt svaga grupper, och
          </note>
          <note n="9fe0c3d4">
            projekt med viss EU-inriktning.
          </note>
          <note n="fac28a38">
            Frivilligorganisationerna kommer självfallet också att på området
            finansiella tjänster vara ett utomordentligt komplement till Konsumentverkets
            och Konsumentombudsmannens verksamheter.
          </note>
          <note n="1b345161">
            För att klara de nya åtaganden som det handlar om behöver Konsumentverkets
            budget förstärkas. Detta föreslås ske genom omfördelning inom
            Civildepartementets område.
          </note>
          <note n="78e85f02">
            Eftersom belastningen av anslaget Utveckling av ideell verksamhet
            inte blir av den omfattningen som riksdagen utgått från finns
            det inget hinder mot att
          </note>
          <note n="70e7ddc5">
            Konsumentverket och Konsumentombudsmannen får disponera tre miljoner
            av detta anslag under innevarande verksamhetsår.
          </note>
          <note n="7cbc8e85">
            Utskottet tänker inte närmare gå in på hur pengarna skall disponeras
            men vill ändå peka på ett speciellt område. Det gäller att även
            konsumenter med svag ekonomi skall uppmärksammas, eftersom de
            i regel inte kan dra fördel av den ökande konkurrensen på det
            finansiella området.
          </note>
          <note n="40f7a0a4">
            Vi socialdemokrater står på dessa konsumenters sida och utgår
            från att regeringen följer upp detta.
          </note>
          <note n="3e212f18">
            Jag yrkar således bifall till utskottets hemställan och avslag
            på den moderata reservationen.
          </note>
          <note n="b6e16129">
            Anf. 108 MARIETTA DE POURBAIX-
          </note>
          <note n="883e8d02">
            LUNDIN (m)
          </note>
          <note n="05c9f9a2">
            Fru talman! Med anledning av Karin Olssons anförande kan jag
            bara konstatera att socialdemokraterna står för ett mycket traditionellt
            tänkande. Att anse att t.ex. stiftelserna Konsumenternas Bankbyrå
            och
          </note>
          <note n="164d8818">
            Konsumenternas Försäkringsbyrå bara är komplement tycker jag
            inte är att se det på rätt sätt.
          </note>
          <note n="31f4b058">
            Stiftelsen Konsumenternas Försäkringsbyrå tar t.ex. fram helt
            utmärkta sammanställningar, där man går igenom alla försäkringsbolag
            som finns i Sverige och vilka villkor de har. Som konsument kan
            man få precis alla uppgifter man vill ha. Denna stiftelse är ganska
            gammal. Den har funnits sedan 1979. Drygt
          </note>
          <note n="1149cdff">
            12 000 människor ringer varje år för att få information, råd
            och även stöd när de t.ex. skall processa mot ett försäkringsbolag.
            Konsumenternas Bankbyrå är däremot nyare och infördes under den
            borgerliga tiden. Den har bara funnits i cirka ett och ett halvt
            år, men redan nu ringer 4 000 personer om året för att få stöd
            när det gäller just finansiella tjänster.
          </note>
          <note n="aab64dab">
            Anf. 109 KARIN OLSSON (s)
          </note>
          <note n="8a5094c6">
            Fru talman! Stödet till konsumentpolitiken har ökat genom att
            frivilligorganisationerna har fått mer pengar under innevarande
            budgetår. Även om fru de
          </note>
          <note n="0ab499ec">
            Pourbaix-Lundin inte är av den uppfattningen anser vi socialdemokrater
            fortfarande att det är det offentliga som skall vara ansvarigt
            för grunden i konsumentpolitiken. Det är vår bestämda uppfattning
            att det ger den bästa utdelningen för de konsumenter som är i
            störst behov av den hjälp och vägledning som faktiskt kan behövas.
          </note>
          <note n="f29b0a58">
            Anf. 110 MARIETTA DE POURBAIX-
          </note>
          <note n="883e8d02">
            LUNDIN (m)
          </note>
          <note n="5bd875b7">
            Fru talman! Om alla de bidrag som Karin Olsson räknar upp har
            gått till frivilliga organisationer borde man ju ha kunnat lyfta
            bort ganska mycket från Konsumentverket. Det vi diskuterar i dag
            hade alltså egentligen rymts inom Konsumentverkets budget.
          </note>
          <note n="de5ac5c6">
            Anf. 111 KARIN OLSSON (s)
          </note>
          <note n="8df9ef39">
            Fru talman! Jag tror att det under en lång rad av år kommer att
            krävas ytterligare pengar för att vi skall bistå de konsumenter
            som behöver det och aktivera den konsumentpolitik som förs i det
            här landet. Ju kärvare ekonomin är, desto svårare kommer det att
            bli. Vi behöver inte vara oroliga för att Konsumentverket inte
            behöver de pengar som vi nu avser att fatta beslut om, utan de
            pengarna kommer väl till användning. Dessutom har de frivilliga
            organisationerna fått så mycket att de enligt min mening kompletterar
            varandra väl.
          </note>
          <note n="e0cbf708">
            Överläggningen var härmed avslutad.
          </note>
          <note n="eeac28ed">
            Beslut
          </note>
          <note n="49954dd9">
            LU5 Ändrade regler om bärgning
          </note>
          <note n="9a5b3e76">
            Kammaren biföll utskottets hemställan.
          </note>
          <note n="4a723995">
            LU9 Vissa ändringar i föräldrabalken
          </note>
          <note n="9a5b3e76">
            Kammaren biföll utskottets hemställan.
          </note>
          <note n="d8150aec">
            LU7 Former för verksamhet som är beroende av statligt stöd, m.m.
          </note>
          <note n="ccf56ad3">
            Mom. 1 (verksamhetsformer för statlig verksamhet)
          </note>
          <note n="e8649bb1">
            1. utskottet
          </note>
          <note n="26fd3403">
            2. res. 1 (m, c, fp, mp)
          </note>
          <note n="48d7eb6d">
            Votering:
          </note>
          <note n="2e46ca9b">
            174 för utskottet
          </note>
          <note n="7feb2529">
            126 för res. 1
          </note>
          <note n="69dd3b00">
            49 frånvarande
          </note>
          <note n="9a5b3e76">
            Kammaren biföll utskottets hemställan.
          </note>
          <note n="69e571df">
            Partivis fördelning av rösterna:
          </note>
          <note n="61ed40e7">
            För utskottet: 144 s, 1 c, 18 v, 11 kds
          </note>
          <note n="37f60c35">
            För res. 1: 71 m, 18 c, 23 fp, 14 mp
          </note>
          <note n="fdcdb09f">
            Frånvarande: 17 s, 9 m, 8 c, 3 fp, 4 v, 4 mp, 4 kds
          </note>
          <note n="54f9d036">
            Mom. 3 (ikraftträdandet av 6 kap. stiftelselagen)
          </note>
          <note n="e8649bb1">
            1. utskottet
          </note>
          <note n="dd3e1231">
            2. res. (m)
          </note>
          <note n="48d7eb6d">
            Votering:
          </note>
          <note n="a75a559b">
            230 för utskottet
          </note>
          <note n="e53c84f3">
            71 för res. 2
          </note>
          <note n="711269ad">
            48 frånvarande
          </note>
          <note n="9a5b3e76">
            Kammaren biföll utskottets hemställan.
          </note>
          <note n="69e571df">
            Partivis fördelning av rösterna:
          </note>
          <note n="061d3e18">
            För utskottet: 144 s, 19 c, 23 fp, 18 v, 15 mp,
          </note>
          <note n="ad958bae">
            11 kds
          </note>
          <note n="59b9f62f">
            För res. 2: 71 m
          </note>
          <note n="10e306b5">
            Frånvarande: 17 s, 9 m, 8 c, 3 fp, 4 v, 3 mp, 4 kds
          </note>
          <note n="c01340ee">
            Övriga moment
          </note>
          <note n="9a5b3e76">
            Kammaren biföll utskottets hemställan.
          </note>
          <note n="41cb916e">
            LU8 Vissa arrenderättsliga frågor
          </note>
          <note n="a4b9bbdf">
            Mom. 1 (propositionens lagförslag)
          </note>
          <note n="e8649bb1">
            1. utskottet
          </note>
          <note n="dd3e1231">
            2. res. (m)
          </note>
          <note n="48d7eb6d">
            Votering:
          </note>
          <note n="a75a559b">
            230 för utskottet
          </note>
          <note n="dc29bc80">
            73 för res.
          </note>
          <note n="a2eda990">
            46 frånvarande
          </note>
          <note n="9a5b3e76">
            Kammaren biföll utskottets hemställan.
          </note>
          <note n="69e571df">
            Partivis fördelning av rösterna:
          </note>
          <note n="e0b2ef51">
            För utskottet: 144 s, 19 c, 24 fp, 18 v, 15 mp,
          </note>
          <note n="29eb4e83">
            10 kds
          </note>
          <note n="32923904">
            För res.: 72 m, 1 kds
          </note>
          <note n="81eb3bdb">
            Frånvarande: 17 s, 8 m, 8 c, 2 fp, 4 v, 3 mp, 4 kds
          </note>
          <note n="78fdb327">
            Mom. 2
          </note>
          <note n="9a5b3e76">
            Kammaren biföll utskottets hemställan.
          </note>
          <note n="c13bc9ff">
            LU10 Stöd till konsumentpolitiska åtgärder på området finansiella
            tjänster
          </note>
          <note n="e8649bb1">
            1. utskottet
          </note>
          <note n="dd3e1231">
            2. res. (m)
          </note>
          <note n="48d7eb6d">
            Votering:
          </note>
          <note n="811d797b">
            232 för utskottet
          </note>
          <note n="7c296cf3">
            70 för res.
          </note>
          <note n="68c443e1">
            1 avstod
          </note>
          <note n="a2eda990">
            46 frånvarande
          </note>
          <note n="9a5b3e76">
            Kammaren biföll utskottets hemställan.
          </note>
          <note n="69e571df">
            Partivis fördelning av rösterna:
          </note>
          <note n="22194b40">
            För utskottet: 144 s, 2 m, 19 c, 24 fp, 18 v, 15 mp,
          </note>
          <note n="29eb4e83">
            10 kds
          </note>
          <note n="5b3e890a">
            För res.: 70 m
          </note>
          <note n="7b266a5a">
            Avstod: 1 kds
          </note>
          <note n="81eb3bdb">
            Frånvarande: 17 s, 8 m, 8 c, 2 fp, 4 v, 3 mp, 4 kds
          </note>
          <note n="c57287f8">
            Beslut om uppskjuten votering
          </note>
          <note n="cdf6228c">
            På förslag av andre vice talmannen medgav kammaren att de ärenden
            som hann debatteras färdigt under återstoden av dagens sammanträde
            fick avgöras i ett sammanhang vid morgondagens arbetsplenum.
          </note>
          <note n="15f7de26">
            24 § Mervärdesskatt på allmänna nyhetstidningar
          </note>
          <note n="e9036953">
            Föredrogs
          </note>
          <note n="803bff97">
            Skatteutskottets betänkande 1995/96:SkU12
          </note>
          <note n="5cb9f3ee">
            Mervärdesskatt på allmänna nyhetstidningar (prop.
          </note>
          <note n="2c7b09bf">
            1995/96:45)
          </note>
          <note n="b856f1fa">
            Anf. 112 BO LUNDGREN (m)
          </note>
          <note n="d67ad453">
            Fru talman! Den fråga som kammaren har att avgöra nu rör huruvida
            man kan uppnå balans mellan olika aspekter, bedömningen av dagstidningarnas,
            eller allmänna nyhetstidningarnas, roll för debatten och opinionsbildningen
            för det fria ordet, mellan kravet på ett rimligt skattesystem
            utan snedvridningar och naturligtvis kravet på statsfinanser i
            balans.
          </note>
          <note n="5dc276aa">
            När man läser konstitutionsutskottets yttrande och dess bedömning
            av regeringens proposition finner man att där står följande:
          </note>
          <note n="a2337495">
            "När det gäller hur förslaget om införande av mervärdesskatt
            kan tänkas påverka villkoren för opinionsbildningen konstaterar
            utskottet att det inte finns någon helt klarläggande bild av dessa
            effekter. I utredningen och vissa motioner som väckts med anledning
            av propositionen redovisas skäl som talar både för och mot vissa
            tidningsföretags förmåga att klara kostnadsökningarna och intäktsminskningarna
            samt hushållens möjligheter att klara de ökade kostnaderna för
            tidningsläsning. Utskottet har inte haft möjlighet att göra en
            egen analys av dessa förhållanden."
          </note>
          <note n="c77364c8">
            Ett bristfälligt underlag, ett underlag som inte har gett konstitutionsutskottet
            möjlighet att göra denna rimliga bedömning; redan detta dömer
            ju förslaget i sig självt.
          </note>
          <note n="368fdd9e">
            Regeringen lägger alltså fram förslaget om införande av moms
            utan hänsyn till presstödet, dess utformning och omfattning, och
            utan hänsyn till reklamskatten - en skatt som för övrigt inte
            längre egentligen kan upprätthållas - och hur den verkar för olika
            medier, i det här fallet för allmänna nyhetstidningar.
          </note>
          <note n="870207fa">
            Mycket besvärligare än så behöver man inte göra det hela. Det
            finns ingen grund för att bifalla förslaget, och därför yrkar
            jag bifall till den moderataborgerliga reservationen och Vänsterpartiets
            reservation, för att ta alla partier i detta avseende.
          </note>
          <note n="0dc211f1">
            Fru talman! Dessutom har man inte genom förslaget på något vis
            uppnått ett resultat som innebär att man undviker den snedvridning
            som finns genom det sätt på vilket dagstidningarna har ägnat sig
            åt att göra bilagor av olika slag som direkt konkurrerar med tidskrifter,
            som är belagda med 25 % mervärdesskatt.
          </note>
          <note n="e89e5c47">
            Man konstaterar att skillnaden mellan 0 och 25 är större än skillnaden
            mellan 6 och 25; snedvridningen minskar alltså. Men här har vi
            en konkurrenssituation som är helt ohållbar.
          </note>
          <note n="5c02d402">
            Samtidigt som man avstyrker förslaget om mervärdesskatt, eftersom
            det är så dåligt underbyggt att t.o.m. konstitutionsutskottet
            anger detta, bör man se till att begära av regeringen att komma
            med ett partiellt förslag, som innebär att man uppnår konkurrensneutralitet
            vad gäller den här typen av bilagor.
          </note>
          <note n="25075938">
            Jag yrkar alltså bifall till reservationerna 1 och 3.
          </note>
          <note n="d5a55c95">
            I detta anförande instämde Per Lager (mp).
          </note>
          <note n="320d94cb">
            Anf. 113 ISA HALVARSSON (fp)
          </note>
          <note n="eb535ef5">
            Fru talman! Det behövs enligt Folkpartiet liberalerna en positiv
            särbehandling av dagspressen, därför att den intar en särställning
            i vårt demokratiska liv.
          </note>
          <note n="d85aa38d">
            Dagspressen är - vilket också framgick av expertrapporten Dagspressen
            i 1990-talets medielandskap -
          </note>
          <note n="74adf4da">
            en oumbärlig institution i vårt samhälle. Genom den uppfylls
            behovet hos den enskilde medborgaren av information och debatt.
            Dagspressen agerar som en självständig granskare med individuella
            synpunkter, och den förmedlar politiska och lokala opinioner.
          </note>
          <note n="f629a929">
            Enligt vår uppfattning behövs alltså en statlig presspolitik
            för att säkra tidningarnas ställning i framtiden. Men den stimulansen
            bör vara generellt utformad och inte utgå som direkt presstöd
            till enskilda tidningar.
          </note>
          <note n="b15a8b4b">
            Vi har lagt fram ett förslag om en halvering av det direkta presstödet
            till 1998. Det går nämligen inte att komma ifrån det faktum att
            subventioner till vissa marknadsaktörer är en form av reglering.
          </note>
          <note n="30945de4">
            Den som i dag vill starta en tidning måste konkurrera med andra
            tidningar som får presstöd, och den tidning som vill ha presstöd
            måste uppfylla vissa krav och anpassa sig till vissa regler. Det
            är en vanlig uppfattning bland pressforskare att presstödet har
            konserverat tidningsmarknaden och hämmat utvecklingen av tidningsmediet.
          </note>
          <note n="fc6c9bb8">
            Stödet till dagspressen måste således vara så utformat att det
            främjar konkurrens och mångfald. Det måste kanaliseras mera till
            branschen än till den enskilda hotade tidningen. Det viktigaste
            instrumentet i det sammanhanget är just den generella befrielsen
            från mervärdesskatt. Genom att behålla den indirekta förmånen
            stärks dagspressen som medium. Vi säkrar också konkurrensrättvisan
            och stimulerar därmed förnyelse och utveckling.
          </note>
          <note n="315e94fc">
            Folkpartiet avvisar alltså förslaget om att införa
          </note>
          <note n="d0fe9963">
            6 % mervärdesskatt på nyhetstidningar.
          </note>
          <note n="52b2e517">
            Fru talman! Jag yrkar bifall till reservation nr 1.
          </note>
          <note n="3fff3490">
            Anf. 114 LARS BÄCKSTRÖM (v)
          </note>
          <note n="5a970fd3">
            Fru talman! Detta betänkande handlar om en ganska liten och obetydlig
            förändring - en mervärdesskatt på väldigt låg nivå. Det blir ju
            därmed litet mera enhetligt och litet bättre rättvisa mellan olika
            tidningar och tidskrifter, så egentligen är det väl inte så mycket
            att bråka om.
          </note>
          <note n="a0fc46e4">
            Jo, fru talman, jag tycker att det är väldigt mycket att bråka
            om när det gäller det här betänkandet.
          </note>
          <note n="09e354a7">
            Hur har betänkandet kommit till? Jo, det bygger på en kombinationen
            av kraftfull budgetpolitik - och det är väl bra att ha en sådan
            - och total frånvaro av en sammanhållen mediepolitik. Denna kombination
            blir väldigt olycksalig i en tid då medierna genomgår en total
            revolution. Vi får nya medier, nya produkter.
          </note>
          <note n="24b42453">
            Jag tror inte att vi politiker förstår med vilken kraft den här
            omvandlingen sker. Förstod vi den kraften, skulle en majoritet
            av oss i denna kammare inte bifalla regeringens proposition och
            utskottsmajoritetens förslag.
          </note>
          <note n="2044a93a">
            Vad säger betänkandet egentligen i en förlängning? Jo, att det
            fria ordet väl är en vara eller tjänst vilken som helst. Men,
            fru talman, det är precis vad det fria ordet inte är! Det är inte
            en vara eller tjänst vilken som helst. Det fria ordet är ju grundbulten
            för hela vårt demokratiska system. Det är ju därför som vi har
            tryckfriheten reglerad i våra grundlagar, och det är därför som
            det fria ordet inte är en vara eller tjänst vilken som helst.
          </note>
          <note n="cfe236f3">
            Jag kom in i riksdagen 1988. På medieområdet har det sedan dess
            blivit en total förändring. Vem kunde
          </note>
          <note n="0725bb95">
            1988 tänka sig att vi i Sverige skulle ha kommersiell reklamfinansierad
            TV och kommersiella lokala stationer fyllda med reklam? Vi håller
            ju helt och hållet på att få den mediesituation som man länge
            haft i
          </note>
          <note n="a22b1cca">
            USA. Vi vet dess konsekvenser och betydelse för det politiska
            livet: Till stor del har utvecklingen, tyvärr, varit av ondo.
          </note>
          <note n="1b8d2f97">
            Vad är det som händer? Jo, man får en politisk debatt och information
            som skall vara underhållande.
          </note>
          <note n="f57211c0">
            Tyvärr är det så att informationsvärdet och underhållningsvärdet
            inte stiger samtidigt. Många gånger är det nästan tvärtom.
          </note>
          <note n="d07fd72d">
            Vad hännder nu i dagarna? Ja, vi börjar få gratisutdelade nyhetstidningar.
            6 % på priset är väl inte särskilt farligt, kan man säga. Nej,
            men det är svårt för en seriös nyhetstidning att priskonkurrera
            med en gratisutdelad tidning. Det är väldigt svårt att i en sådan
            situation bedriva priskonkurrens - i varje fall för den som tar
            betalt för sin produkt, och det är ju en seriös tidning tvungen
            att göra.
          </note>
          <note n="677dce3b">
            Fru talman! Om det inte fanns alternativ till framlagda förslag
            och om vi vore tvungna att göra på det sätt som det här talas
            om, skulle förslagen vara förståeliga. Men vi är inte tvungna
            att vidta en sådan här åtgärd så snabbt för EU:s skull; det är
            inte sant. Vi har nämligen dispens för hela 1996. Och om vi sedan
            inte är överens inom EU-processen fortsätter dispensregeln automatiskt
            att gälla. Nämnda skäl är alltså obsolet, för att använda ett
            fint ord. Det är alltså inte sanningen, utan det är något annat.
            Nämnda skäl är alltså inte korrekt.
          </note>
          <note n="c48121ad">
            Att säga att det här är nödvändigt för statsfinansernas skull
            är däremot ett starkt skäl, men naturligtvis går det att få in
            motsvarande summa pengar på annat sätt. Om något måste ske på
            detta område, finns det då någon annan möjlighet att peka på?
            Ja, vi har ju reklamskatten. Den är oerhört olika utformad för
            olika produkter. Vissa produkter är skattefria och vissa har en
            hög skattesats. Det är alltså formligen ett träsk av assymetrier.
            Här finns det möjligheter att klara finansieringen.
          </note>
          <note n="7e7cd397">
            Det är inte lätt för alla i denna kammare att känna till alla
            möjligheter. Alla ledamöter kan inte i detalj sätta sig in i alla
            frågor. Men skatteutskottet har fått underlag från Föreningen
            Svensk fackpress genom
          </note>
          <note n="1279e1a2">
            Östen Johansson, en mycket känd publicist och en mycket duktig
            man, som har kunnat redovisa att det går att bredda reklamskatten
            och göra den likformig.
          </note>
          <note n="9f99c3ab">
            Om man så skulle önska, och det gör jag, skulle det t.o.m. gå
            att befria det fria ordet - de tidningar/publikationer som lyder
            under tryckfrihetslagen -
          </note>
          <note n="59a4476b">
            från mervärdesskatt och göra det hela statsfinansiellt fullständigt
            neutralt. Den möjligheten finns, men man vill inte gå den vägen.
            Det är det allvarliga här.
          </note>
          <note n="66705c09">
            Vad som händer här, fru talman, är att den vänstra handen, kulturministern,
            inte vet vad den högra handen gör, finansministern. Det är knepigt
            att Moderata samlingspartiet, Folkpartiet, Vänsterpartiet och
            Miljöpartiet måste förenas för att värna det fria ordet och en
            sammanhållen lösning. Ni socialdemokrater däremot går på, tyvärr,
            och fullföljer er trista historia på mediepolitikens område. Varför
            lär ni er inte och skaffar fram en sammanhållen mediepolitik i
            stället för att upprepa misstag efter misstag?
          </note>
          <note n="bc740dba">
            Fru talman! Jag yrkar bifall till reservationerna 1
          </note>
          <note n="f4508830">
            och 4 angående reklamskatten.
          </note>
          <note n="e3a3a344">
            Anf. 115 RONNY KORSBERG (mp)
          </note>
          <note n="f194b1fd">
            Fru talman! Det här betänkandet är en litet märklig historia
            så till vida att man föreslår att införa en skatt på det fria
            ordet. När man läser i betänkandet finner man bl.a. följande:
          </note>
          <note n="5db08164">
            "Momsundantaget för dagstidningar har framför allt motiverats
            av tidningarnas framskjutna roll i den demokratiska processen.
            Att tidningar och andra massmedier skall kunna fullgöra sina uppgifter
            till förmån för fri åsiktsbildning, granskning av samhällsorganen
            m.m. är naturligtvis av grundläggande betydelse i en väl fungerande
            demokrati."
          </note>
          <note n="f016629d">
            De allra flesta skulle mot bakgrund av texten dra slutsatsen
            att man borde se till att inte lägga några hinder i vägen för
            det fria ordet och den demokratiska processen med tanke på den
            vikt som det har för samhället. Men tvärtom - man säger att man,
            bortsett från allt det viktiga, måste ta in pengar. Då är detta
            inte värt någonting.
          </note>
          <note n="f4c3267e">
            Det är egentligen en logisk kullerbytta att å ena sidan föra
            resonemanget om den oerhörda vikten för demokratin och å andra
            sidan i nästa andetag säga att det inte spelar någon roll när
            vi behöver pengar. Om man verkligen värnar demokratin och tänker
            efter litet, förstår man att om man lägger ytterligare en skatt
            på tidningar måste det rimligtvis leda till att en del människor
            kommer att sluta att läsa tidningar.
          </note>
          <note n="9c335280">
            Redan i dag avstår väldigt många från den dagliga tidningen.
            Det är ett allvarligt demokratiskt problem att många ställer sig
            utanför åsiktsbildningen och debatten i samhället. Redan några
            procents minskning i frekvensen för läsandet av dagstidningar
            är allvarlig och olycklig. Då måste man naturligtvis tänka: Finns
            det något annat sätt att ta in pengar?
          </note>
          <note n="f93519dd">
            Vi har full förståelse för att man självklart måste se till att
            vi får in pengar och kan sanera vår ekonomi.
          </note>
          <note n="6f2596fb">
            Det motsätter vi oss inte, tvärtom tycker vi att det är bra.
            Men det är oerhört viktigt att man gör detta på ett sådant sätt
            att man inte skadar andra väsentliga värden i samhället. Då måste
            man se efter om det finns annat man kan göra. Då faller sig frågan
            naturlig: Vad är det mer som påverkar den här sfären? Det är självklart
            reklamskatten. Vi har föreslagit att man, i stället för att lägga
            en moms på dagstidningarna, höjer reklamskatten.
          </note>
          <note n="20175ba2">
            Det är också så olyckligt att man gör sådana här saker litet
            då och då. Nu föreslås att momsen skall höjas. Sedan kan man så
            småningom ta itu med reklamskatten. När kommer frågan om presstödet
            att aktualiseras?
          </note>
          <note n="ecbf1507">
            Det vore rimligt att samla ihop dessa frågor som alla har betydelse
            för tidningarnas ekonomi och därmed för möjligheten till en samhällsdebatt
            via tidningar. Det är inte särskilt stora budgeteffekter det rör
            sig om, så det borde inte kräva så stora ansträngningar att komma
            fram till en annan lösning.
          </note>
          <note n="8916906e">
            Vi tycker att det hade varit rimligt med ett mer samordnat förslag
            för att ta in pengar i den här sfären.
          </note>
          <note n="e3aec282">
            Vi tycker egentligen att tidpunkten för förslaget är helt fel
            vald. Vi har ingen brådska med att öka på momsen på tidningar,
            som framgått av tidigare inlägg här. Därför borde man ha avstått.
          </note>
          <note n="edd770af">
            Fru talman! Med detta yrkar jag bifall till reservationerna 1
            och 4.
          </note>
          <note n="d9d64583">
            Anf. 116 HOLGER GUSTAFSSON (kds)
          </note>
          <note n="ad68183e">
            Fru talman! Den nuvarande momsdifferentieringen mellan dagstidningar,
            tidskrifter och böcker skapar, som redan tidigare har påpekats
            i debatten, snedvridningar på den litterära marknaden i Sverige.
          </note>
          <note n="ccb895a9">
            Riksdagens mål bör vara att på sikt få bort denna snedvridning.
            Det kan ur tryckfrihetssynvinkel inte vara rimligt att främja
            s.k. dagspress framför annan press och böcker. Det enda rimliga
            motivet för en skattereduktion från den allmänna nivån på 25 %
            är att man vill främja läsandet av vissa böcker eller tidningar
            som varande bättre än de andra. Tanken att staten eller någon
            annan institution skulle avgöra vad som är god litteratur och
            som därmed bör bli föremål för lägre moms är sannolikt en främmande
            tanke för oss alla.
          </note>
          <note n="bd20ff56">
            Fru talman! Av denna anledning anser kristdemokraterna att momsnivån
            bör vara lika för alla tidningar, tidskrifter och böcker. I syfte
            att främja det lästa ordet är vår målsättning att momsskattenivån
            skall vara så låg som möjligt. Helst skulle vi se att momsen är
            noll för alla tidningar, böcker och tidskrifter.
          </note>
          <note n="17d33f29">
            Med hänsyn till det statsfinansiella läget är vi beredda att
            i nuläget acceptera en momsnivå på 5-10 %
          </note>
          <note n="c5779d65">
            på såväl dagstidningar som tidskrifter och böcker.
          </note>
          <note n="278d6e52">
            Därför har vi inget problem att stödja regeringens förslag i
            betänkandet att belägga dagstidningar med en moms på 6 %. Men
            vårt mål är att alla tidskrifter skall ligga på samma skattenivå,
            dvs. så lågt som det statsfinansiella läget medger.
          </note>
          <note n="a64bc661">
            Fru talman! Härmed ber jag att få yrka bifall till reservation
            3.
          </note>
          <note n="be4e1b2a">
            Anf. 117 LARS BÄCKSTRÖM (v) replik
          </note>
          <note n="a4c858fd">
            Fru talman! Jag vill bara fråga kristdemokraternas representant:
            Är det verkligen rimligt att på det presspolitiska området tillämpa
            principen att alla i jämlikhetens namn bör få det sämre?
          </note>
          <note n="50cdd7d3">
            Anf. 118 ULLA RUDIN (s)
          </note>
          <note n="937bad18">
            Fru talman! Egentligen är det att slå in öppna dörrar att föra
            en debatt om det fria ordets betydelse. Det finns säkert ingen
            här som inte delar åsikten om dagspressens stora betydelse vad
            gäller information, granskning och upprättande av diskussionsforum
            för olika åsiktsriktningar.
          </note>
          <note n="caeda758">
            Trots en enorm utveckling på medieområdet kommer dagspressens
            särställning med största sannolikhet att bestå under överskådlig
            tid. Statsmakternas övergripande ansvar för att den grundlagsskyddade
            yttrandefriheten verkligen kan utnyttjas i praktiken har snarare
            ökat än minskat. Staten måste även i fortsättningen stödja dagstidningarna,
            för utan stöd finns det en påtaglig risk för en minskad mångfald,
            vilket naturligtvis vore förödande för opinionsbildningen.
          </note>
          <note n="9020a545">
            Så långt är de flesta av oss överens.
          </note>
          <note n="f310ba0d">
            Det vi däremot inte tycks vara eniga om är att vårt land befunnit
            sig i en akut ekonomisk kris och att ett fullföljande av budgetsaneringen
            är en nödvändighet.
          </note>
          <note n="aac778e0">
            Inte någon politiker kommer i längden ifrån ansvaret för helheten.
            Även vi måste lära oss att prioritera bland utgifterna.
          </note>
          <note n="2848d6d9">
            Det tryckta ordet, den fria debatten tillhör mina hjärtefrågor.
            Att stärka Sveriges finansiella läge är en annan sådan fråga.
            Att göra rätt avvägningar är svårt, men enligt min mening har
            regeringen lyckats med det i sin proposition 45.
          </note>
          <note n="f59c3a1a">
            Pressutredningen konstaterar i sitt betänkande att den ansträngda
            statsfinansiella situationen gör att stödet till dagstidningarna
            noga måste prövas i alla sina delar, dvs. att medvärdesskattesubventionen,
            reklamskattesubventionen och det direkta presstödet måste vägas
            mot varandra.
          </note>
          <note n="c98653a1">
            Utredningen uttalar klart att en minskning av mervärdesskattesubventionen
            är den besparingsform som är minst ofördelaktig. Det är nämligen
            de stora tidningarna som drar mest nytta av det förmånliga momssystem
            som vi har i dag. För andratidningarna -
          </note>
          <note n="43cff077">
            som är så viktiga för mångfalden - är det direkta presstödet
            livsviktigt.
          </note>
          <note n="b3530cf1">
            Dessutom anser utredningen att dagstidningsbranschens ekonomiska
            situation i dess helhet inte är sådan att en generell mervärdesskattesubvention
            är särskilt rimlig.
          </note>
          <note n="46b460b0">
            Argumentationen mot 6 % moms och för en halvering eller ett helt
            avskaffande av presstödet faller därmed, fru talman, i alla fall
            om syftet är att bevara mångfalden och minska ägandekoncentrationen
            av pressen.
          </note>
          <note n="3a6d4989">
            Flera motionärer vill att regeringen skall avvakta med det här
            beslutet. Jag vill då säga att regeringen verkligen har beaktat
            utredningens förslag. Även momssatsen har lagts på den nivå som
            Pressutredningen har föreslagit. Skatteutskottets betänkande knyter
            alltså väl an till Pressutredningen. Dessutom -
          </note>
          <note n="bc93f69a">
            med tanke på frågans storas vikt - remitterade skatteutskottet
            ärendet till KU för yttrande med avsikt att få förslagets förenlighet
            med tryckfrihetsförordningen bedömt.
          </note>
          <note n="6197989d">
            Som vi hörde vill moderaterna avstyrka betänkandets förslag.
            De vill visserligen ha moms på dagstidningar, men de vill också
            avskaffa presstödet och reklamskatten. Problemet är bara det att
            om presstödet avskaffas så dör, som sagt, andratidningarna ut.
            Avskaffas reklamskatten tappar vi 1 miljard ur statskassan.
          </note>
          <note n="f65e23d5">
            Flera motionärer trycker också på den konkurrenssnedvridning
            som råder mellan dagstidningar och övrig press. Ja, dagstidningarna
            har en särställning i vårt samhälle - därmed inte sagt att facktidskrifter
            och böcker skulle vara oviktiga. Men, fru talman, det var det
            där med att ta ansvar och att våga göra nödvändiga prioriteringar.
          </note>
          <note n="7f6d9fcc">
            Till sist vill jag kommentera reklamskatten. Moderaterna vill
            ta bort den, andra motionärer vill höja och bredda den. Reklamskatten
            är ett bekymmer. Det är problem med att den inte är konkurrensneutral.
            Dessutom är den svåradministrerad, men det är ju välkänt.
          </note>
          <note n="3a2a13b9">
            Samtidigt ger den ett inte obetydligt tillskott till statskassan.
          </note>
          <note n="c900265f">
            Inom regeringskansliet pågår nu överväganden vad gäller en förändring
            av reklamskatten. Låt oss avvakta den propositionen.
          </note>
          <note n="b0fe654a">
            Med förtroende för regeringens, Pressutredningens, konstitutionsutskottets
            och skatteutskottets bedömningar vill jag härmed yrka bifall till
            hemställan i skatteutskottets betänkande nr 12 samt avslag på
            samtliga reservationer.
          </note>
          <note n="be5fe6f2">
            Anf. 119 BO LUNDGREN (m) replik
          </note>
          <note n="2db5ca67">
            Fru talman! Ulla Rudin talade om momssubvention och reklamskattesubvention.
            Det är ganska avslöjande för hur en socialdemokrat ser på förhållandet
            mellan beskattning och icke beskattning av - i det här sammanhanget
            -företag. Om man inte tar ut en skatt, är det en subvention? Skall
            vi vara tacksamma för det som inte blir beskattat? Det var bara
            en notering om utgångspunkten för en socialdemokrat i en sådan
            här debatt.
          </note>
          <note n="43fcf65a">
            Sedan sade Ulla Rudin att regeringen har lyckats göra en bra
            avvägning. Det vore intressant att höra
          </note>
          <note n="4379fc11">
            Ulla Rudin utveckla på vilket sätt som regeringen har lyckats
            göra en bra avvägning. Ulla Rudin hänvisade till konstitutionsutskottet
            som skriver när det gäller det strikt tryckfrihetsförordningsmässiga,
            som är en detalj i sammanhanget, att utskottet inte har haft möjlighet
            att göra en egen analys av dessa förhållanden, därför att de inte
            är belysta. Då frågar jag Ulla Rudin:
          </note>
          <note n="b19143d0">
            Är det rimligt att införa mervärdesskatt på allmänna nyhetstidningar
            utan att konsekvenserna är fullständigt belysta - de är inte ens
            delvis belysta - utan hänsyn till hur presstödet skall utvecklas
            eller hur reklamskatten skall se ut eller om den skall avskaffas?
          </note>
          <note n="e4317c7b">
            Min andra fråga är: Varför vill inte socialdemokraterna ta bort
            den snedvridning som finns i ett mycket klart avseende, nämligen
            mellan bilagorna till allmänna nyhetstidningar och tidskrifter
            i övrigt?
          </note>
          <note n="3641c5b5">
            Anf. 120 ULLA RUDIN (s) replik
          </note>
          <note n="9e5c575b">
            Fru talman! En sak vet vi. Med moderaternas förslag kommer konsekvenserna
            att bli färre tidningar och en ökad ägarkoncentration. Vi socialdemokrater
            hyser större respekt för det fria ordet än så.
          </note>
          <note n="b4743f3f">
            Är Bo Lundgren medveten om dessa konsekvenser? Och i så fall,
            hur har ni tänkt att hantera det demokratiska underskott som kommer
            att bli följden av det här förslaget?
          </note>
          <note n="f52eefb3">
            Anf. 121 BO LUNDGREN (m) replik
          </note>
          <note n="1564934a">
            Fru talman! Jag tackar för det utförliga och uttömmande svaret
            på mina frågor. Men jag kan upprepa dem.
          </note>
          <note n="55d6f04e">
            Konstitutionsutskottet säger att man nu inte riktigt kan klara
            av det här eftersom de inte har något underlag för att kunna göra
            en bedömning av annat än tryckfrihetsförordningen. Ulla Rudin
            säger att hon tycker att regeringen har gjort en bra avvägning.
            Kan
          </note>
          <note n="59cf9507">
            Ulla Rudin berätta litet om varför hon tycker det?
          </note>
          <note n="7b39916c">
            Den andra frågan löd: Är det rimligt att utan konsekvensanalys
            och utan hänsyn till vad som skall hända med presstödet och reklamskatten
            isolerat genomföra denna åtgärd?
          </note>
          <note n="d85d866d">
            Min tredje fråga var: Varför vill inte socialdemokraterna ta
            bort den uppenbara snedvridning som finns och som man mycket snabbt
            skulle kunna åtgärda?
          </note>
          <note n="48fc5a65">
            Detta är mina tre konkreta frågor.
          </note>
          <note n="f1596b56">
            Sedan talade Ulla Rudin om moderaternas sammanhållna tankar i
            det här avseendet. Alla vet ju att presstödet har växt fram utifrån
            ett intresse från socialdemokraterna - och med stöd från Centerpartiet
            -
          </note>
          <note n="12cd2d7e">
            att hitta lösningar som gör att de egna partitidningarna överlever.
            Så har det varit genom decennierna. Det är inte ens en hemlighet
            att det är så.
          </note>
          <note n="e3f689f4">
            Det intressanta är ju att skapa en bra balans och se till att
            det fria ordet fungerar. Då kan man inte bara se på pressen utan
            man måste se på medierna i största allmänhet. Socialdemokraterna
            skall här vara synnerligen försiktiga. De vill ju t.o.m. gå in
            och stoppa den ytterligare utbyggnad av den fria radion som inleddes
            under den borgerliga tiden. Man skall nog hålla tyst i det avseendet.
            Vi vill ha ett rättvist och rimligt system för såväl beskattning
            som andra ramar för mediernas, inklusive nyhetstidningarnas, verksamhet,
            men utan de konkurrenssnedvridningar som vi har i dag.
          </note>
          <note n="be73ef69">
            Nu har jag svarat på den frågan. Vill Ulla Rudin då vara så vänlig
            och svara på mina frågor.
          </note>
          <note n="e78bc229">
            Anf. 122 ULLA RUDIN (s) replik
          </note>
          <note n="c9534e47">
            Fru talman! Jag tror att jag måste upplysa Bo
          </note>
          <note n="448383b6">
            Lundgren om att KU:s uppgift var att pröva förslagets förenlighet
            med tryckfrihetsförordningen och inget annat.
          </note>
          <note n="6d63bd04">
            I och med dagens förslag fullföljs den prioriteringsordning som
            vi en gång har valt, nämligen att särbehandla dagspressen. Om
            vi prioriterar konkurrensneutraliteten på presstödets bekostnad
            blir konsekvenserna att andratidningarna försvinner. Jag vill
            återigen fråga: Hur kommer moderaterna att hantera det demokratiska
            underskott som kommer att bli följden?
          </note>
          <note n="a771757d">
            Anf. 123 RONNY KORSBERG (mp) replik
          </note>
          <note n="0f28541c">
            Fru talman! Av debatten att döma är det inte så svårt att förstå
            resonemanget bakom förslaget och
          </note>
          <note n="b0ef2f74">
            Ulla Rudins stöd för det. Men det var en sak som Ulla
          </note>
          <note n="c9b9c9d3">
            Rudins sade som intresserar mig, nämligen att vi måste lära oss
            att prioritera utgifterna. Då undrar jag:
          </note>
          <note n="c5a3862e">
            Tycker Ulla Rudin att vi också måste lära oss att prioritera
            intäkterna? Är hon i så fall beredd att göra dessa prioriteringar
            kopplade till demokratiaspekter, dvs. är hon beredd att diskutera
            att det kanske hade varit rimligt att se förslaget ur demokratiperspektiv
            och överväga andra intäktsmöjligheter och därmed prioritera på
            ett annat sätt på intäktssidan?
          </note>
          <note n="b1dfd45c">
            Anf. 124 ULLA RUDIN (s) replik
          </note>
          <note n="7104f8a4">
            Fru talman! Intäkter är alltid intressanta, speciellt i det här
            statsfinansiella läget.
          </note>
          <note n="4421eaef">
            Anf. 125 LARS BÄCKSTRÖM (v) replik
          </note>
          <note n="dbc9df2f">
            Fru talman! Ulla Rudin talade om att slå in öppna dörrar. Alla
            är ju ense om vad en fri press är. Det är nog sant att det är
            att slå in öppna dörrar. När det gäller behovet av att sanera
            statsfinanserna är vi så eniga att det inte ens finns några dörrar,
            så det är inte det frågan gäller.
          </note>
          <note n="7b692ce5">
            Men sedan säger Ulla Rudin att staten måste stödja dagstidningarna
            även i fortsättningen. Ulla
          </note>
          <note n="7fc28efc">
            Rudin, ökar eller minskar behovet av presstöd i fortsättningen
            om man inför en pressmoms? Enligt min teori kommer en ny sådan
            skatt att öka behovet av presstöd. Det är vad jag tror. Därför
            är förslaget inte så bra. Kan Ulla Rudin ha någon annan uppfattning
            än jag i frågan om behovet av presstöd ökar genom momsen? Det
            är väl ändå inte möjligt?
          </note>
          <note n="d49da403">
            Det går att lösa det finansiella problemet. I dag har vi en reklamskatt
            på 4 % med 12 miljoner kronor i fribelopp för dagspress, 11 %
            för tidskrifter med 6
          </note>
          <note n="0484e1ba">
            miljoner kronor i fribelopp och 0 % i reklamskatt för andra medier.
            Om man har 14 % reklamskatt för alla medier, strikt neutralt,
            får man in ungefär lika mycket som regeringssidans förslag ger.
            14 % reklamskatt med 12 miljoner i fribelopp ger ett bra, enkelt
            och hållbart system som är neutralt. Men ni öppnar för en ny procentsats,
            6 % den här gången.
          </note>
          <note n="28867356">
            Nästa gång det blir problem med budgeten så justerar man litet
            grand så blir det 12 % eller något annat. Det var så det gick
            till en gång när momsen introducerades. Inte var momsen 25 % från
            början inte, men den stiger efter hand.
          </note>
          <note n="90775ea5">
            Anf. 126 ULLA RUDIN (s) replik
          </note>
          <note n="1595d1d5">
            Fru talman! Om vi tidigare i år hade följt Vänsterpartiets förslag,
            så hade vi tvingats till en momssats på 12 % på dagstidningarna
            i stället för nuvarande
          </note>
          <note n="35588a9a">
            6 %.
          </note>
          <note n="16bb2c97">
            I och med sänkningen av matmomsen, som Vänsterpartiet gick emot,
            frigjordes en momssats.
          </note>
          <note n="f63afba5">
            Anf. 127 LARS BÄCKSTRÖM (v) replik
          </note>
          <note n="a7d01888">
            Fru talman! Detta är så fel som det över huvud taget kan bli.
            Det är ju inte alls nödvändigt att anpassa sig så slaviskt katolskt
            till EU. Det Ulla Rudin säger är ju inte korrekt. Det finns dispensregler
            som gäller fram till 1996. Därest man inte är överens om gemensamma
            mervärdesskatteregler efter 1996 års utgång prolongeras befintliga
            regler. Det var den information vi i skatteutskottet fick av Finansdepartementets
            föredragande. Det är den information man får inom EU-
          </note>
          <note n="56aa254e">
            processen. Så är det.
          </note>
          <note n="71ae3c5c">
            Sedan var det ju inte helt nödvändigt att sänka momsen på mat
            i nuvarande statsfinansiella läge. Vi är ju så överens om att
            vi inte skall slå in några öppna dörrar, och då är väl statsfinanserna
            alltid lika viktiga att tänka på.
          </note>
          <note n="9dc7405b">
            Anf. 128 ROLF GUNNARSSON (m)
          </note>
          <note n="c9c0b2c4">
            Fru talman! Att ha en egen dagstidning, en lokaltidning, är viktigt
            för alla hushåll i dag. Enligt en undersökning saknar ca 600 000
            LO-arbetare en egen dagstidning. Detta måste ses som allvarligt.
          </note>
          <note n="d3c968c6">
            Det är ju många som i denna talarstol ofta talar om klassfrågor
            i samhället. Detta är en mycket allvarlig och omfattande klassfråga.
            Men det stora och viktigaste problemet med förslaget är att det,
            som Bo
          </note>
          <note n="2719a5f4">
            Lundgren var inne på, saknar en totalbild av mediepolitiken när
            det gäller skatter och pålagor som mervärdesskatt och reklamskatt
            och det saknar en samlad framtidsbild över presstödet. Det måste
            till en mediepolitik på lång sikt innan sådana här snabba beslut
            fattas.
          </note>
          <note n="76f66fa3">
            Det är inte bara många LO-hushåll som saknar dagstidning i dag
            utan även ensamstående med barn är en grupp som enligt undersökningen
            saknar en egen dagstidning och som därmed har svårigheter att
            nå den dagliga informationen - all den värdefulla och t.o.m. nödvändiga
            information som en dagstidning kan ge.
          </note>
          <note n="8ea8cfa4">
            Jag tror att många kanske främst i storstäderna underskattar
            dagstidningarnas och lokaltidningarnas betydelse. Det finns från
            många håll - dock inte från alla här i riksdagen - en stor rädsla
            över att klyftan mellan informerade och oinformerade människor
            och hushåll skall öka. En undran man har är varför dagstidningarna
            nu skall klämmas åt när andra medier, många med Tutti-Frutti-liknande
            program, skall gå fria.
          </note>
          <note n="c827742c">
            Jag skall senare återge en debattartikel i en socialdemokratisk
            länstidning. Det var verkställande direktören som där beskrev
            förslaget om tidningsmoms.
          </note>
          <note n="250f7f82">
            Han, den socialdemokratiske tidningsledaren, ställde en fråga
            som man kan instämma i. Rubriken var:
          </note>
          <note n="b3d27283">
            Finns en socialdemokratisk presspolitik? Med den splittrade bild
            som visas fram är förstås svaret nej.
          </note>
          <note n="3fedc2a2">
            Hela momsfrågan borde bedömas i ett enda sammanhang, inte ryckas
            loss på det sätt som nu föreslås.
          </note>
          <note n="10d9ba04">
            Klart är att nya pålagor i många fall läggs på redan höga prenumerationspriser.
            Därmed kommer troligtvis ännu fler att avstå från sin dagstidning.
          </note>
          <note n="20a5fb87">
            Det finns annat man kan göra inom medieområdet för att få in
            pengar till staten, vilket några här har varit inne på tidigare,
            så att staten kan behålla pengar i stället för att ge bidrag till
            dagstidningar. Momsbefrielsen bör bibehållas i nuläget. I stället
            kan andra typer av stöd utgå. Presstödsnämnden kan läggas ned
            t.ex.
          </note>
          <note n="21148736">
            Detta var förslag på besparingar som kan göras.
          </note>
          <note n="21806451">
            Fru talman! Jag skall ytterligare återge något av vad den socialdemokratiske
            direktören skriver: Jag vet inte hur många ministrar som talar
            om tidningarnas oersättlighet. De behövs för demokratin, ger kunskaper
            och ger möjlighet till en seriös debatt i angelägna samhällsfrågor.
            Makten har inget emot att granskas, och tidningarna behövs för
            att ge nödvändiga upplysningar. Så säger man, men hur handlar
            man då i verkligheten?
          </note>
          <note n="b723b17c">
            Den fråga som den socialdemokratiske tidningschefen ställde var
            alltså hur man handlar i verkligheten.
          </note>
          <note n="73f4a19a">
            Detta är bara ett tydligt och klart bevis på att det saknas en
            samlad mediepolitik. En dagstidning ger inte bara samhällsinformation
            utan ger en bild av riksfrågor, regionala frågor, väldigt lokala
            frågor samt också en bild av världsfrågor. Det är att jämföra
            med andra medier med annat utbud.
          </note>
          <note n="ed2a84f4">
            Det är glädjande att också många skolor i dag använder dagstidningen
            i sitt dagliga arbete. Att ha en dagstidning i skolarbetet är
            viktigt.
          </note>
          <note n="49761e2e">
            Att vissa hushåll drabbas hårdare än andra av det nya förslaget
            och därför säger upp sina prenumerationer på dagstidningar är
            allvarligt. Momspålagan kommer med största sannolikhet att läggas
            ovanpå prenumerationspriset. Det ser vi redan i dag av den bild
            som ges.
          </note>
          <note n="1058025a">
            Men nu tycks inte klassfrågorna intressera. Nu är det skatte-
            och momspålagor som är det viktigaste.
          </note>
          <note n="cda5c8f9">
            Om LO genomför en undersökning om tre fyra år, så skall vi se
            om inte siffran 600 000 har ökat.
          </note>
          <note n="d9c84c23">
            Ulla Rudin kallade förslaget för "att slå vakt om det fria ordet".
            Detta är alltså socialdemokraternas sätt att slå vakt om det fria
            ordet.
          </note>
          <note n="bc740dba">
            Fru talman! Jag yrkar bifall till reservationerna 1
          </note>
          <note n="e81e9fc2">
            och 3.
          </note>
          <note n="3a299845">
            Anf. 129 ULLA RUDIN (s) replik
          </note>
          <note n="542203e0">
            Fru talman! Rolf Gunnarsson talar om brist på presspolitik. Om
            vi skulle följa moderaternas förslag, skulle vi inte behöva någon
            presspolitik.
          </note>
          <note n="b6708d3c">
            Anf. 130 ROLF GUNNARSSON (m) replik
          </note>
          <note n="3dfe9236">
            Fru talman! Ulla Rudin och jag, socialdemokraterna och moderaterna,
            har definitivt olika syn på frågan om förslaget är ett sätt att
            slå vakt om det fria ordet.
          </note>
          <note n="fcd1ebde">
            Anf. 131 ULLA RUDIN (s) replik
          </note>
          <note n="cf71a32e">
            Fru talman! Äntligen är vi överens - vi har olika syn på förslaget.
          </note>
          <note n="e0cbf708">
            Överläggningen var härmed avslutad.
          </note>
          <note n="498f9152">
            (Beslut skulle fattas den 8 december.)
          </note>
          <note n="69773cd6">
            25 § Insättningsgaranti
          </note>
          <note n="e9036953">
            Föredrogs
          </note>
          <note n="5604d7aa">
            Näringsutskottets betänkande 1995/96:NU7
          </note>
          <note n="fa15ebda">
            Insättningsgaranti (prop. 1995/96:60)
          </note>
          <note n="3979552d">
            Anf. 132 OLA KARLSSON (m)
          </note>
          <note n="03fd7b21">
            Fru talman! Banksystemet är sedan mycket lång tid tillbaka reglerat
            i olika lagrum. Vi har sedan lång tid tillbaka en bankrörelselag
            och en bankaktiebolagslag och har haft en föreningsbankslag samt
            särskilda kapitaltäckningsregler som på olika sätt syftat till
            att garantera bank- och kreditssystemets stabilitet.
          </note>
          <note n="fe16ac6e">
            Orsaken är kanske inte så svår att lista ut, nämligen att bank-
            och kreditväsendet har en mycket stor betydelse i samhället. Väl
            fungerande betalningssystem är litet grand av blodomloppet eller
            ett smörjsystem i det moderna samhället. Det underlättar och ger
            möjlighet till effektiva handelsströmmar och betalningsströmmar.
          </note>
          <note n="859b4895">
            En annan orsak till banksystemets lagreglering är självfallet
            också själva banksystemets affärsmodell med normalt kortsiktig
            upplåning eller inlåning och långfristig utlåning, som ställer
            särskilda krav på garanti- och systemsäkerhet. Det är också därför
            som lagstiftarna på olika sätt har reglerat bankväsendet.
          </note>
          <note n="b14f7967">
            Vi har nyligen, under den s.k. bankkrisen i början av 90-talet,
            kunnat konstatera vidden av de effekter som fallissemang i den
            finansiella sektorn kan leda till. Då infördes också den s.k.
            bankgarantin, som syftade till att garantera insättarnas medel
            i bankrörelser och ytterst garantera banksystemets fortbestånd.
          </note>
          <note n="bec867d9">
            Det vi debatterar i dag och skall besluta i morgon är en insättningsgaranti
            som delvis går tillbaka på våra erfarenheter från bankkrisen,
            men som också mer direkt följer av ett EU-direktiv. Förslaget
            innebär att vi garanterar insättningar upp till 250 000 kr per
            insättare och bank. Om behovet av garantin är vi i utskottet överens.
          </note>
          <note n="e93199dd">
            Några tvistefrågor finns ändock. En av dem gäller självrisk,
            där utskottsmajoriteten och propositionen argumenterar utifrån
            att det dels är svårt för fru Andersson att bilda sig en uppfattning
            om kreditvärdigheten hos olika bankföretag, dels om att självrisken
            kan leda till ett felaktigt beteende, s.k. run on the bank.
          </note>
          <note n="25b27df0">
            Vi moderater, som står tillsammans med Finansinspektionen och
            Riksbanken, tycker ändå att det finns starka skäl att införa bitar
            som premierar ett gott beteende för insättaren men också för bankerna
            själva. Jag skulle vilja citera Finansinspektionens remissvar:
          </note>
          <note n="6f76de73">
            "Frågan om insättargarantisystemet skall innehålla ett inslag
            av självrisk eller ej är långsiktigt av mycket stor betydelse.
            För det första påverkar graden av självrisk incitamenten för risktagande
            i systemet, vilket i slutändan återverkar på statens finansiella
            åtagande i systemet. För det andra påverkas konkurrensförhållandena
            i marknaden kraftigt mellan olika aktörer.
          </note>
          <note n="fa52d74d">
            Enligt inspektionen föreligger bärande skäl att införa en självrisk
            på grund av att en självrisk i systemet på ett positivt sätt påverkar
            bankernas benägenhet att ta risker. Vid frånvaron av självrisk
            kan risken för att banker väljer kortsiktiga vinststrategier baserade
            på högriskplaceringar som kortfristigt ger en hög avkastning förväntas
            öka, vilket i sin tur leder till att man kan erbjuda höga inlåningsräntor
            under skydd av en hundraprocentig statsgaranti. Exempel på detta
            finns bl.a. i USA där banker i svårigheter ökade sitt risktagande
            genom att erbjuda bättre räntevillkor i syfte att dra till sig
            kunder. Detta har påverkat kostnaderna för insättargarantisystemet
            avsevärt."
          </note>
          <note n="9285f9f0">
            Även vad gäller run on the bank visar erfarenheterna från bankkrisen
            att det är de större aktörerna som snabbt försöker ta ut sina
            pengar, medan småspararna agerar långsammare. Run on the bankproblemet
            har vi även i ett system utan självrisk. Vi moderater vill här
            ha en självrisk på 5 % i enlighet med reservation 2.
          </note>
          <note n="5e8270b0">
            Den andra stridsfrågan har varit den om de årliga avgifterna
            till fondsystemet, ut till garantisystemet.
          </note>
          <note n="78461f71">
            Där kan vi konstatera att propositionens och utskottets förslag
            om 0,25 % i årlig avgift inte är en försumbar kostnad. Det finns
            stor risk att den här kostnaden överförs på bankkunderna via lägre
            inlåningsräntor eller högre utlåningsräntor och att den påverkar
            konkurrensen mellan olika placeringsalternativ.
          </note>
          <note n="01013816">
            Också här befinner vi oss i det goda sällskapet av
          </note>
          <note n="c3ac5fc0">
            Finansinspektionen och Riksbanken, som båda menar att den årliga
            avgiften bör begränsas till 0,15 % och att man bör låta fonduppbyggnaden
            ta litet längre tid.
          </note>
          <note n="1b981346">
            Det finns också skäl att notera att insättargarantin inte är
            något systemskydd. Det är inget skydd för banksystemet. Det är
            ett renodlat skydd för konsumenterna. Skall vi garantera och trygga
            systemet och skall vi öka tilltron till bankväsendet och kreditsystemet
            är det viktigt att också se över lagstiftningen på andra områden,
            t.ex. vad gäller vårdslös kreditgivning, som tas upp i en motion
            av Bo Lundgren. Utskottet konstaterar här att det pågår ett utredningsarbete,
            och därför avstyrker vi den här viktiga motionen.
          </note>
          <note n="23a268a3">
            Men jag utgår från att frågan senare återkommer på riksdagens
            bord.
          </note>
          <note n="672de479">
            Med detta, fru talman, vill jag yrka bifall till reservation
            2. Jag begränsar mig till den, även om det är roligt att votera.
            Jag yrkar avslag på Miljöpartiets reservation 1 och i övriga delar
            bifall till utskottets hemställan.
          </note>
          <note n="b5af538c">
            Anf. 133 ROY OTTOSSON (mp)
          </note>
          <note n="e12e75b8">
            Fru talman! Vi har från Miljöpartiets sida i stort sett varit
            nöjda med regeringens förslag till skydd för enskilda människor
            som sätter in pengar på bank.
          </note>
          <note n="ffd7c7d6">
            250 000 kr i insättargaranti är en bra nivå. Men det finns ett
            problem, nämligen när man som enskild gör en större affär. Säg
            att man säljer sin villa. Man får en större summa pengar som sätts
            in på banken under tiden man köper en ny villa eller en ny lägenhet
            på ett nytt ställe. Om man då har oturen att råka ut för att banken
            går i konkurs kan man förlora väldigt mycket pengar.
          </note>
          <note n="ce86046c">
            Just för den här typen av litet speciella problem, när enskilda
            personer har större tillfälliga summor på banken borde det också
            finnas ett skyddsnät, en form av insättargaranti.
          </note>
          <note n="9ad0720f">
            Det här har kort berörts i propositionen, och det berörs även
            i svaret på vår motion i det här betänkandet. Enligt utskottet
            har inte regeringen tittat tillräckligt nära på den problematiken.
            Vi tror att det skall kunna vara möjligt att hitta ett sätt att
            klara detta.
          </note>
          <note n="7e5bf9c8">
            Skälet till att utskottet avvisar vårt förslag om att man skulle
            kunna ha något slags garanti även för den här typen av större
            tillfälliga summor som privatpersoner har på bank är ju att man
            tror att det kan vara krångligt. Man ser inte direkt hur det skulle
            gå till.
          </note>
          <note n="e401450a">
            Vårt förslag går emellertid ut på att regeringen skall titta
            närmare på frågan, och vi vidhåller detta. Därför yrkar jag bifall
            till reservation 1.
          </note>
          <note n="e78b4980">
            Anf. 134 SYLVIA LINDGREN (s)
          </note>
          <note n="9a565673">
            Fru talman! Jag är glad över att vi fått en bred politisk enighet
            i det betänkande om insättningsgaranti som vi nu behandlar. Jag
            tänker inte ta upp en debatt om turerna kring bankkrisen och den
            tid då karusellen på fastighets- och finansmarknaden snurrade
            som fortast. Däremot vill jag återigen betona vikten av att vi
            måste få till stånd ett starkt förtroende för banksystemet i sin
            helhet. Det är oerhört viktigt för såväl skattebetalare som låntagare,
            aktieägare, banker och, inte minst, för kunderna och omvärlden.
          </note>
          <note n="beb13a12">
            När bankerna får etablera filialer i andra länder och därigenom
            bidra till ökad konkurrens och effektivitet är det viktigt att
            ha ett så kallat insättarskydd.
          </note>
          <note n="261560bc">
            Det är ett EG-direktiv som bestämmer den gemensamma lägstanivån,
            minimiregeln. I huvudsak inriktas skyddet mot ett renodlat konsumentskydd.
          </note>
          <note n="fc2f783c">
            Det svenska garantisystemet föreslås omfatta insättningar på
            konto i bank upp till 250 000 kronor per insättare och bank. För
            att en insättning skall omfattas av insättningsgarantin krävs
            att den är nominellt bestämd och tillgänglig för insättaren med
            kort varsel.
          </note>
          <note n="c93935cd">
            I huvudsak är vi alltså överens i näringsutskottet om detta betänkande.
            Det finns dock tre reservationer, två från moderaterna och en
            från Miljöpartiet.
          </note>
          <note n="a919110f">
            Moderaterna vill införa en självrisk om 5 %, vilket också EG-direktivet
            ger möjligheter till. Men det är nationerna själva som bestämmer
            om man vill ha en självrisk eller inte, och den kan också uppgå
            till 10 %.
          </note>
          <note n="79e0a238">
            Man kan dock inte åberopa det ena eller det andra landet och
            göra jämförelser eftersom garantisystemen i sin helhet skiljer
            sig. Det har också utskottet diskuterat mycket ingående.
          </note>
          <note n="fb25142b">
            Det finns både för- och nackdelar med att ha en självrisk. Man
            måste ställa sig frågan: Ökar t.ex. småspararens uppmärksamhet
            och vaksamhet när det gäller den egna bankens kreditgivning om
            man inför en självrisk? Svaret på den frågan måste bli: Knappast.
          </note>
          <note n="ea2be2e3">
            Man måste också fråga sig: Hur mycket spelar antaganden och rykten
            in? Skapar det oro i systemet genom onödiga omflyttningar? För-
            och nackdelar med självrisk har diskuterats fram och tillbaka.
            Efter noggranna överväganden har det inte framkommit några synnerliga,
            välmotiverade skäl för införandet av självrisk. Jag tycker inte
            heller att jag i inledningen av debatten i dag har fått några
            ytterliga sådana skäl.
          </note>
          <note n="b25ea83f">
            Den andra moderata reservationen gäller avgiftens storlek. Det
            är den avgift som bankerna skall svara för. Det är ett belopp
            som motsvarar 0,25 % av det garanterade insättningsbeloppet. Moderaterna
            vill ha ett lägre belopp, nämligen 0,15 %. Därmed skulle fonduppbyggnaden
            spridas över en längre tidsperiod.
          </note>
          <note n="f5e8f578">
            Även här kan man naturligtvis ha antaganden som väger för och
            emot, men majoriteten i utskottet - alla utom moderaterna - anser
            att regeringens avväganden och resonemang är väl genomtänkta.
          </note>
          <note n="376ea1dc">
            Beträffande Miljöpartiets reservation skall jag villigt erkänna
            att jag har viss sympati för den. Men det insättarskydd som vi
            nu diskuterar och är beredda att anta skall utgöra ett grundskydd.
            Stora behållningar, om än kortvariga, kräver en ökad medvetenhet
            hos insättarna om eventuella risker. Någonstans måste man också
            dra gränser. Reglerna måste vara tydliga, inte godtyckliga, vilket
            lätt kan bli fallet när man skall försöka dra gränser för vad
            som ryms inom ett socialt kriterium.
          </note>
          <note n="86cb7ade">
            Fru talman! Som jag sade i min inledning måste vi ha förtroende
            för banksystemet i dess helhet. Däri ligger självfallet att vi
            också måste skapa regler som är tydliga och inte kan misstolkas.
          </note>
          <note n="08adc779">
            Jag är ändå glad, fru talman, över att vi nu får en insättargaranti
            som skyddar småspararna, konsumenterna, och deras intresse.
          </note>
          <note n="9a3167aa">
            Jag yrkar bifall till näringsutskottets betänkande nr
          </note>
          <note n="7ca89439">
            7 och avslag på samtliga reservationer.
          </note>
          <note n="e0cbf708">
            Överläggningen var härmed avslutad.
          </note>
          <note n="498f9152">
            (Beslut skulle fattas den 8 december.)
          </note>
          <note n="99832e66">
            26 § Bordläggning
          </note>
          <note n="5a428a6a">
            Anmäldes och bordlades
          </note>
          <note n="50290513">
            Motioner
          </note>
          <note n="f47e3905">
            med anledning av prop. 1995/96:113 Svenskt deltagande i fredsstyrka
            i f.d. Jugoslavien
          </note>
          <note n="87c57b0a">
            1995/96:U13 av Gudrun Schyman m.fl. (v)
          </note>
          <note n="93fc15f7">
            1995/96:U14 av Lars Leijonborg m.fl. (fp)
          </note>
          <note n="ee786a26">
            1995/96:U15 av Ingrid Näslund (kds)
          </note>
          <note n="e32f9693">
            1995/96:U16 av Erik Arthur Egervärn (c)
          </note>
          <note n="7bc66e73">
            1995/96:U17 av Peter Eriksson m.fl. (mp)
          </note>
          <note n="7c2756d3">
            27 § Kammaren åtskildes kl. 17.55.
          </note>
          <note n="cae38485">
            Förhandlingarna leddes
          </note>
          <note n="374046d7">
            av talmannen från sammanträdets början t.o.m. voteringen kl.
            13.13,
          </note>
          <note n="4999298c">
            av förste vice talmannen därefter t.o.m. 20 § anf. 90
          </note>
          <note n="898a0e22">
            (delvis) och
          </note>
          <note n="b24ccf3e">
            av andre vice talmannen därefter till sammanträdets slut.
          </note>
        </div>
      </body>
    </text>
  </TEI>
</teiCorpus>
