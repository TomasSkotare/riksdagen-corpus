<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 1995</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 1995</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-199596--115</head>
          <docDate when="1995">1995</docDate>
        </div>
      </front>
      <body>
        <div>
          <note n="bb0dba55">
            Det justerade protokollet beräknas utkomma om 3 veckor
          </note>
          <note n="ebff92b8"/>
          <note n="997d21bb">
            -----------------------------------------------------
          </note>
          <note n="dde8d4a1">
            1 § En ekonomisk politik för att halvera den öppna arbetslösheten
            till år 2000, m.m.
          </note>
          <note n="207de466">
            Föredrogs
          </note>
          <note n="d9e8e727">
            Finansutskottets betänkande 1995/96:FiU15
          </note>
          <note n="f56b4315">
            En ekonomisk politik för att halvera den öppna arbetslösheten
            till år 2000, m.m. (prop. 1995/96:207
          </note>
          <note n="43906ae9">
            och prop. 1995/96:222)
          </note>
          <note n="0bba702b">
            Anf. 1 BO LUNDGREN (m)
          </note>
          <note n="29b4ef34">
            Fru talman! I det närmaste 600 000 människor i
          </note>
          <note n="b9e1f8a7">
            Sverige är öppet arbetslösa eller i någon form av åtgärder. Det
            är nästan 20 gånger så många som bor i hela Katrineholms kommun.
            Fler och fler drabbas av arbetslösheten för varje dag. Som vi
            hörde i morse blir fler och fler också långtidsarbetslösa.
          </note>
          <note n="14a3cf54">
            Sedan hösten 1994 har den socialdemokratiska regeringen chockhöjt
            skatterna på arbete, främst för lågoch medelinkomsttagare, på
            investeringar i nya jobb och på kunskap och kompetens. Resultatet
            är att massarbetslösheten håller på att permanentas.
          </note>
          <note n="e746313c">
            De som drabbas av arbetslöshet får sämre ekonomi, ofta bristande
            självkänsla och ibland sociala problem.
          </note>
          <note n="e39c9762">
            Men det finns också en kostnad för arbetslösheten, som får bäras
            av alla genom ännu högre skatter. De drabbar framför allt låg-
            och medelinkomsttagare hårdast. I genomsnitt 20 000-30 000 kr
            per hushåll kostar arbetslösheten, förutom de problem den skapar
            för den som är arbetslös.
          </note>
          <note n="e10e6bb2">
            Dessutom försämras förutsättningarna för att stat och kommun
            skall kunna utföra sina grundläggande uppgifter tillräckligt väl.
          </note>
          <note n="11632baf">
            Den viktigaste politiska uppgiften borde därför vara att skapa
            förutsättningar för tillväxt, expansion och nya jobb. Men socialdemokraterna
            sviker. Förra höstens s.k. tillväxtproposition blev en tillväxtbroms
            och den sysselsättningsproposition som man utlovade till maj månad
            i år uteblev helt.
          </note>
          <note n="0199c3b4">
            Vi moderater, folkpartisterna och kristdemokraterna lade i stället
            fram förslag om lägre skatt på arbete och investeringar, enklare
            regler för att anställa och om andra åtgärder som leder till ett
            bra klimat för företagande och nya jobb. Vi tog också initiativ
            till sommarens riksdagsarbete för att viktiga förslag skulle kunna
            träda i kraft redan i höst. Motvilligt tvingades regeringen med
            stöd av Centerpartiet att lägga fram två propositioner.
          </note>
          <note n="7864c56d">
            Om man ser på de två olika alternativen finner man att det är
            två skilda synsätt som präglar dem.
          </note>
          <note n="9c5a6bfb">
            Socialdemokraterna och Centern lägger framför allt fram förslag
            om åtgärder för dem som är arbetslösa, medan vi lägger fram förslag
            som skapar bättre förutsättningar för nya verkliga jobb och färre
            arbetslösa.
          </note>
          <note n="f37170ea">
            Denna skillnad avspeglar sig också i hur vi formulerar målen
            för respektive politik.
          </note>
          <note n="396f39a7">
            Socialdemokraterna och Centerpartiet vill halvera den öppna arbetslösheten,
            något som kan uppfyllas genom att ännu fler kommer i åtgärder
            eller på annat sätt inte registreras som arbetslösa, medan vi
            tillsammans med Folkpartiet och Kristdemokraterna sätter målet
            till att skapa så goda betingelser för arbete och företagande
            att den totala arbetslösheten skall kunna halveras, även om det
            tar sin tid.
          </note>
          <note n="11cbc534">
            De ansatser till nytänkande som finns i regeringens förslag om
            att delvis slopa dubbelbeskattningen och om en begränsad sänkning
            av arbetsgivaravgifterna motverkas tyvärr av andra skattehöjningar.
            Man tar som så ofta förr med den ena handen och ger med den andra.
            Dessutom har företagandets villkor redan tidigare i vår försämrats
            genom exempelvis orimliga momsregler, kraftigt höjda energiskatter
            och ökade kostnader genom en längre arbetsgivarperiod i sjukförsäkringen
            - allt sådant som ökar kostnaderna för arbete, för att anställa
            och som försvårar möjligheterna till nya jobb.
          </note>
          <note n="e3871a5c">
            Fru talman! Det är i företagen runt om i Sverige som de nya jobben
            måste växa fram. Ingen politiker kan besluta om de jobben. Det
            är bara de människor som driver dagens och morgondagens företag
            som avgör om det blir några nya jobb.
          </note>
          <note n="63460b09">
            Vår uppgift i Sveriges riksdag, och den är nog så viktig, är
            att skapa så goda villkor för företagande att tillräckligt många
            nya jobb verkligen växer fram. Var och en borde inse att den gamla
            80-talspolitik som förde Sverige in i arbetslöshetskrisen inte
            duger. Det finns inga genvägar. Politiken måste läggas om så att
            hindren för nya jobb rivs. Det finns framför allt tre områden
            som är väsentliga.
          </note>
          <note n="46c5e8b5">
            För det första måste skatterna sänkas med inriktning på sådana
            områden där det gör mest nytta för de nya jobben. Skatten på arbete
            måste sänkas. Inriktningen på den privata tjänstesektorn är här
            särskilt viktig.
          </note>
          <note n="ea02cc62">
            Den dubbla skatten på investeringar i nya jobb måste slopas helt.
            En dubbel skatt på investeringar i nya jobb är ju lika illa oavsett
            om den drabbar små eller stora företag. Den extra höga skatt som
            Sverige har på mindre snabbt växande företag, de som är framtidens
            företag, måste naturligtvis elimineras, liksom momsreglerna måste
            revideras så att det blir rimliga betalningsvillkor. Ingen företagare
            skall som i dag tvingas betala moms till staten innan han själv
            får in momsen av den han har sålt en vara till.
          </note>
          <note n="42f70455">
            För det andra måste det bli enklare att anställa.
          </note>
          <note n="44db9e89">
            Det är ett stort område. Dagens arbetsmarknadslagstiftning straffar
            ut dem som inte redan har jobb och skapar problem även för dem.
            Den hindrar ungdomar, de hundratusen och fler ungdomar som saknar
            jobb, att få ett verkligt jobb ute i företagen. Det är klart att
            vi måste reformera arbetsrätten och göra det enklare att anställa.
          </note>
          <note n="77652e83">
            För det tredje måste en utbildningssatsning värd namnet genomföras.
            Man kan inte bara öka antalet platser på ett sätt som inte leder
            till ökad kvalitet, utan snarare till minskad kvalitet. Det krävs
            en utbildningssatsning som genomsyrar hela utbildningen, från
            grundskola till högskola, som sätter kvaliteten i centrum, som
            skapar högre och bättre kvalitet. Vi måste naturligtvis ha en
            ekonomi och skatter i Sverige som gör att det lönar sig att skaffa
            bättre kunskaper och högre kompetens.
          </note>
          <note n="e37a96bf">
            Fru talman! Det går att eliminera massarbetslösheten. Det finns
            pessimister som i stället talar om att dela de jobb som finns,
            som gräver ned sig i någonting som för Sverige längre utför och
            som ytterligare försämrar välståndet.
          </note>
          <note n="c901edf1">
            Moderaterna, Folkpartiet och Kristdemokraterna har gemensamt
            lagt fram flera förslag som skulle förbättra villkoren för arbete
            och företagande, så att den totala arbetslösheten kan pressas
            tillbaka. En del av de förslagen kan, om riksdagen fattar beslut
            om dem, träda i kraft redan i höst.
          </note>
          <note n="bff3bbbd">
            Finansutskottets majoritet har avvisat de här förslagen. Men
            riksdagen har fortfarande möjlighet att ställa upp.
          </note>
          <note n="62f8865c">
            Jag yrkar bifall till reservationerna 1, 5, 8, 51,
          </note>
          <note n="cce2d967">
            141, 144 och 165.
          </note>
          <note n="6f394cae">
            (Applåder)
          </note>
          <note n="1bc2c35f">
            Anf. 2 ANNE WIBBLE (fp)
          </note>
          <note n="83af6ba6">
            Fru talman! Dagens debatt i riksdagen är ett bevis för att regeringen
            är på defensiven i kampen om de nya jobben och i kampen mot arbetslösheten.
            Det var interna motsättningar om främst arbetsrätten som stoppade
            utlovade förslag. Folkpartiet och de andra oppositionspartierna
            tyckte då att riksdagen måste ta initiativet och väckte en motion
            med förslag. Då vek sig regeringen och utarbetade i ganska snabb
            takt två propositioner som vi debatterar i dag.
          </note>
          <note n="9da8eeb8">
            Propositionerna innehåller tyvärr inte särskilt många konkreta
            förslag, och ännu färre s.k. skarpa förslag - för att använda
            Göran Perssons terminologi.
          </note>
          <note n="c5a37fdf">
            Det mesta är mer eller mindre otydliga aviseringar om sådant
            som skall komma senare.
          </note>
          <note n="95c60263">
            Jag tycker att detta är konstigt. Det visar väldigt tydligt att
            regeringen inte har bråttom i kampen om jobben och kampen mot
            arbetslösheten. Snart har halva mandatperioden gått och någon
            tillväxtfrämjande politik syns ännu inte till. Tvärtom har många
            beslut varit direkt skadliga och negativa för företagen och jobben.
            Det visar sig i statistiken, och många av oss känner också människor
            som är arbetslösa. Det har blivit färre personer som i dag kan
            försörja sig på eget arbete och flera personer som har blivit
            arbetslösa under denna politiks genomförande.
          </note>
          <note n="004de80a">
            Detta är desto mer uppenbart eftersom Socialdemokraterna i valrörelsen
            för två år sedan lovade att snabbt få ned den öppna arbetslösheten
            till under 5 %.
          </note>
          <note n="d2d369da">
            Det skulle faktiskt ha skett redan under förra året. I
          </note>
          <note n="f658eae0">
            dag uppgår arbetslösheten till över 8 %. Den verkliga arbetslösheten
            drabbar människor som döljs i olika åtgärdsprogram. Det gör att
            den totala arbetslösheten i dag uppgår till uppemot 13 %. Det
            har visat sig att antalet människor som kan försörja sig på eget
            arbete minskar under hela detta år. Och det lär inte bli mycket
            bättre nästa år om man skall tro på Konjunkturinstitutet, och
            för den delen också regeringen. Den totala arbetslösheten kommer
            även efter 1997 att vara högre än den var 1995. Detta är ett bevis
            för en utomordentligt misslyckad politik.
          </note>
          <note n="858bff17">
            Regeringen - och även Centern - trodde sig antagligen gripa till
            offensiven genom att föreslå ett mål för politiken - att halvera
            den öppna arbetslösheten till sekelskiftet. Detta har behandlats
            i finansutskottet.
          </note>
          <note n="255b16fe">
            Tyvärr är det inte bara ett dåligt mål - det är också ett ganska
            farligt mål. Det öppnar nämligen för tricksande med statistiken
            - att gömma undan människor utan arbete i olika åtgärdsprogram.
          </note>
          <note n="f33a4780">
            När man pratar med människor som saknar jobb visar det sig att
            de vill ha ett arbete som de kan försörja sig på. De vill inte
            ha beredskapsarbete, ALU, API
          </note>
          <note n="a3e796b1">
            eller någon annan bokstavskombination i form av tillfällig hjälp.
            Många vill faktiskt inte heller delta i någon utbildning eller
            i olika kursprogram. De vill ha jobb som de kan försörja sig på.
            Ändå har majoriteten i finansutskottet yrkat avslag på Folkpartiets,
            Moderaternas och Kristdemokraternas gemensamma förslag om att
            målet måste sättas så att det blir så många nya jobb att den totala
            arbetslösheten kan halveras.
          </note>
          <note n="bbe7a12d">
            I finansutskottets betänkande skriver majoriteten att den öppna
            arbetslösheten skulle vara ett bättre mål därför att den är så
            lätt att mäta. Det skulle med andra ord inte gå att mäta antalet
            människor i olika åtgärdsprogram. Detta är rent nys! AMS, komvux,
            folkhögskolor m.fl. producerar varje månad mängder med statistik
            över hur många personer som finns i olika program. Den totala
            arbetslösheten går visst att mäta. Att ta till sådana argument
            måste vara ett svepskäl.
          </note>
          <note n="cf145a76">
            Jag riktar mig nu till Arne Kjörnsberg, Per-Ola
          </note>
          <note n="90931e3b">
            Eriksson och Erik Åsbrink och påstår att ni egentligen gärna
            vill minska den totala arbetslösheten. Jag tror det. Man frågar
            sig då vilket det verkliga skälet är till att ni röstar nej till
            att sätta detta som mål. Varför säger ni nej till en politik som
            är så företags- och tillväxtfrämjande att den totala arbetslösheten
            kan halveras till sekelskiftet? Beror det på att ni inte vet vilken
            politik som behövs? Beror det på att ni är oense och inte kan
            inte bestämma er? Vet ni hur man skall göra men vågar inte för
            LO? Vilket är det verkliga skälet?
          </note>
          <note n="8fb39f5a">
            Fru talman! Den politik som krävs finns beskriven i motioner
            och reservationer från Folkpartiet. I många fall är dessa skrivna
            gemensamt med moderater och kristdemokrater.
          </note>
          <note n="29714c48">
            Vi har lagt fram förslag som riksdagen kan besluta om i dag.
            Det skulle vara en väldigt god start för att stimulera fram fler
            företagare, fler företag och nya jobb. Riksdagen kan alltså -
            om den vill - i dag besluta om att t.ex. sänka skatten för tjänstesektorn
            genom lägre arbetsgivaravgifter, att reformera arbetsrätten, att
            slopa dubbelbeskattningen, att avskaffa värnskatten, att sänka
            skatten för fåmansbolagen, att låta bli att tricksa med momsbetalningsperioder,
            att låta bli att förlänga sjuklöneperioden osv. Det går att göra
            detta.
          </note>
          <note n="c06c1a99">
            För att testa det yrkar jag bifall till reservationerna nr
          </note>
          <note n="ee285c15">
            1, 5, 34, 51, 141 och 165.
          </note>
          <note n="e65dab34">
            Fru talman! Regeringen börjar uppenbarligen inse att det är något
            fel på den egna politiken. De förslag som kan förbättra för småföretagen
            och de nya arbetena kommer inte från de egna leden, utan från
            de borgerliga partierna. Den socialdemokratiska ideologin duger
            inte.
          </note>
          <note n="078f0bdc">
            I dagens betänkande har majoriteten tagit fasta på några av de
            förslag som t.ex. Folkpartiet har lagt fram. Vi har sedan länge
            krävt en sänkning av arbetsgivaravgifterna så att det skall bli
            billigare att anställa. Nu utlovas en mycket minimal sådan. Vi
            har krävt slopad dubbelbeskattning. Nu säger regeringen att detta
            nog kommer för vissa företag - man vet inte riktigt vilka. Vi
            har krävt en förenkling när hushållen skall köpa tjänster, t.ex.
            enligt den franska s.k.
          </note>
          <note n="42e2ce6c">
            checkmodellen. Detta skall nu utredas.
          </note>
          <note n="05193827">
            Men det verkar inte riktigt som om regeringen själv tror på förslagen.
            Det blir därför väldigt halvhjärtat och minimalt - en sorts omvändelse
            under galgen. Arbetsrätten vågar man sig inte alls på. På en del
            andra områden har regeringen återfallit i en traditionell småföretagsovänlig
            s-politik. Det gäller t.ex.
          </note>
          <note n="254b1fe2">
            förslaget om en sjätte AP-fond. Nu kommer också från vissa fackföreningar
            förslag om s.k. övervinstfonder. Detta är någon sorts rest från
            70-talet som verkligen inte har framtiden för sig.
          </note>
          <note n="c14a5c0b">
            För att få fram de jobb som krävs fram till sekelskiftet - och
            det handlar om många, uppemot 400 000
          </note>
          <note n="1ad53e9a">
            nya arbeten - kan man räkna ut att det behövs mer än
          </note>
          <note n="bde380a0">
            2 000 nya arbeten varje vecka. Varje vecka ända fram till sekelskiftet!
            Då duger inte en sådan här socialdemokratisk politik, med några
            halvhjärtade "återåterställare".
          </note>
          <note n="250cd674">
            Det skall bli intressant att i dagen debatt och framöver se om,
            och i så fall när, Socialdemokraterna och Centern vågar inse detta.
            Tills dess döms de arbetslösa tyvärr att vänta. Det är tragiskt.
          </note>
          <note n="6f394cae">
            (Applåder)
          </note>
          <note n="18298f34">
            Anf. 3 LARS BÄCKSTRÖM (v)
          </note>
          <note n="5ef9370c">
            Fru talman! Vår tid för denna debatt är kort. Jag skall därför
            börja med att sammanfatta mitt och
          </note>
          <note n="895458b9">
            Vänsterns budskap i tre punkter.
          </note>
          <note n="fee4a1f6">
            För det första: Slå inte mot de arbetslösa! För det andra: Strama
            inte åt så hårt! För det tredje: Vi behöver en allians för arbete.
          </note>
          <note n="25ffbb29">
            I dag samlas vi för att fatta beslut mot arbetslösheten. Men
            kommer vi att fatta några beslut som skaffar fler jobb? Vi kommer
            sannolikt att godkänna två beslut som redan har trätt i kraft;
            sänkt stämpelskatt och sänkt bilaccis. Finns det någon i denna
            församling som tror att de eventuella besluten påtagligt kommer
            att höja sysselsättningen? Finns det någon?
          </note>
          <note n="59991e28">
            I övrigt rör de enda konkreta förslag som föreligger arbetsmarknadspolitiken
            och a-kassan. Det handlar om att behålla ALU. Det är inget offensivt
            förslag.
          </note>
          <note n="710fa204">
            Det handlar om att införa något som man kallar för
          </note>
          <note n="8afb46ad">
            OTA. Det innebär att man låter, eller rättare sagt tvingar, arbetslösa
            över 55 år att jobba åt kommunerna med a-kasseersättning. Det
            var det förslaget som ett statsråd, möjligen av misshugg, kallade
            för ett värdigt slut på arbetslivet. Det är inget offensivt förslag.
          </note>
          <note n="faf0f5ad">
            Förslaget som vi skall behandla om en ny a-kassa riktar sig ju
            snarast mot de arbetslösa, inte mot arbetslösheten. Det skaffar
            inte fler jobb. Det är ett dåligt förslag.
          </note>
          <note n="c14e4e94">
            Ledamöter! Skulle ett bifall till dessa lagförslag vara de enda
            beslut vi fattar här i dag tror jag att många skulle vara glada
            om inte riksdagen träffades på sommaren. Då tror jag att många
            arbetslösa skulle vara glada om riksdagen tog semester i ordets
            gamla mening - en ledighet under sex månader.
          </note>
          <note n="f2d985db">
            Vi måste göra någonting mer konkret. Att regeringens förslag
            till ändring av a-kassan är dåligt är berett och snarast riktat
            mot de arbetslösa kan alla som ser sakligt på frågan inse. Det
            framgår också av arbetsmarknadsutskottets yttrande. Utskottet
            tillstyrker visserligen förslaget - det är sant - men man gör
            det med formuleringar som snarast påminner om biskop Brask en
            gång i världen.
          </note>
          <note n="3f5b128a">
            Arbetslöshetskassornas samorganisation har hårt kritiserat förslaget
            och riktat en svidande kritik mot det. LO och TCO vädjar till
            denna församling att inte anta lagförslaget. Om riksdagen ändå
            skulle göra det vore det, för att använda politikerspråk. ett
            ej väl avvägt beslut. Eller på mer vardaglig svenska: ett dumt
            beslut. Det är ett beslut som kommer att ta tid att reparera när
            det gäller förtroende. Det är en konfrontationspolitik i politiken,
            men det är också konfrontation på arbetsmarknaden. Det kommer
            att ta tid att reparera de skadeverkningarna.
          </note>
          <note n="f05dafec">
            Så till min andra punkt: Sluta att strama åt så hårt.
          </note>
          <note n="659e07d4">
            Vi stödjer ambitionen att sanera statsfinanserna.
          </note>
          <note n="7f03c4ff">
            Vänsterpartiet och regeringen var överens om 114
          </note>
          <note n="18449f1d">
            miljarder, och så höjde regeringen i våras budet till
          </note>
          <note n="8dabb3f8">
            126 miljarder. Det är en skillnad på 12 miljarder. Om vi antog
            vår lättare finanspolitik skulle vi ändå kunna nå målet om balans
            i de offentliga finanserna år 1998.
          </note>
          <note n="8bd06985">
            Det skulle vara möjligt med tanke på den förbättrade situationen.
            De 12 miljarderna skulle kunna användas för att trygga jobb, t.ex.
            i vård och omsorg.
          </note>
          <note n="fe09808b">
            Det är sant som Bo Lundgren sade att vi politiker inte kan bestämma
            fram jobb här i riksdagen. Men vi kan bestämma att vi inte skall
            avskeda i offentlig sektor. Det kan vi bestämma. De 12 miljarder
            som vi har lättat finanspolitiken med skulle kunna användas för
            att stimulera den privata och offentliga tjänstesektorn. En dryg
            tiondel av de 12 miljarderna skulle räcka för att höja upp a-kassan
            till 80-procentsnivån.
          </note>
          <note n="77c1dcde">
            Det är kanske inte någon dramatiska skillnad. Men det är en viktig
            skillnad för sysselsättningen.
          </note>
          <note n="2e8f8754">
            Varför har ni höjt ribban till 126 miljarder? Det är kanske för
            EMU:s skull, eller kanske för att imponera på finansmarknadens
            aktörer; de som Göran Persson kallar flinande 25-åringar. Det
            är möjligen därför.
          </note>
          <note n="4b767f84">
            Men man kan inte tygla den marknaden på det sättet.
          </note>
          <note n="1c434c4f">
            Den är som jätten Gargantua, omättlig.
          </note>
          <note n="22b7f9ce">
            Det är därför dags att återvända till den klassiska frågan: Har
            vi över huvud taget råd att arbeta? Vi i
          </note>
          <note n="dfa3b0f2">
            Vänstern säger att vi har det. Landets finanser kan inte uthålligt
            saneras med någon slags anorexi för den offentliga sektorn. Landets
            finanser skall saneras med fler i arbete, fler sysselsatta, fler
            anställda och fler företagare.
          </note>
          <note n="d7d13120">
            Det finns en politik för en sådan utveckling. Vi kan stödja den
            genom en aktiv närings- och utbildningspolitik inriktad på kompetenshöjning
            och miljöomställning. I proposition 222 finns en del riktlinjer
            som går åt rätt håll. Det finns en del gamla Vänsterpartiförslag,
            och vi har fler förslag. Där finns det möjligheter.
          </note>
          <note n="2812c637">
            Vi behöver en stark exportsektor. Men vi behöver också en hemmamarknad.
            Det borde stå klart för alla att alla företag behöver kunder.
            När köpmännen tvingas konstatera att det fattas kunder även när
            man nu igen har rea på rean på kläder borde vi politiker inse
            att det är brist i efterfrågan. Det är litet knepigt att det är
            vi i Vänstern som skall behöva påpeka ett sådant fundament i marknadsekonomin.
            Det krävs bättre villkor för både privat och offentlig tjänstesektor.
            Vi har anvisat en ram på 10 miljarder för sådana skattesänkningar.
          </note>
          <note n="0e0038dc">
            Något som hör samman med hemmamarknaden är fördelningspolitiken.
            Man säger att sparandet är högt, och det är det. Samtidigt vet
            vi att många hushåll har svårt att klara dagliga utgifter. Det
            visar att vi behöver en aktivare fördelningspolitik som styr pengar
            från ett finansiellt sparande till effektiv efterfrågan. Det är
            en politik för fler jobb. Men den räcker inte. Om vi skall få
            tillbaka en politik för full sysselsättning behöver vi också en
            arbetstidsförkortning. Det är helt nödvändigt. Det är inte något
            passivt, utan det är aktivt.
          </note>
          <note n="2165f79d">
            Under 60- och 70-talet steg sysselsättningen i
          </note>
          <note n="561a0c90">
            Sverige. Samtidigt sjönk den totala mängden arbetade timmar.
            Det visar att vi på 60- och 70-talet klarade att korta arbetstiden
            och öka sysselsättningen. Vi skall gå tillbaka till den politiken.
            En nedkortning av arbetstiden och ett ökat utrymme för offentlig
            och privat tjänsteproduktion stärker kvinnornas ställning på arbetsmarknaden.
            Det är viktigt, eftersom arbetslösheten just nu slår hårdast mot
            kvinnorna.
          </note>
          <note n="1a3e760d">
            Vi har förslag till stimulanser. Vi har ett 20-
          </note>
          <note n="0a8268ef">
            miljarderspaket för fler jobb. Det är ett paket som inte främst
            handlar om ökade utgifter, som ni säkert tror, ni som inte har
            läst våra förslag. Sanningen är att det faktiskt främst handlar
            om riktade skattesänkningar för att stimulera jobb. Vi sätter
            kampen för jobben i första rummet.
          </note>
          <note n="86a109ec">
            Fru talman! Jag vill avrunda med att tala om min sista punkt:
            En allians för arbete. Det behövs. På vår kongress talade vi om
            ett nytt alternativ förankrat i arbetarrörelsens fackliga och
            politiska organisationer, ett alternativ med en tydlig röd-grön
            profil. Gudrun
          </note>
          <note n="6b763991">
            Schyman sade i den senaste partiledardebatten att vi i ett sådant
            alternativ naturligtvis ser Vänstern och
          </note>
          <note n="03add2c3">
            Socialdemokraterna men även andra partier. Det måste vi nu ha.
            Vi måste sätta kampen för jobben i främsta rummet.
          </note>
          <note n="446d562b">
            Vårt 20-miljarderspaket kan till stora delar rymmas inom ramen
            för en lättare finanspolitik. Men vi är också beredda att finansiera
            med andra skattehöjningar och inkomstförstärkningar. Vi är beredda
            att diskutera besparingar. Det skulle vara en fördel om vi kunde
            skapa en sådan bred allians som inte bara omfattar partier utan
            också arbetsmarknadens parter. Men då måste politiken sluta att
            slå mot de fackliga organisationerna och löntagarna. Annars kan
            man inte skapa en allians.
          </note>
          <note n="17b7431c">
            Det är bra att regeringen vill lägga fast målet om att halvera
            den öppna arbetslösheten. De borgerliga partierna säger att det
            är otillräckligt. Anne Wibble sade det. Det är nog sant, Anne
            Wibble, att det är otillräckligt. Men när ni säger det är det
            inte riktigt trovärdigt. Ni har inte sådan record på det området
            att ni kan säga så. Det låter snarast om ett utslag av klassisk
            överbudspolitik. Det är vad man en gång anklagade vpk för. Liksom
            på bondauktioner höjer man buden hela tiden. Varför inte säga:
            Arbete åt alla?
          </note>
          <note n="ee796887">
            Det är bra med ett operativt mål. Jag talar om en allians för
            arbete. Det hade varit bra om jag också kunnat hälsa och se en
            möjlighet till en borgerlig vänster i en sådan allians. Men den
            dörren tycks vara definitivt stängd. I stället har tre partier
            ånyo slutit sig samman i ett borgerligt block. Det är inte längre
            några fyra musketörer som kan säga: Alla för en! Det är snarast
            Kvartetten som sprängdes.
          </note>
          <note n="8cbe35e7">
            Budskapet är detsamma - det ständiga borgerliga budskapet - att
            ta med den ena handen och ge med den andra, som Bo Lundgren sade.
            Man tar från låginkomsttagare och hushåll och ger till företagare.
            Det är en politik som har prövats. Den höll inte, och väljarna
            har avvisat den. Vi kommer att avvisa den igen.
          </note>
          <note n="cf3096f1">
            Men vi ser gärna en borgerlig vänster.
          </note>
          <note n="0c093920">
            Just nu har ni i regeringen majoritet tillsammans med Centerpartiet.
            Och det är ju bra för er det! Visst.
          </note>
          <note n="c052f3d8">
            Men en politik mot arbetslösheten handlar inte främst om mandatmatematik.
            Det handlar faktisk också om att ge framtidstro och optimism i
            detta samhälle. Som det är nu låter många människor i samhället,
            även när de försöker att vara optimistiska, ungefär som den borne
            pessimisten som säger: Det här året var litet sämre än det föregående,
            men å andra sidan är det bättre än det kommande!
          </note>
          <note n="738638cd">
            Man väntar på ständiga sparpaket från regeringen.
          </note>
          <note n="ef6f28e0">
            Skall vi få en offensiv och en framtidsanda måste man sluta att
            ständigt tala om sparpaket och budgetsanering. Om hushållen skall
            dra ner på sitt sparande behövs detta. Om efterfrågan skall öka
            behövs en aktiv fördelningspolitik. Om Sverige skall klara en
            uthållig tillväxt krävs miljöomställning och förnyelse. Vi behöver
            verkliga visioner som tar fasta på att Sverige är ett rikt land,
            och också ett idérikt land. Ett land med en god utbildningsnivå
            och en utvecklad infrastruktur. Det är ett budskap som säger att
            vi har möjlighet att åter nå full sysselsättning.
          </note>
          <note n="6288e0b3">
            Fru talman! Jag yrkar bifall till reservationerna 2
          </note>
          <note n="3afd0b53">
            och 6.
          </note>
          <note n="6f394cae">
            (Applåder)
          </note>
          <note n="04ff8470">
            Anf. 4 ROY OTTOSSON (mp)
          </note>
          <note n="07056c9e">
            Fru talman! Socialdemokraterna har misslyckats med att infria
            sitt löfte till svenska folket att få ner arbetslösheten. "Vår
            politik ger 90 000 ny jobb -
          </note>
          <note n="47f9ee8f">
            direkt", stod det i broschyrerna som ni delade ut till de svenska
            hushållen inför valet. Den socialdemokratiska regeringen har trots
            en aldrig tidigare skådad miljardrullning av skattepengar misslyckats
            med att öka sysselsättningen. Er s.k. arbetslinje har visat sig
            vara en bidragslinje som inte ger nya jobb.
          </note>
          <note n="85570209">
            Bidragsberondet ökar, kostnaderna i stat och kommun ökar, och
            skatterna ökar. Det driver fram ytterligare besparingar som tvingar
            ut alltfler människor i arbetslöshet. Alltfler av de arbetslösa
            tvingas ut i marginalerna, utanför arbetslöshetsförsäkringen och
            utanför trygghetssystemen. De alltmer desperata besparingar ni
            föreslår i bl.a. a-kassan urholkar välfärden och ökar orättvisorna.
            Det blir svårare för de unga att ta sig in, och risken att åka
            ur ökar.
          </note>
          <note n="b7685709">
            Socialdemokraterna har tappat greppet om sin främsta röstvinnarfråga
            - arbetslösheten. Nu är det i stället vi i oppositionen som får
            driva på. Den här debatten och de beslut vi snart skall fatta
            har tvingats fram av att vi i oppositionen tog initiativet och
            ställde förslag direkt här i riksdagen, just på grundval av att
            regeringen inte lade fram sitt utlovade förslag om att minska
            arbetslösheten.
          </note>
          <note n="dbc4138d">
            När vi gjorde det fick ni i regeringen bråttom, och snickrade
            hastigt ihop ett förslag tillsammans med
          </note>
          <note n="a2cd592c">
            Centerpartiet. Det blev ett hafsigt och ogenomtänkt förslag,
            kortsiktigt och magert, alla utredningar till trots. Vi kan tyvärr
            konstatera att den öppna arbetslösheten, trots det högstämda löftet
            om halvering, kommer att fastna kring 8-procentsnivån om det fortsätter
            på detta vis.
          </note>
          <note n="56c2c8a9">
            Problemet med er socialdemokrater är inte att ni inte vill minska
            arbetslösheten. Tvärtom - jag har ingen anledning att betvivla
            ert engagemang för de arbetslösa, och er genuina vilja att skapa
            fler jobb.
          </note>
          <note n="9d672816">
            Men ni klarar det inte. Era ideologiska skygglappar och era föråldrade
            politiska traditioner gör er blinda för de möjligheter som finns.
            Ni säger att ni vill öka den privata företagsamheten, men klarar
            inte av att ta till er vare sig företagarnas eller den politiska
            oppositionens många förslag. Ni säger att ni vill slå vakt om
            välfärdens kärna - skola, vård och omsorg - men samtidigt har
            ni kopplat ett hårdnande strypgrepp på kommuner och landsting.
            Ni säger att arbetslinjen skall gälla, men som Riksdagens revisorer
            nyligen visat tränger era arbetsmarknadspolitiska åtgärder i hög
            grad ut ordinarie jobb inom både företag, kommuner och landsting.
            Er egen partikongress har slagit fast att ni skall arbeta för
            sänkt arbetstid, men ni säger nej till alla förslag om sänkt arbetstid
            och därmed nej till fler jobb, när samma krav nu kommer från oss
            i oppositionen! Det gör ni i dag, precis som ni gjort gång på
            gång de sista två åren. Ni säger att det skall komma en storsatsning
            på gröna jobb, att miljökrav och miljösatsningar kommer att skapa
            massor av nya jobb och tillfällen för nya företag. Men ni skär
            i stället ned på miljön - t.o.m. på kalkningen av sjöar och vattendrag,
            så att 20 års miljöarbete mot försurningen riskerar att bli fördärvat.
            Den miljösatsning på en miljard fördelad på ett antal år som ni
            nu skryter med kan jämföras med den satsning på allergisanering
            som ni gjorde upp med oss om förra året. Det handlar om dubbla
            beloppet på ett år. Det ni kallar miljösatsning är i själva verket
            ett kraftig neddragning, och det ger knappast några nya gröna
            jobb!
          </note>
          <note n="1ad546ac">
            På punkt efter punkt säger ni en sak, men gör en annan. På punkt
            efter punkt demonstrerar ni er oförmåga att förnya er politik.
            Ni vill gärna framstå som lyhörda förnyare, men är i själva verket
            benhårda traditionalister som vägrar inse att ni har fel. Så gör
            ni om felen.
          </note>
          <note n="7d39f796">
            Fru talman! Den ekonomiska återhämtning vi haft under senare
            år har främst berott på att svensk exportindustri tjänat mycket
            grova pengar på att kronans värde sjönk drastiskt när den fasta
            växelkursen övergavs för några år sedan. En stor del av dessa
            vinster har investerats i utbyggd produktion i Sverige. Vi har
            haft en investeringsledd högkonjunktur, och investeringsnivån
            är fortfarande hög. Det kan ytligt sett verka utmärkt. Men denna
            exportindustri är råvarubaserad, energiintensiv och utsatt för
            hårdnande internationell konkurrens. Investeringarna har heller
            inte lett till nya jobb. Produktiviteten har höjts genom att man
            tillverkar mer av samma sak med färre anställda! På så vis har
            konkurrenskraften i och för sig stärkts, och det är bra, men samtidigt
            består arbetslösheten på en orimligt hög nivå.
          </note>
          <note n="39117311">
            Vad värre är är att de så kallade soluppgångsbranscherna - de
            näringar som internationellt sett växer snabbt och genererar jobb
            i andra länder - i huvudsak står och stampar i Sverige. Det handlar
            om miljösektorn, som jag redan nämnt, men också om stora delar
            av övriga tjänstesektorn, informations- och IT-sektorn osv. Här
            görs inte de stora investeringarna - tvärtom råder ett permanent
            lågtryck över den inhemska marknaden. Efterfrågan är fortsatt
            svag eftersom folk antingen inte har pengar eller föredrar att
            betala av sina lån och spara inför en osäker framtid.
          </note>
          <note n="3975b67c">
            Det ser ut som om ni socialdemokrater är på väg att upprepa misstagen
            från 70- och 80-talen: kraftiga devalveringar som gynnar exportindustrin,
            ökat utgiftstryck och ökade skatter. Så följer de växande svårigheterna.
            Skillnaden är att svårigheterna nu yttrar sig främst som ökad
            arbetslöshet. Då var det hög inflation, stagnerande eller minskade
            realinkomster och en ohållbar spekulationsekonomi i lån och fastigheter
            som så småningom kraschade in i 90-talets depression.
          </note>
          <note n="05784c47">
            Denna skillnad beror i huvudsak på att ni under
          </note>
          <note n="1d7eda77">
            70- och 80-talen kunde låna alltmer pengar på penningmarknaden,
            men med dagens helt enorma statsskuld går inte det längre. Det
            finns somliga ute på vänsterkanten som tror sig kunna låna sig
            till ytterligare frister - kanske oändliga frister - utan att
            någonsin behöva betala tillbaka. Så vansinniga är trots allt inte
            ni i regeringen, och tack och lov för det!
          </note>
          <note n="00d1cbaa">
            Men tro för den skull inte att kamerala åtgärder mot budgetunderskott
            skapar jobb. Nu är det snart ett år sedan vi kom överens med er
            i regeringen i tillväxtpropositionen om att det också gäller att
            satsa på utbildning, starkare näringsliv och miljö för att klara
            landets ekonomi och sysselsättning. Det var en utgångspunkt och
            en plattform för fortsatt samarbete och gemensamma satsningar.
            Men sedan dess har egentligen ingenting hänt. Det ni nu föreskriver
            är i huvudsak upprepningar av vad vi sade redan då. Året som gått
            har i stället ägnats åt interna socialdemokratiska bekymmer, regeringsombildning
            och partitaktiska manövrer för att splittra de politiska motståndarna
            på högerkanten. Ert samarbete med Centerpartiet är maktpolitiskt
            intressant, men det ger inte fler jobb.
          </note>
          <note n="81a2226f">
            Däremot är det uppenbart att Centerpartiets mark- och kapitalägande
            kärntrupper har fått det bättre ställt.
          </note>
          <note n="8c1a60b2">
            Alla som är arbetslösa tvingas se tillbaka på ett förlorat år.
            Tyvärr är det svårt att se någon ljusning framöver.
          </note>
          <note n="e05250b6">
            Fru talman! Det första målet borde vara att halvera den totala
            arbetslösheten. Man skall alltså räkna in de arbetsmarknadspolitiska
            åtgärderna. Det skall inte duga med statistiska manipulationer
            eller konstlade åtgärder. Man behöver ett riktigt mål för att
            kunna vidta riktiga åtgärder.
          </note>
          <note n="a2055b79">
            För det andra måste arbetstiden sänkas. Om var och en av oss
            som har arbete arbetar en timme mindre per dag ger det hundratusentals
            nya jobb.
          </note>
          <note n="30bdfa6c">
            För det tredje måste beskattningen av arbete sänkas. Det höga
            kostnaderna för att anställa fler eller köpa tjänster måste ned,
            och också stanna nere på längre sikt.
          </note>
          <note n="b9d57707">
            För det fjärde måste företagen ges både bättre tillgång till
            riskvilligt kapital och smidigare och enklare regler.
          </note>
          <note n="0feff322">
            För det femte måste besparingar som slår mot välfärdens kärna
            - vården, omsorgen och skolan - och som slår mot de människor
            som har de minsta ekonomiska marginalerna, upphöra. Tvärtom måste
            fördelningspolitiken skärpas och besparingarna i stället inriktas
            mot dem som är välbeställda. Det ger betydligt fler jobb både
            i företag, kommuner och landsting.
          </note>
          <note n="7d9c872a">
            För det sjätte måste satsningen på miljön komma i gång på allvar.
            Det ger också många nya jobb i både gamla och nya verksamheter.
          </note>
          <note n="2b6071a5">
            Fru talman! Jag vill med anledning av detta yrka bifall till
            reservationerna 3, 7, 65, 73 och 98. Jag kan konstatera att det
            inte saknas realistiska förslag för att sänka arbetslösheten.
            Men hittills saknas den regering som krävs för att förslagen skall
            bli verklighet.
          </note>
          <note n="65783ef3">
            Anf. 5 MATS ODELL (kds)
          </note>
          <note n="3bd6d06a">
            Fru talman! Bakgrunden till att riksdagen samlas så här på övertid
            mitt i sommaren är ju att regeringen inte har mäktat lägga fram
            en sysselsättningsproposition under maj månad, som var planerat,
            så att riksdagen hade kunnat fatta beslut före sommaruppehållet.
          </note>
          <note n="af3a78e8">
            När vår regering lämnade över till socialdemokraterna hösten
            1994 tillkom det ungefär 1 000 nya jobb per vecka. I dag försvinner
            ungefär 1 000 jobb per vecka. Och både AMS och Konjunkturinstitutet
            förutser nu en ytterligare försämring av sysselsättningsläget.
            Regeringen har ju lovat pressa ned arbetslösheten, men i stället
            ökar den nu efter två år med socialdemokraterna i Rosenbad.
          </note>
          <note n="8fb3c864">
            Bakgrunden är, nu som tidigare, att regeringen saknar såväl en
            ideologi som en strategi för att genom ett varmare och bättre
            företagarklimat få ned den totala arbetslösheten.
          </note>
          <note n="780445e8">
            Jag tycker faktiskt att det är värt att påminna om att socialdemokraterna
            armbågade sig fram till makten på löften om att redan 1995 "tiondel
            för tiondel"
          </note>
          <note n="c94449fc">
            pressa tillbaka arbetslösheten till 5 %. Det blev precis tvärtom.
            När vi lämnade över i september 1994 var
          </note>
          <note n="69241bc8">
            374 400 arbetslösa. Förra veckan var 443 500 människor öppet
            arbetslösa, alltså 69 100 fler efter två år med Göran Persson
            i Rosenbad. Tala om löftesbrott!
          </note>
          <note n="b1cdf604">
            Folk trodde faktiskt på att socialdemokraterna skulle kunna åstadkomma
            en snabb sänkning av arbetslösheten, att det nu skulle vara slut
            på nedskärningarna i a-kassa, föräldraförsäkring och sjukförsäkring,
            att det nu inte skulle sägas upp några fler anställda i kommuner
            och landsting. Nu skulle det minsann tvärtom bli nya resurser
            till vård och omsorg.
          </note>
          <note n="022bd94d">
            Det trodde man. Sanningen är att det aldrig har skurits ned så
            mycket inom vård och omsorg som sedan socialdemokraterna kom tillbaka
            till makten - 3 miljarder enbart i Stockholms läns landsting.
          </note>
          <note n="75fd53ed">
            Man trodde att socialdemokraterna hade en mirakelmedicin mot
            arbetslösheten. Man trodde också på myten att Sveriges problem
            började under förra mandatperioden. Man trodde att besparingarna
            då berodde på att den borgerliga regeringen av ren illvilja ville
            skära ned i välfärden. Men Sveriges problem, fru talman, är faktiskt
            resultatet av 25 år av felaktig politik. Regeringen har faktiskt
            bundit ris åt egen rygg genom att skylla nästan alla Sveriges
            problem - kanske snart också semestervädret - på regeringen Bildt.
          </note>
          <note n="aa8321e3">
            Därför är regeringens mandat att avveckla den totala arbetslösheten
            nu så snävt. Valet av mål - att halvera den öppna arbetslösheten
            - är inte gjort av en slump. Nej, det är mycket noggrant och slugt
            uttänkt.
          </note>
          <note n="ba3a58f9">
            Medlen att minska den öppna arbetslösheten har nämligen mycket
            hög politisk acceptans i regeringen närstående kretsar. Därför
            blir det selektiva åtgärder som RAS och andra AMS-åtgärder, som
            en utredning beställd av Riksdagens revisorer i dagarna för övrigt
            dömt ut för att de tränger undan många ordinarie arbetstillfällen.
            Men att minska den totala arbetslösheten genom ett varmare och
            bättre klimat för allt företagande har däremot en låg acceptans
            i regeringen närstående kretsar. Det betraktas fortfarande som
            något slags högerpolitik.
          </note>
          <note n="ff720e3d">
            Per-Ola Eriksson får ursäkta, men när man läser resultatet av
            regeringens nattliga överläggningar med
          </note>
          <note n="9940d4b1">
            Centerpartiet kommer man osökt att tänka på omdömet som han fällde
            som hade klippt grisen: Mycket skrik och litet ull. Visst tar
            man vissa steg i rätt riktning, och visst blev det litet ull till
            slut, men inte räcker det till helgdagsrock åt far eller söndagskjol
            åt mor
          </note>
          <note n="9cb95288">
            - möjligtvis räcker det till någon liten tumme åt landets småföretagare
            att värma sig med i den politiska snålblåsten.
          </note>
          <note n="f9f3751a">
            Det räcker nämligen inte att med läpparna bekänna att det är
            företagen som ska skaffa fram de nya jobben. Det är ungefär som
            när man är ute och åker på sjön: Det krävs så tydliga kursförändringar
            att de uppfattas och registreras också av andra sjöfarande.
          </note>
          <note n="c706416a">
            Men landets företagare kan knappast uppfatta någon förändring
            i företagarklimatet. Tvärtom blåser det fortfarande både kallt
            och snålt. Regeringen tvingar nu igenom en fördubbling av arbetsgivarperioden
            i sjukförsäkringen - en hel månad skall landets småföretagare
            nu ta ansvar för de anställdas sjukdom. Det kommer inte att leda
            till nya jobb. Samma sak gäller reglerna för inbetalning av moms.
            Fortfarande kommer många företag att tvingas leverera in moms
            innan de själva har fått betalt av sina kunder.
          </note>
          <note n="75e9327d">
            Vi kristdemokrater har tillsammans med Folkpartiet och Moderaterna
            i gemensamma reservationer lagt fram ett alternativ till regeringens
            otillräckliga politik. Vi har nämligen ett mer ambitiöst mål än
            vad regeringen har. Våra åtgärder siktar till att halvera den
            totala arbetslösheten genom att skapa förutsättningar för nya
            jobb i landets hundratusentals små och stora företag. Vi har till
            skillnad från regeringen försökt identifiera drivkrafterna till
            företagande. Att som vi vill ge starka motiv till att starta och
            driva företag är fortfarande högexplosivt och kontroversiellt
            i regeringen och den närstående kretsar. Jag misstänker att vi
            kommer att få höra mer om det när Arne Kjörnsberg efter mig tar
            till orda å utskottets vägnar.
          </note>
          <note n="b5272128">
            Vad vi vill ha är fler och växande företag, och då är det inte
            särskilt klokt att lägga dubbelt så hög skatt på risksparande
            som på det helt riskfria sparandet i bank. Därför måste dubbelbeskattningen
            bort för alla företag.
          </note>
          <note n="6204a99a">
            Fåmansbolagsreglerna, denna rest från lidbommeriets dagar, när
            man stiftade lagar med jantelagen som huvuddirektiv, är helt kontraproduktiva
            och måste ändras, så att de blir mer jämställda med reglerna för
            de större företagen när det gäller beskattningen.
          </note>
          <note n="4cf81dc9">
            Sverige exporterar också alldeles för många patent och uppfinningar,
            som exploateras och skapar jobb i andra länder. Därför vill vi
            införa skattebefrielse på royaltyinkomster från nya patent.
          </note>
          <note n="0edac60d">
            Arbetsrätten, fru talman, spelar faktiskt en stor roll för företagens
            vilja att anställa. Men regeringen har sjabblat med arbetsrättsfrågan
            och lagt den i den ena långbänken efter den andra. Den senaste
            tidpunkt som angivits - tidtabellen revideras ständigt - är den
            23
          </note>
          <note n="27b78795">
            augusti om jag minns rätt. Det skall bli mycket spännande att
            se vad som händer då. Regeringen kommer aldrig ifrån den grundprincip
            som vi kristdemokrater hävdar, nämligen att lag måste med lag
            förändras.
          </note>
          <note n="d1679dfe">
            Vi kristdemokrater har alltid kämpat för familjen.
          </note>
          <note n="75f1a539">
            Vi vet också att många äldre, som genom hårt arbete har varit
            med och byggt upp Sverige, nu inte får den vård, omsorg och hemtjänst
            som de verkligen behöver. Samtidigt växer arbetslösheten. Detta
            är ett totalt misslyckande för regeringen.
          </note>
          <note n="550c65dd">
            Vi vill se till att landets dubbelarbetande föräldrar och pensionärer
            får möjlighet att köpa servicetjänster på rimliga villkor. Här
            finns en enorm potential, både när det gäller att förbättra livskvaliteten
            för många människor och när det gäller att skapa förutsättningar
            för nya jobb. Vi vill alltså börja sänka skatten på arbete inom
            en ny tjänstesektor, som också riktar sig till hushållen. Riksdagen
            kan faktiskt här i dag, genom att stödja den reservation som vi
            har gemensam med
          </note>
          <note n="5f2a0a54">
            Folkpartiet och Moderaterna, se till att nya jobb kan komma i
            gång redan den 1 oktober.
          </note>
          <note n="54270b86">
            Vi kristdemokrater har ju ofta i hård motvind försökt jobba för
            att öppna tjänstesektorn som också riktar sig till hushållen.
            Jag konstatera, fru talman, när jag läser finansutskottets betänkande
            att samtliga politiska partier utom Socialdemokraterna nu faktiskt
            är inne på denna linje. Det har alltså skett en stor förändring,
            och vi betraktar det som en stor framgång.
          </note>
          <note n="33eecf4e">
            Om vi också röstade för detta i dag skulle faktiskt den här extrasessionen
            inte vara förgäves för landets arbetslösa. Jag yrkar bifall till
            reservationerna 1, 5, 51,
          </note>
          <note n="ef200cb9">
            141 och 165, som har det gemensamt att om vi röstar för dem går
            förslagen igenom och träder i kraft redan den 1 oktober.
          </note>
          <note n="9be19200">
            Anf. 6 ARNE KJÖRNSBERG (s)
          </note>
          <note n="b19a2864">
            Fru talman! I uppslagsboken Focus står det:
          </note>
          <note n="1bfe20ae">
            "demokrati - folkstyre, statsskick som innebär att majoritetens
            vilja utövar det avgörande inflytandet på styrelsen". Men demokrati
            är något mer än ett system för att välja, något mer än konstitutionella
            ramar och något mer än filosofiska resonemang.
          </note>
          <note n="36a6c4a1">
            Demokratins styrka beror inte uteslutande på om institutionerna
            fungerar utan också på om demokratin kan uträtta något, kan lösa
            viktiga problem för medborgarna i vardagen. Demokratin måste ständigt
            vara beredd på att ta itu med nya problem. Den måste vara levande
            och ständigt visa medborgarna, väljarna, att alla behövs och att
            vitaliteten i systemet är beroende av samverkan och delaktighet.
          </note>
          <note n="3a5f4c4b">
            Genom samarbete med andra partier här i riksdagen har vi socialdemokrater
            velat åstadkomma resultat som rör människorna i vardagen. Bl.a.
            i detta ljus skall våra överenskommelser med Centerpartiet ses.
          </note>
          <note n="779620b8">
            Centerpartiets gruppledare här i riksdagen och jag har i tidigare
            debatter talat om handslagsöverenskommelser mellan våra respektive
            partier. Det är med stor glädje som jag i dag får argumentera
            för en ny sådan överenskommelse.
          </note>
          <note n="311423a3">
            Våra partier och riksdagsgrupper har insett att våra uppdragsgivare,
            väljarna, väntar sig att vi skall sätta in alla krafter för att
            lösa de problem som väljarna, medborgarna, har. Självfallet innebär
            det att vi får kompromissa. Men ligger det inte i själva demokratins
            väsen att man gör så, att man samarbetar och kompromissar?
          </note>
          <note n="c1440889">
            Innan jag fortsätter vill jag för ordningens skull yrka bifall
            till finansutskottets hemställan i alla dess delar.
          </note>
          <note n="b541dafd">
            Fru talman! I söndags läste jag Jan Lindströms krönika i Expressen.
            Lindström har en förmåga att komprimera och blottlägga det som
            sker. I söndags skrev han bl.a.: "Sysselsättningen i USA har ökat
            kraftigt. Det visade en rapport i slutet av veckan.
          </note>
          <note n="15ea4144">
            Arbetslösheten har minskat rejält, från 5,6 till 5,3
          </note>
          <note n="80e155e6">
            procent på en månad.
          </note>
          <note n="9d483316">
            Samtidigt har nettolönen stigit med i genomsnitt nio cent, 67
            öre, i timmen.
          </note>
          <note n="b9ca40be">
            Det låter som glada nyheter.
          </note>
          <note n="4c52a5cd">
            Men när dessa nyheter kom ut i fredags, blev det kursras på börserna
            världen över. Och marknadsräntorna steg överallt.
          </note>
          <note n="2676c324">
            När några arbetslösa stackars jänkare fick jobb och litet mer
            pengar, blev det dyrare att låna pengar till en bostad i till
            exempel Sverige."
          </note>
          <note n="58a9d52f">
            Det som Jan Lindström tar upp på sitt sätt är ett exempel på
            det som jag tidigare har talat om, nämligen att det politiska
            systemet -demokratin - måste visa sig handlingskraftigt.
          </note>
          <note n="deb2b8b7">
            När jag är ute på möten, när jag besöker arbetsplatser och när
            jag träffar folk hemma i Sjuhäradsbygden säger man till mig: Det
            här är inte klokt. Varför skall räntorna gå upp i Sverige när
            arbetslösheten går ner i USA?
          </note>
          <note n="aa53dd13">
            Det finns såvitt jag förstår bara två sätt att hantera det här.
            Det ena är att man träffar internationella överenskommelser. Det
            andra är att man ser till att ha de pengar som behövs för att
            betala de utgifter som man har skaffat sig. Vi är på god väg att
            klara av landets ekonomi. Efter överenskommelsen mellan
          </note>
          <note n="669bec1b">
            Centerpartiet och Socialdemokraterna är vi på god väg att få
            ordning på det som Gunnar Sträng kallade för moder Sveas portmonnä.
            Och det arbetet skall fullföljas.
          </note>
          <note n="f5286f9c">
            Fru talman! Kampen för att alla som vill och kan arbeta skall
            få göra det är också en kamp för att vi skall kunna hålla ihop
            vårt land. Socialdemokraterna och Centerpartiet fullföljer nu
            sitt drygt årsgamla samarbete. Den uppgift som vi nu förelägger
            oss är att halvera den öppna arbetslösheten till år 2000. En god
            grund är lagd för det: Bytesbalansen visar rekordstora överskott.
            Inflationen är lägre än den har varit under de senaste 35 åren.
            Statsskulden slutar att växa som andel av bruttonationalprodukten.
            Underskottet i de offentliga finanserna har halverats på två år.
            Räntorna har gått ned sedan våren 1995 med ungefär 3,5 procentenheter.
            Den svenska kronan har stärkts.
          </note>
          <note n="013e40a7">
            Grunden är alltså lagd. Nu går vi över i nästa fas.
          </note>
          <note n="3328cbae">
            I Socialdemokraternas partiprogram står det:
          </note>
          <note n="cdaf8c9a">
            "Socialdemokratin hävdar att arbetet är grunden för all välfärd
            och att folkets vilja till arbete är nationens viktigaste tillgång."
          </note>
          <note n="a18afb2e">
            Det var därför som vi i valrörelsen 1994 bad om förtroende för
            att ta itu med två saker: få ordning på ekonomin och få ner arbetslösheten.
            Vi sade också:
          </note>
          <note n="f5472945">
            Arbetslösheten har tredubblats på tre år. Därför kommer detta
            att ta tid, men låt oss sätta i gång! Vi bad om mandatet, och
            vi fick det.
          </note>
          <note n="4e561a68">
            I punktform innehåller det förslag som nu förelagts riksdagen
            bl.a.:
          </note>
          <note n="bbcea7c8">
            * ett miljardprogram för småföretag för tillväxt och utveckling
          </note>
          <note n="ef714438">
            * en skatteinjektion för bilindustrin som kommer att följas upp
            av ett miljövänligare sätt att ta ut skatt på förmånsbilar
          </note>
          <note n="db307f02">
            * en unik stor satsning på utbildning - ett rejält kunskapslyft
            för Sverige
          </note>
          <note n="65b7377c">
            * ökade möjligheter för kommuner, företag och fackföreningar
            att göra insatser när det gäller jobben
          </note>
          <note n="8649b53b">
            * en miljard för att påbörja omställningen till ett ekologiskt
            hållbart samhälle
          </note>
          <note n="bda10284">
            * en miljard för Östersjösamarbete
          </note>
          <note n="d803e53b">
            Eftersom företrädare för flera fackutskott senare under dagen
            kommer att debattera detta tänker jag, fru talman, nöja mig med
            att ta upp några få saker.
          </note>
          <note n="5cec88e2">
            En miljard är en väldig massa pengar. Det avsätts under en femårsperiod
            för att samarbete och utveckling i Östersjöregionen skall stärkas.
            Om alla ställer upp - staterna, näringslivet, universiteten och
            högskolorna - kan detta ge ett verkligt lyft. Östersjön kan bli
            ett fredens och utvecklingens hav i dess riktiga bemärkelse. Betänk
            bara vad det kan komma att innebära för svenskt näringsliv och
            för sysselsättningen!
          </note>
          <note n="4567a423">
            I Borås och Bollebygds kommuner hemma i Sjuhäradsbygden bor ungefär
            100 000 människor. Lika många reguljära utbildningsplatser inrättas
            nu inom vuxenutbildningen. Dessutom inrättas i en första omgång
            15 000 reguljära platser inom universitet och högskolor. Alla
            talar om hur viktigt det är med större kunskaper och höjd kompetens.
            Nu får vi i riksdagen ta ställning till om vi tycker att det är
            viktigt.
          </note>
          <note n="d5577569">
            Regeringen föreslår ett femårigt program till en kostnad av en
            miljard för att påbörja den ekologiska omställningen. Programmet
            syftar i första hand till att driva på den tekniska utvecklingen
            och skapa sysselsättning främst genom kretsloppsanpassning av
            byggnader och teknisk infrastruktur.
          </note>
          <note n="f4ab8d35">
            Vi skall påbörja vandringen från avlopp till kretslopp. Jag har
            inte tillräcklig fantasi för att fullt ut förstå det som vi nu
            påbörjar. Men jag inser några saker. I det arbete som vi nu sätter
            i gång kommer det att finnas plats för allas insatser. Den omställning
            som dessa förslag skall vara en del av kommer att innebära nästa
            stora språng för Sverige. Vi är glada över att det finns en bred
            uppslutning i riksdagen för det.
          </note>
          <note n="825c6618">
            Hittills har jag inte haft några synpunkter på oppositionspartiernas
            förslag. Skälet är att jag tycker att vår egen politik - den som
            vi har gjort upp om med
          </note>
          <note n="924ec6b9">
            Centerpartiet - är mer konkret och framåtsyftande.
          </note>
          <note n="f162fc85">
            Men, fru talman, jag måste faktiskt ta upp en sak som jag tycker
            är uppseendeväckande fräck. I en av Moderaternas partimotioner
            står det: "Även socialdemokraterna har tvingats börja inse att
            stora budgetunderskott och en hög inflationstakt endast kan ge
            mycket kortsiktigt positiva effekter för sysselsättningen."
          </note>
          <note n="dc2a2012">
            Detta, fru talman, skriver företrädare för det parti som mer
            än något annat i modern tid är ansvarigt för statsfinansernas
            totala förfall. Carl Bildt, Anders
          </note>
          <note n="1dae4fb2">
            Björck, Per Unckel, Gun Hellsvik, Bo Lundgren, Per
          </note>
          <note n="52ff7399">
            Westerberg och själve arkitekten Lars Tobisson finns alla som
            undertecknare. Det får väl ändå vara någon måtta på hur man söker
            friskriva sig från ansvar?
          </note>
          <note n="d044e5e6">
            Fru talman! Riksdagen föreslås i dag ställa sig bakom målet om
            att halvera den öppna arbetslösheten till 4 % år 2000. Det finns
            en del som säger att det inte går. Vi hörde Roy Ottosson stå här
            och säga: Det går inte. Den öppna arbetslösheten kommer att bita
            sig fast på 8 %. Vi får väl se, Roy Ottosson. Hade man blundat
            när man hörde Roy Ottosson och inte upptäckt att det var en man
            som talade, kunde man ha trott att det var Anne Wibble som talade.
            Anne
          </note>
          <note n="29a12964">
            Wibble kunde ha hållit åtminstone 90 % av det anförande som Roy
            Ottosson höll. Roy Ottosson, ni är på fel planhalva.
          </note>
          <note n="19caeb2d">
            Dessa olyckskorpar är det största hotet mot framgång. Glöm inte
            att det var samma svartmålare som sade: Det går inte att sanera
            ekonomin. Socialdemokraterna kommer inte att lyckas med det. Nu
            är vi på god väg att lyckas med det tillsammans med Centerpartiet.
          </note>
          <note n="482e34ed">
            Nu skall vi ta oss an nästa stora uppgift: att halvera den öppna
            arbetslösheten. Om det inte går åt rätt håll kommer vi att göra
            mer. Går det inte i tillräckligt snabb takt kommer vi också att
            göra mer. Regeringen kommer att återkomma två gånger per år till
            riksdagen och redovisa hur det har gått. Vi har föresatt oss att
            med det svenska folkets hjälp klara det här - för de arbetslösas
            skull, för välfärdens skull, för fördelningens skull och för Sveriges
            skull.
          </note>
          <note n="6e6fec43">
            Låt oss då komma ihåg, fru talman: Det finns inte de och vi.
            Det finns bara vi. Låt oss tillsammans återskapa en svensk modell,
            en modell som präglas mer av samarbete och mindre av konfrontation.
            I detta arbete behövs alla som bor och verkar i Sverige. I
          </note>
          <note n="483e8e0f">
            detta arbete behövs de fackliga organisationerna. I
          </note>
          <note n="665e904a">
            detta arbete behövs företagen, de stora och de små. I
          </note>
          <note n="db345003">
            detta arbete behövs kommuner och landsting, kyrkor och ideella
            organisationer. I detta arbete behövs privat näringsliv och offentlig
            sektor. I detta arbete behövs de politiska partierna, både de
            som står bakom förslaget i dag och de som i dag utgör opposition.
          </note>
          <note n="e65f7f68">
            Fru talman! I detta arbete behövs bokstavligt talat alla.
          </note>
          <note n="6f394cae">
            (Applåder)
          </note>
          <note n="72dfd728">
            Anf. 7 BO LUNDGREN (m) replik
          </note>
          <note n="77db2802">
            Fru talman! Jag tycker att det är bra att socialdemokraterna
            nu inser att låg inflation och sanerade statsfinanser är bra.
            Det var hösten 1991 Allan Larsson här i riksdagen sade att det
            inte fanns några problem. Allt skulle vända snabbt. Det var i
            maj 1994
          </note>
          <note n="23530424">
            socialdemokraterna lade fram förslag här i riksdagen som skulle
            försämra statsfinanserna. Sedan ändrade man sig, och det är bra.
            Tyvärr har man valt fel metod: Man gör kraftfulla skattehöjningar
            i stället för att minska de alltför stora utgifterna.
          </note>
          <note n="8c082125">
            Arne Kjörnsberg ger intryck av att allting är frid och fröjd
            i Sverige och att allt är på rätt väg. Samtidigt ökar arbetslösheten.
            Fler blir arbetslösa och fler blir långtidsarbetslösa. Vi har
            nolltillväxt i Sverige.
          </note>
          <note n="3da8d983">
            Det är klart: Om man höjer skatterna kraftigt för arbete och
            företagande får vi de effekterna.
          </note>
          <note n="75279b8b">
            Jag vill fråga Arne Kjörnsberg: Tror Arne Kjörnsberg faktiskt
            att skattehöjningar på arbete på mer än
          </note>
          <note n="6414fab6">
            40 miljarder kronor - det motsvarar kostnaden för ungefär 200
            000 heltidsjobb - leder till fler nya jobb?
          </note>
          <note n="8bfa5a34">
            Det ni lägger fram förslag om här nu är tillfälligt sänkt stämpelskatt,
            sänkt skatt på bilförmåner och en omläggning av beskattningen
            av småföretag. De flesta inser att detta inte räcker. Ni talar
            om goda villkor för företagande, men hur skall ni åstadkomma det?
            Det här ger ju inte de goda villkor som behövs, det ser vi på
            utvecklingen. Var snäll och svara på dessa frågor,
          </note>
          <note n="9e446012">
            Arne Kjörnsberg.
          </note>
          <note n="5a5b5b6c">
            Anf. 8 ARNE KJÖRNSBERG (s) replik
          </note>
          <note n="372e46aa">
            Fru talman! För oss är det inget självändamål att höja skatter,
            Bo Lundgren. Men om vi måste höja skatter för att reda ut det
            moras som bl.a. Bo Lundgren i sin funktion som skatteminister
            ställde till, då får vi göra det. Då ser vi till att alla får
            vara med och bära bördorna.
          </note>
          <note n="ab1c1157">
            Det var ni som fördubblade statsskulden, Bo
          </note>
          <note n="0a82aba3">
            Lundgren. Det var ni som tredubblade arbetslösheten.
          </note>
          <note n="ed6a3216">
            Det var ni som fyrdubblade budgetunderskottet. Det är det som
            vi nu försöker reda ut i gott samarbete med
          </note>
          <note n="3c268754">
            Centerpartiet.
          </note>
          <note n="f4a19f38">
            Anf. 9 BO LUNDGREN (m) replik
          </note>
          <note n="fa06d191">
            Fru talman! Jag vill klara ut en del saker med Per-
          </note>
          <note n="dc81e663">
            Ola Eriksson. Jag tror inte att han har riktigt samma uppfattning
            om det här. På s. 35 i det betänkande som finns här ser man när
            arbetslösheten började explodera och när underskottet började
            svälla, dvs. 1990, då vi fick ärva spekulationsekonomin. Arne
            Kjörnsberg är expert på fallskärmar har jag förstått. Jag var
            den som här i riksdagen och sedan i regeringen fick ta hand om
            de fallskärmar som hade beviljats under den tid då socialdemokraterna
            hade ägaransvaret för
          </note>
          <note n="501acca8">
            Nordbanken. Bankkrisen känner alla till. Allt detta var en följd
            av det ohämmade lössläppta 80-tal som ni lät växa fram. Vi fick
            hantera den situationen och vi vände utvecklingen.
          </note>
          <note n="fb1b1d1f">
            Men Arne Kjörnsberg, tillbaka till nuet. Det är ju nu människor
            är arbetslösa, det är nu vi får fler långtidsarbetslösa, det är
            nu människor mår dåligt och får sämre ekonomi och det är nu låginkomsttagare
            får betala högre skatter för att så många är utan arbete.
          </note>
          <note n="5bb5d126">
            Och vad gör ni åt detta? Ni gör en omläggning av skatten för
            småföretagare. Ni försämrar momsinbetalningsreglerna. Ni tror
            att stämpelskattesänkningar ger nya jobb liksom sänkt skatt på
            bilförmån. Sådant kan vara bra av andra skäl, men ni gör ingenting
            som ger en grundläggande förbättring av villkoren för företagande.
            Återigen, Arne Kjörnsberg: Förklara, inte bara för kammaren utan
            också för svenska folket, hur ni skall kunna få fram nya verkliga
            jobb ute i företagen utan att förbättra villkoren för företagande.
          </note>
          <note n="c6476019">
            Anf. 10 ARNE KJÖRNSBERG (s) replik
          </note>
          <note n="e2f098df">
            Fru talman! Den allra viktigaste förutsättningen för det Bo Lundgren
            efterlyser är att ha ordning och reda i ekonomin. Vi har fått
            svenska folkets benägna hjälp. Svenska folket har ställt upp på
            stora pålagor och många har fått bära stora bördor för att rätta
            till ekonomin och för att skapa de här grundläggande förutsättningarna.
            Nu är den fasen i sitt slutskede, och vi skall fullfölja den.
            Sedan skall vi börja nästa fas.
          </note>
          <note n="8df815bb">
            Nu skall vi halvera den öppna arbetslösheten till år
          </note>
          <note n="0a1b41af">
            2000.
          </note>
          <note n="0a1e0f0f">
            Anf. 11 ANNE WIBBLE (fp) replik
          </note>
          <note n="0ec377d3">
            Fru talman! Arne Kjörnsberg sade att socialdemokraterna vill
            ha resultat, och det låter ju bra. Han sade också: Vi är på god
            väg att få ordning på landets ekonomi. Detta är ju cyniskt i överkant.
            Vad vi har i dag är en situation där arbetslösheten ökar och där
            antalet människor som kan försörja sig på eget arbete sjunker
            dag för dag. Att man då från majoritetens sida kan stå och säga
            att vi är på god väg att få ordning på landets ekonomi vittnar
            om att man inte har någon kontakt med verkligheten.
          </note>
          <note n="89314498">
            Jag skulle vilja fråga Arne Kjörnsberg: Varför vill inte ni sätta
            upp som mål att halvera den totala arbetslösheten? Vad finns det
            för skäl? Vet ni inte hur man skall göra? Är ni oense inom partiet
            eller med Centern? Eller vet ni vad ni borde göra fast ni inte
            vågar för LO? Jag skulle vilja veta varför ni säger nej till detta
            ambitiösa förslag.
          </note>
          <note n="5202d839">
            Arne Kjörnsberg sade att man har en handslagsdemokrati med Centern.
            Det låter väl bra. Jag har ingenting emot samarbete i sig. Det
            är innehållet jag reagerar negativt mot. Jag skulle vilja påminna
            Arne
          </note>
          <note n="ea1faa7f">
            Körnsberg om att det finns andra handslagssamarbeten som har
            ingåtts mellan Socialdemokraterna och andra partier - i fråga
            om skatterna t.ex. - som sedan har svikits. Nu visar det sig efter
            socialdemokratiska återställare att vi är tillbaka i en situation
            där man måste införa särskilda undantagsbestämmelser för att kunna
            få ta hjälp av några utländska experter som kan vidareutveckla
            och hjälpa till i svenska företag.
          </note>
          <note n="d90f53de">
            Det är fullständigt skandalöst. Ett av skälen till skattereformen
            var att man skulle bli av med sådana särskilda undantag. Det visar
            vad en handslagsdemokrati i socialdemokratisk tappning är värd
            - ingenting.
          </note>
          <note n="6a069d99">
            Anf. 12 ARNE KJÖRNSBERG (s) replik
          </note>
          <note n="d2c72585">
            Fru talman! På tal om handslagsöverenskommelser sitter jag i
            genomförandegruppen för det nya pensionssystemet. Jag har noterat
            att Folkpartiet har väckt en motion om höjd pensionsålder. Detta
            på tal om handslag, fru Wibble.
          </note>
          <note n="67224ac8">
            Fru Wibble är inte någon mästare i det här med nyanser. Förra
            gången handlade det om ketchupröra, och den här gången är det
            skandalöst och nys m.m.
          </note>
          <note n="79230079">
            Fru Wibble, detta är inte verkligheten. Låt oss resonera om verkligheten.
            Jag står mitt i den. Jag vet vad det innebär för sömmerskorna
            hemma i Sjuhäradsbygden när de blir arbetslösa. Kom inte och påstå
            att en förändring av arbetsrätten skulle göra det lättare för
            dem.
          </note>
          <note n="04b40195">
            Anf. 13 ANNE WIBBLE (fp) replik
          </note>
          <note n="dae288af">
            Fru talman! Jag noterar att Arne Kjörnsberg inte vill, inte vet
            eller inte vågar svara på frågan om varför
          </note>
          <note n="391e3038">
            Socialdemokraterna röstar nej till att man sätter ett ambitiöst
            mål för sysselsättningspolitiken. Han inser uppenbarligen att
            de argument som finns i betänkandet är nys. De är felaktiga. Det
            handlar alltså om att ni inte vet, inte vill eller inte vågar
            sätta upp ett ambitiöst mål. Detta är bara att beklaga.
          </note>
          <note n="06ce552e">
            Pensionsreformen, Arne Kjörnsberg, hänger nu på om Socialdemokraterna
            vågar stå fast vid det som har ingåtts genom handslag. Jag hoppas
            verkligen att så är fallet. Men jag befarar det värsta efter det
            att Socialdemokraterna två och ett halvt år efter en ingången
            överenskommelse skall påbörja ett samråd inom partiet. Det är
            faktiskt ett väldigt konstigt tillvägagångssätt om man skall skapa
            tillit till handslag.
          </note>
          <note n="fa1d14cf">
            Anf. 14 ARNE KJÖRNSBERG (s) replik
          </note>
          <note n="9b82c56b">
            Fru talman! Jag skall bara säga en sak om att rösta nej till
            att få ned den totala arbetslösheten. Fru
          </note>
          <note n="7b6ce951">
            Wibble, ert förslag är ingenting värt. Det innebär ingen konklusion,
            och det finns inga årtal i det. Förslaget innebär att man vill
            slopa arbetsrätten, ta bort värnskatten och höja matmomsen. Hur
            tror ni att ni skall kunna få majoritet för det i Sveriges riksdag?
            Vi vill ha ett förslag som är konkret, som alla kan avläsa och,
            Roy Ottosson, som man inte kan manipulera.
          </note>
          <note n="b3155c5b">
            Anf. 15 LARS BÄCKSTRÖM (v) replik
          </note>
          <note n="19a74814">
            Fru talman! Jag vill ställa några frågor till Arne
          </note>
          <note n="eb3fddf5">
            Kjörnsberg. Varför skärper ni i regeringen takten i budgetsaneringen
            med 8 miljarder kronor våren 1996, just när arbetslösheten ökar
            och just när statsfinanserna förbättras mer än väntat? Arne Kjörnsberg,
            varför skall arbetslösa sömmerskor i Sjuhäradsbygden betala höjningen
            av a-kassan? Varför?
          </note>
          <note n="da842eb7">
            Arne Kjörnsberg, kommunerna kommer ju att minska antalet sysselsatta
            under de kommande åren.
          </note>
          <note n="0d16cb37">
            Det är inte bra, det ökar arbetslösheten. Det beror på saneringen.
            Varför skall då arbetslösa sömmerskor i
          </note>
          <note n="325a075b">
            Sjuhäradsbygden behöva gå in och arbeta för a-kassa i kommunerna
            samtidigt som kommunerna friställer folk? Varför? Arne Kjörnsberg,
            vad händer med de arbetslösa sömmerskorna bakom den bortre parentesen?
          </note>
          <note n="e1cba982">
            Anf. 16 ARNE KJÖRNSBERG (s) replik
          </note>
          <note n="f502eed7">
            Fru talman! Som jag kanske antydde i mitt förra replikskifte
            med Anne Wibble är jag inte en företrädare för att man alltid
            skall vara så fruktansvärt knallsäker.
          </note>
          <note n="de582290">
            Lars Bäckström, jag vill säga rakt på sak att vi balanserar på
            en knivsegg när det gäller efterfrågan, åtstramning och sanering.
            Men var inte så knallsäker,
          </note>
          <note n="2261112f">
            Lars Bäckström. Om vi inte klarar av saneringen då kan det bli
            höjda räntor som svarar för åtstramningen.
          </note>
          <note n="b31d6c4c">
            Jag anser att det är läge för att diskutera detta lugnt och sansat.
            Men var inte så absolut säker. Då är riskerna oerhört stora.
          </note>
          <note n="c80393ad">
            Anf. 17 LARS BÄCKSTRÖM (v) replik
          </note>
          <note n="eccaa655">
            Fru talman! Nej, jag är inte så säker. Det är därför som jag
            inte vill tillstyrka ett förslag om en bortre parentes, när man
            inte vet vad som händer med de arbetslösa sömmerskorna bakom den
            bortre parentesen. Det är riktigt.
          </note>
          <note n="25bf3f50">
            Men varför driver Socialdemokraterna detta?
          </note>
          <note n="3a792865">
            Sanningen är ju, Arne Kjörnsberg, att ni vill uppfylla
          </note>
          <note n="bccc59ed">
            EMU-konvergenskraven med råge. Men, Arne
          </note>
          <note n="14ad5a9a">
            Kjörnsberg, ni behöver inte göra det med råge. Ni behöver inte
            vara bäst i klassen i EU-anpassning. Bli inte mer katolsk än påven
            när det gäller EU. Det behöver ni inte vara. Tänk på er samarbetspartner
            Centern. Centern skall ju inte gå med i EMU. Inte ens för
          </note>
          <note n="0fb7a4fd">
            Centerns skull behöver ni alltså vara så knallhårda och tvärsäkra
            på att anpassa er till EU. Lyssna på oss som är motståndare till
            EMU - Centern och oss i
          </note>
          <note n="313c107c">
            Vänsterpartiet. Det finns möjligheter om man inte är så tvärsäker
            på att EU-anpassning är det bästa.
          </note>
          <note n="3c04c041">
            Beträffande den här marginalen vill jag säga följande till Arne
            Kjörnsberg. Om vi hade 3 % i finansiellt underskott 1997, vilket
            är EU-kravet 1998, kan vi nå balans 1998 och ändå ha litet bättre
            utrymme
          </note>
          <note n="88b9380f">
            1997 så slipper vi avskeda 12 000 inom kommunsektorn nästa år.
            Då slipper arbetslösa sömmerskor över
          </note>
          <note n="078c4c0b">
            55 år gå in och höja kvaliteten i stället för dem som fick sparken
            från kommunen i Borås eller från sjukvården i Älvsborg. Det vore
            väl klokt för de arbetslösa sömmerskorna i Sjuhäradsbygden?
          </note>
          <note n="7ca825a4">
            Anf. 18 ARNE KJÖRNSBERG (s) replik
          </note>
          <note n="2faa3c2e">
            Fru talman! Lars Bäckström, Borås kommun har så pass god ekonomi
            att den inte kommer att avskeda några såvitt jag nu kan se.
          </note>
          <note n="e8688ea9">
            Beträffande EMU-kraven vill jag säga att det är för att Lars
            Bäckström utifrån en styrkeposition skall kunna votera här på
            hösten 1997 som vi vill se till att det är ordning och reda i
            ekonomin. Det är skälet. Om vi skall ha handlingsfrihet, och om
            jag, Lars Bäckström och andra skall kunna rösta här på det sätt
            som vi är övertygade om är det riktiga, då måste vi stå starka.
            Det är därför som vi ställer oss bakom detta.
          </note>
          <note n="f90b6e7c">
            Anf. 19 ROY OTTOSSON (mp) replik
          </note>
          <note n="e740c4c2">
            Fru talman! Jag måste fråga Arne Kjörnsberg om han verkligen
            på allvar tror att en höjning av fordonsskatten i stället för
            nybilsskatt ger fler jobb. Man skall alltså ta in pengar från
            dem som inte har råd att köpa nya bilar och sänker skatten för
            dem som har råd att göra det. Tror han verkligen att en sänkning
            av stämpelskatten vid förvärv av fastigheter och mark skapar nya
            jobb? Det är den typen av konkreta förslag som läggs fram. Det
            är därför som jag anklagar Socialdemokraterna för att inte komma
            fram med sina förslag.
          </note>
          <note n="dcfc0bfd">
            Det är därför som jag säger att vi har ett förlorat år bakom
            oss. Det som är bra i sysselsättningspropositionen och i det här
            betänkandet är det som fanns med i tillväxtpropositionen redan
            förra året - satsningen på utbildning och allmänna målsättningar
            som är bra.
          </note>
          <note n="fd6b658e">
            Men var är det konkreta? Vad har ni gjort under det senaste året?
            Ni har ägnat er år partitaktik och interna problem. Det vidhåller
            jag. Det är egentligen det som har hänt. De som får betala är
            de som nu tvingas ut i arbetslöshet. Arbetslösheten ökar nämligen
            just för att man inte har fått fart på ekonomin. Man har stannat
            vid budgetsaneringen. Det räcker inte.
          </note>
          <note n="1dcba017">
            Nästa stora språng för Sverige sade Arne Kjörnsberg om miljösatsningarna.
            Men Socialdemokraterna har ju stoppat satsningarna på allergisanering
            och de fortsatta satsningarna på vind- och solenergi. Ni har inte
            velat gå vidare i de uppgörelser som Miljöpartiet har haft med
            regeringen. Nu går ni på något som är betydligt mindre ambitiöst
            och som faktiskt innebär en rejäl neddragning jämfört med det
            som har skett under det senaste året. Det är verkligheten. Ni
            drar t.o.m. ned på kalkningsbidraget. 20 års kamp mot försurningen
            kommer delvis att förloras i en fullständigt orimlig besparingsiver.
          </note>
          <note n="d6733b2f">
            Anf. 20 ARNE KJÖRNSBERG (s) replik
          </note>
          <note n="3b883254">
            Fru talman! När jag hör Roy Ottosson finns det egentligen bara
            en sak som förvånar mig. Det är att inte Bo Lundgren försökte
            få med Roy Ottosson i det pressmeddelande som man gav ut och som
            man tyckte att finansutskottet skulle behandla. Det är till 90
            %,
          </note>
          <note n="d9e98cfd">
            Roy Ottosson, samma gamla visa som Bo Lundgren,
          </note>
          <note n="1af4c498">
            Anne Wibble och Mats Odell kör. Det förvånar mig.
          </note>
          <note n="fa994514">
            Jag vill ställa två korta frågor. Har Roy Ottosson hört talas
            om satsningen på Östersjösamarbetet? Har
          </note>
          <note n="ea735f4b">
            Roy Ottosson hört talas om satsningen på småföretag för tillväxt
            och utveckling?
          </note>
          <note n="0997bc35">
            Anf. 21 ROY OTTOSSON (mp) replik
          </note>
          <note n="354f928a">
            Fru talman! Från Miljöpartiets sida vill vi satsa mer på vård,
            omsorg och skola, på kommunsektorn.
          </note>
          <note n="a41baf4a">
            Tyvärr har vi inte fått Bo Lundgren och Anne Wibble med på det.
            Det hade varit bra. Vi trodde att vi skulle få med Socialdemokraterna.
            Det är bra för sysselsättningen att omfördela resurserna dit de
            behövs, att inte behöva tvinga ut folk i arbetslöshet.
          </note>
          <note n="93254df3">
            Vi kämpar hårt för sänkt arbetstid. Sextimmarsdag skall vi ha.
            Vi kan nu ta ett första steg mot 35 timmars arbetsvecka. Vi lägger
            fram konkreta förslag till detta.
          </note>
          <note n="323b8573">
            Tyvärr får vi inte med oss Bo Lundgren och Anne
          </note>
          <note n="46c31e6e">
            Wibble på det, men vi hade hoppats att Socialdemokraterna, som
            vid sin partikongress sagt att de vill sänka arbetstiden, skulle
            ha varit litet mera positiva.
          </note>
          <note n="255a68ef">
            Fel planhalva, säger Arne Kjörnsberg. Han lyssnar inte särskilt
            noga, utan det är just partitaktiken som har tagit över. Det är
            de arbetslösa som blir lidande av detta.
          </note>
          <note n="26b2c3f3">
            Anf. 22 ARNE KJÖRNSBERG (s) replik
          </note>
          <note n="67960576">
            Fru talman! Partitaktiken har tagit över, säger Roy
          </note>
          <note n="c8c809f3">
            Ottosson till en företrädare för ett parti som har varit med
            och gjort för svenska medborgare mycket plågsamma indragningar
            och nedskärningar för att räta upp landets ekonomi. Så talar herr
            Ottosson om partitaktik!
          </note>
          <note n="b3c3da3a">
            Vår partiordförande har träffat ett avtal med företrädare för
            kommuner och landsting om att de skall göra allt de kan för att
            förhindra uppsägningar. Vi har lovat vissa motprestationer: att
            vi inte skall skära något mer i kommunernas ekonomi.
          </note>
          <note n="2cec410c">
            Anf. 23 MATS ODELL (kds) replik
          </note>
          <note n="bf7a5eda">
            Fru talman! Arne Kjörnsberg var förvånad över att
          </note>
          <note n="6cbfed48">
            Roy Ottosson inte hade anslutit sig till Kristdemokraternas,
            Folkpartiets och Moderaternas gemensamma program, för det är mycket
            som överensstämmer. Ja, jag tror säkert att Miljöpartiet hade
            kunnat vara med på huvudparten, liksom Centerpartiet. Huvudparten
            av dessa punkter finns, Arne Kjörnsberg, faktiskt i er samarbetspartners
            Centerpartiets näringspolitiska program. Det här är ett brett
            program. Jag hoppas att ni tänker över möjligheten att rösta för
            de punkter som gör att människor redan den 1 oktober skulle få
            sysselsättning inom den privata tjänstesektorn.
          </note>
          <note n="ce4b6c16">
            För övrigt är man litet förvånad över att Arne
          </note>
          <note n="77ae9663">
            Kjörnsberg kan vara så oerhört nöjd, på gränsen till självgod
            när vi faktiskt har nästan 70 000 fler arbetslösa än när ni tog
            över efter oss. Är det inte anledning,
          </note>
          <note n="ae08d1ed">
            Arne Kjörnsberg, att vara litet mera självkritisk? Hur kan man
            vara så nöjd med att man har sanerat statsfinanserna när arbetslösheten
            faktiskt ökar? Är det inte så att ni betraktar dessa som två alldeles
            separata projekt? Det går att både sanera statsfinanserna och
            lägga fram jobbskapande projekt. Varför gör inte ni socialdemokrater
            det?
          </note>
          <note n="1c699478">
            Anf. 24 ARNE KJÖRNSBERG (s) replik
          </note>
          <note n="d9821c8f">
            Fru talman! Jag förstår att Mats Odell har erfarenhet av det
            här. Han vet att det går att köra statsfinanserna fullständigt
            i moras och samtidigt se till att
          </note>
          <note n="4faff028">
            500 000 arbetstillfällen försvinner och 53 000 företag går i
            konkurs. Mats Odell har onekligen viss erfarenhet.
          </note>
          <note n="60e7e13c">
            De båda sakerna, ekonomin och arbetslösheten, går i fas. Och
            jag är inte alls självgod; jag upplever det som oerhört plågsamt.
            I en debatt i valrörelsen
          </note>
          <note n="9ab4a96d">
            1994 med Mats Odells kompanjon i fråga om pressmeddelandet Bo
            Lundgren sade jag att arbetslösheten hade tredubblats och att
            det skulle ta lång tid att reda upp det men om man röstade på
            oss - det var på Stora torget i Borås i Sjuhäradsbygden - så skulle
            vi sätta in alla våra krafter för att se till att alla som vill
            och kan arbeta skall få göra det. Det är vad vi nu försöker göra,
            i gott samarbete med Centerpartiet.
          </note>
          <note n="586dbc66">
            Anf. 25 MATS ODELL (kds) replik
          </note>
          <note n="6b43a30c">
            Fru talman! Arne Kjörnsberg har ingen trovärdighet i talet om
            att vi såg till att statsfinanserna kördes i botten. Det är 25
            år av felaktig ekonomisk politik. Läs finansutskottets betänkande!
            Det tillkom, Arne
          </note>
          <note n="3210058b">
            Kjörnsberg, 1 000 nya jobb i veckan när vi lämnade över. Nu förlorar
            Sverige ungefär 1 000 jobb i veckan under er regeringstid. Är
            det då inte orimligt att inte ta den möjlighet som vi erbjuder
            att få i gång den privata tjänstesektorn genom att redan den 1
            oktober sätta ned arbetsgivaravgiften och införa ett avdrag för
            nämnda traditionella hushållstjänster? Det skulle hjälpa både
            landets pensionärer och de många dubbelarbetande ensamstående
            föräldrarna att till en rimlig kostnad få hjälp för en bättre
            livskvalitet, samtidigt som människor kommer i jobb.
          </note>
          <note n="e4d1e05e">
            Anf. 26 ARNE KJÖRNSBERG (s) replik
          </note>
          <note n="0e1b7c5c">
            Fru talman! Hur skall ni finansiera det? Om ni har de pengarna,
            Mats Odell, vore det inte bättre att använda dem fördelningspolitiskt?
          </note>
          <note n="c13f0e7e">
            En sak är bra med Mats Odell, och det är att han är på bättre
            humör i debatten än vissa andra av mina ärade meddebattörer.
          </note>
          <note n="cc0b4196">
            Jag måste ta upp en sak som jag inte hann ta upp i mitt anförande.
            Mats Odell talade om det varma företagsklimatet. Var det just
            det varma företagsklimatet som ledde till att fler än 50 000 företag
            gick i konkurs när Mats Odell var statsråd tillsammans med Bo
          </note>
          <note n="1de78e96">
            Lundgren och fru Wibble var finansminister? Var det ett varmt
            företagsklimat?
          </note>
          <note n="9a7426cd">
            Anf. 27 PER-OLA ERIKSSON (c)
          </note>
          <note n="4d4b6184">
            Fru talman! Kampen mot arbetslösheten har nu högsta prioritet.
            Arbetslösheten är i dag Sveriges största plåga. Många människor
            känner förtvivlan och utanförskap när de inte kan få ett arbete.
            Den som tror att man löser arbetslösheten med några enkla eller
            snabba lösningar har fel. Det krävs en serie av åtgärder.
          </note>
          <note n="aa03243c">
            Med de förslag till åtgärder som Centern och Socialdemokraterna
            nu kommit överens om tar vi ett viktigt första steg för att sätta
            Sverige i arbete. Det är ett brett spektrum av åtgärder som sätts
            in. Vi är samtidigt ödmjuka inför den svåra arbetsmarknadssituationen.
            För att inte fly från ansvaret skall riksdagen varje halvår göra
            en avstämning av läget på arbetsmarknaden för att kunna sätta
            in ytterligare åtgärder.
          </note>
          <note n="244b99ce">
            Det är Centerpartiets ambition att pressa tillbaka arbetslösheten
            och att få fart på sysselsättningen, främst inom det privata näringslivet.
          </note>
          <note n="d8691e5b">
            Vi gör en kraftfull satsning på företagande, framför allt på
            de mindre företagen. Småföretagen kan bidra allra mest för att
            skapa nya arbetstillfällen runt om i vårt avlånga land. Därför
            sänks arbetsgivaravgifterna med fem procentenheter på en lönesumma
            upp till 600 000 kr. Sänkningen får störst betydelse för de mindre
            företagen, inklusive egenföretagarna. Genom att vi sänker arbetsgivaravgifterna
            ökas efterfrågan på arbetskraft. Företagen får lättare råd att
            anställa ytterligare någon person. Det gynnar verkstadsägaren,
            den som driver en affär, ett sågverk, ett dataföretag, alla landets
            kvinnliga småföretagare och alla andra småföretagare. På så sätt
            ökar sysselsättningen och vi skapar framtidstro.
          </note>
          <note n="4db4e895">
            Samtidigt med sänkningen av arbetsgivaravgifterna tas ett första
            viktigt steg på en skatteväxlingsreform. Ytterligare steg måste
            följa.
          </note>
          <note n="5c96b458">
            Den s.k. dubbelbeskattningen, dvs. beskattningen av aktieutdelningar
            och ägaruttag, skall lindras för de onoterade företagen. Vi gör
            samtidigt klart att aktier som är noterade på O- och OTC-listan
            skall förbli befriade från förmögenhetsskatt. Det är ett viktigt
            besked.
          </note>
          <note n="0e35f2a0">
            Miljövänlig produktion och miljöteknik hör framtiden till. Det
            är där många av de nya jobben finns.
          </note>
          <note n="b61c0de7">
            Efterfrågan på sådana varor och tjänster ökar stadigt och kommer
            att bidra till att skapa morgondagens uthålliga tillväxt och utveckling.
          </note>
          <note n="c5a6bffe">
            1 miljard kronor anslås därför till ett program för omställning
            till en hållbar utveckling. Det handlar om satsningar på återvinning,
            på teknikutveckling, på kretsloppsanpassning av byggnader och
            åtgärder inom
          </note>
          <note n="5ea78882">
            VA-området, som många gånger har varit eftersatt.
          </note>
          <note n="12979f81">
            Det ser vi inom Centerpartiet också som en början till något
            mycket större, en satsning på en miljöanpassad verksamhet som
            kommer att ge många nya jobb. Men varför yrkar då moderaterna
            avslag på en sådan framtidssatsning? Är det möjligen ett bevis
            på deras ointresse för miljön och deras brist på nytänkande?
          </note>
          <note n="9522900b">
            Ytterligare två miljardprogram skall genomföras.
          </note>
          <note n="6e550210">
            Det ena skall främja småföretagsutveckling, förnyelse och tillväxt,
            men också det yrkar moderaterna och Miljöpartiet avslag på.
          </note>
          <note n="9cb7bac8">
            Det andra inriktas på att stärka samarbetet och utvecklingen
            i Östersjöområdet, men även detta program avvisas av moderaterna.
            Inser inte ni moderater,
          </note>
          <note n="7494b867">
            Bo Lundgren, att Östersjöregionen har en enorm potential för
            ökat handelsutbyte och tillväxt som nu kan tas till vara, när
            murarna har fallit och demokratiseringsprocessen har inletts?
          </note>
          <note n="3f0bed8a">
            Regionalpolitiken förstärks genom att 500 miljoner kronor av
            småföretagspaketet satsas på regionala näringspolitiska insatser,
            sådana insatser som under fyrpartiregeringens tid blev så framgångsrika.
            Det ger förutsättningar för livskraft i hela Sverige. Återigen
            måste jag fråga: Varför yrkar moderaterna och Miljöpartiet avslag
            på en sådan satsning? Vill inte moderaterna och Miljöpartiet att
            hela Sverige skall leva?
          </note>
          <note n="d84d144e">
            Moderaterna, Folkpartiet och kds har försökt att göra ett stort
            nummer av några gemensamma reservationer som främst handlar om
            skattesänkningar. Men de talar mindre högt om att de vill chockhöja
            matmomsen och kraftigt minska företagsstödet. Jag vill rikta mig
            direkt till Lundgren, Wibble och Odell och fråga om de tror att
            det blir mer livskraft och sysselsättning i landet om regionalpolitiken
            raseras - det är ju detta som de egentligen föreslår. Eller tror
            de att arbetslösa får det bättre om man chockhöjer matmomsen?
            Jag noterade att Bo Lundgren tidigare talade om att skattehöjningar
            är skadligast för dem som har låga inkomster. Men varför då höja
            matmomsen?
          </note>
          <note n="8a27a003">
            Den mycket omfattande utbildningssatsningen som Centern nu medverkar
            till kommer hela landet till del. 100 000 nya platser i det reguljära
            utbildningssystemet blir en viktig åtgärd för att åstadkomma det
            nationella kunskapslyft som det här landet behöver.
          </note>
          <note n="55cc3269">
            30 000 nya permanenta högskoleplatser inrättas.
          </note>
          <note n="9cc05067">
            Sundsvall-Härnösand-Östersund, Bergslagen och sydöstra Sverige
            samt Malmö prioriteras. Men runt om i hela landet får också mindre
            och medelstora högskolor fler utbildningsplatser genom den här
            decentraliserade högskolesatsningen.
          </note>
          <note n="ac8cdab6">
            Även arbetsmarknadspolitiken decentraliseras och förändras radikalt.
            Genom samverkan i kommunerna blir arbetsmarknadspolitiken mera
            slagkraftig och effektiv. Det är Centerpartiets övertygelse att
            decentraliserade beslut, som fattas närmare de människor som berörs,
            leder till bättre resultat och ett effektivare resursutnyttjande.
          </note>
          <note n="7c8c12e4">
            Goda och långsiktiga förutsättningar för tillväxt och fler jobb
            kan endast åstadkommas om den svenska ekonomin är i balans.
          </note>
          <note n="a8e3dc17">
            När jag hör hur olika krav på skattesänkningar och utgiftsökningar
            har framkastats i denna kammare och även under denna debatt blir
            jag både beklämd och oroad. Moderaterna accepterar slopad bilaccis,
            men man ställer inte upp på finansieringen. Så har det varit många
            gånger.
          </note>
          <note n="48fc8c0c">
            Alla frånsteg från den beslutsamma saneringen av de offentliga
            finanserna, vilket Centern medverkar till tillsammans med socialdemokraterna,
            skulle ofrånkomligt leda till högre räntor, lägre värderad krona
            och ett minskat förtroende för svensk ekonomi. Vi har tidigare
            i Sverige alltför väl fått erfara vad en sådan politik kan innebära.
            Vi centerpartister kan inte acceptera en sådan vandring in i en
            återvändsgränd.
          </note>
          <note n="250f36c8">
            Sedan Centerpartiet och socialdemokraterna gemensamt fullt ut
            för ett år sedan slöt upp bakom en sund och majoritetsförankrad
            ekonomisk politik har de femåriga räntorna gått ned med ca 3,5
            procentenheter och kronan har stärkts väsentligt. Som låntagare
            minskar det våra räntekostnader och stimulerar investeringsviljan
            i landets många företag. Den svenska kronan har förstärkts med
            ca 20 % i förhållande till övriga valutor inom EU-området. Dessutom
            hålls inflationen nere, vilket också ger gynnsamma förutsättningar
            för ännu lägre räntor och ett stärkt förtroende för svensk ekonomi.
          </note>
          <note n="763ae166">
            Alla dessa faktorer har självfallet positiv effekt på svensk
            ekonomi, på investeringsviljan och på sysselsättningsutvecklingen
            långsiktigt. Den låga inflationen, de lägre räntorna och den starkare
            kronan lägger en grund för en god utveckling för landet Sverige.
          </note>
          <note n="4f1ab743">
            Centerpartiet är fast beslutet att försvara de vidtagna åtgärderna
            och är berett att vidta ytterligare åtgärder för att få ned arbetslösheten.
            Vi menar allvar och vi tänker föra en fortsatt aktiv politik i
            samverkan för att nå resultat och för att hålla samman nationen.
          </note>
          <note n="3cbd2556">
            Fru talman! Med det anförda vill jag yrka bifall till hemställan
            i finansutskottets betänkande och avslag på samtliga reservationer.
          </note>
          <note n="6f394cae">
            (Applåder)
          </note>
          <note n="b663d824">
            Anf. 28 BO LUNDGREN (m) replik
          </note>
          <note n="50a04e53">
            Fru talman! Liksom i många andra länder har räntorna sjunkit
            i Sverige. Men de är fortfarande högre än de var under den tid
            som vi hade gemensamt regeringsansvar med Per-Ola Erikssons parti.
            Det gäller att välja samarbetspartner.
          </note>
          <note n="b6d405e9">
            Självfallet skall hela Sverige leva. De nya jobb som kan växa
            fram om man driver en politik som ger en dynamisk utveckling i
            Sverige gynnar naturligtvis också arbetslösa och utvecklingen
            i de delar av Sverige som just nu har ännu sämre förutsättningar.
            Det krävs alltså en generell politik som skapar bra villkor för
            företag.
          </note>
          <note n="fa66e1c4">
            Det är också därför som vi, när vi skall sänka skatten, inte
            väljer matmomsen. Det är bättre att, som vi förslagit, sänka skatten
            för låg- och medelinkomsttagare på arbete - det som påverkar möjligheterna
            att anställa. Därför vill vi ta bort egenavgiftshöjningen i sjukförsäkringen.
            Skall man rikta stöd till dem som har det utsatt - t.ex. barnfamiljer
            - då är det bättre att införa grundavdrag för barn, vilket vore
            ett alternativ till detta.
          </note>
          <note n="aeea2f47">
            Östersjöområdet är väldigt viktigt. Under fyrpartiregeringens
            tid inledde vi en satsning - biståndsmässigt och på andra sätt
            - för att verkligen stötta Östersjöregionen. Vi satsade på miljösamarbete
            och motsvarande. Nu vill vi gå vidare, och vi har redan i vårt
            budgetalternativ för det här året förslagit ytterligare
          </note>
          <note n="4e821f48">
            200 miljoner kronor.
          </note>
          <note n="e1196934">
            Men den här typen av snabba klipp och program ger inte samma
            effekt som en långsiktig övertygad inriktning för att hantera
            miljöfrågor, Östersjösamarbete och mycket annat.
          </note>
          <note n="f3926391">
            Per-Ola Eriksson talade om förslag som skulle förbättra för företagen.
            Det rör sig ändå om begränsade förslag. Under vår tid slopade
            vi dubbelbeskattningen. Nu kan man möjligen lindra den för några
            företag, men vi har ännu inte sett några förslag. Arbetsgivaravgifterna
            skall sänkas med högst 30 000 kr per företag, fast det ger ändå
            inte tillräckliga effekter.
          </note>
          <note n="de5d5f6c">
            Varför inte skapa bättre företagsvillkor?
          </note>
          <note n="06fb8344">
            Anf. 29 PER-OLA ERIKSSON (c) replik
          </note>
          <note n="ff6fa726">
            Fru talman! Jag har läst Moderata samlingspartiets motion som
            också har utmynnat i en reservation till detta betänkande. Man
            vill genomföra stora skattelättnader när det gäller förmögenheter
            osv. Det är en gammal och känd moderatpolitik. Moderaterna säger
            att de vill sänka företagsstödet. Men om vi nu skall vara ärliga,
            Bo Lundgren, vet ju han och alla andra att om man ger sig in på
            det, ger man sig in på regionalpolitiken. Man tar i anspråk de
            resurser som skall användas för att hela det här landet skall
            kunna leva.
          </note>
          <note n="7d362bd4">
            Moderaterna brukar inte stå på främsta linjen eller på barrikaderna
            när det gäller att få livskraft i hela landet. Det känner vi till.
            Men sällan har de så tydligt som i deras motion och reservation
            visat att de inte vill ha livskraft i det här landet. Ger man
            sig in och finansierar stora skattesänkningar med företagsstöd
            och regionalpolitiska stöd innebär det att de mest utsatta områdena,
            landsbygdsområdena och glesbygdsområdena, kommer att få stå tillbaka.
            Då hjälper det inte att, som moderaterna önskar, sänka förmögenhetsskatten.
          </note>
          <note n="ff837ba3">
            Östersjöprogrammet är en långsiktig satsning på någonting nytt.
            Satsningen på kretslopp, miljöanpassning av olika verksamheter
            är också någonting långsiktigt. Vi tänker nytt och tänker framåt.
            Varför gör då Moderata samlingspartiet gemensam sak med
          </note>
          <note n="6bf2c82f">
            Miljöpartiet och yrkar avslag på detta nytänkande?
          </note>
          <note n="1cfbcb71">
            Det är 2000-talet vi skall möta, och det måste mötas med nya
            metoder, inte med era förslag som är passerade.
          </note>
          <note n="0d31afae">
            Anf. 30 BO LUNDGREN (m) replik
          </note>
          <note n="7a134973">
            Fru talman! Jag kunde lika gärna fråga Per-Ola
          </note>
          <note n="efe9fb4b">
            Eriksson varför inte Centern ställde upp när vi ville ge mer
            till Östersjösamarbetet redan i budgetarbetet, för det ville vi
            ju. Detta är ingen fruktbar diskussion.
          </note>
          <note n="59305800">
            Företagsstöd bör ju reduceras. Det är mycket bättre att se till
            att vi har sådan villkor för företagande att företag kan överleva
            och expandera på egen hand. Vi vill inte ha selektiva stöd. Vi
            vill i stället ha ett generellt bra företagsklimat, och det tror
            jag egentligen att
          </note>
          <note n="5b69c13b">
            Per-Ola Eriksson också skulle vilja ha.
          </note>
          <note n="1cdbdcc2">
            De stora skattelättnader som vi föreslår skall framför allt undanröja
            de kraftiga skattehöjningar för låg- och medelinkomsttagare som
            har skett sedan
          </note>
          <note n="d851b581">
            Socialdemokraterna återkom till regeringsmakten hösten 1994.
            Jag vill fråga Per-Ola Eriksson: Anser
          </note>
          <note n="9b60491f">
            Per-Ola Eriksson att det var rätt att höja egenavgiften till
            sjukförsäkringen med tre procentenheter - något som främst drabbar
            låg och medelinkomsttagare? Den andra frågan till Per-Ola Eriksson:
            Är det rimligt att försämra momsinbetalningsreglerna för företagen
            och att på annat sätt öka kostnaderna genom en förlängd arbetsgivarperiod?
            Skapar det ett bättre näringsklimat?
          </note>
          <note n="184d1d1c">
            Anf. 31 PER-OLA ERIKSSON (c) replik
          </note>
          <note n="791b0246">
            Fru talman! Jag tror att det är viktigt att Moderata samlingspartiet
            och andra reservanter i den här debatten gör klart vad de egentligen
            menar när de litet svepande säger att de skall minska företagsstödet.
          </note>
          <note n="dab6ecbd">
            Tala om vad ni avser! Vilka stöd skall ni ta bort?
          </note>
          <note n="050cc0e1">
            Skall ni slopa de sänkta arbetsgivaravgifterna, som finns i övre
            Norrland och som är en del av företagsstödet? Skall ni minska
            länsanslagen, som är en del i att främja kvinnligt företagande
            och småföretagsutveckling? Skall ni se till att ta bort de särskilda
            resurserna som satsas på landsbygdsutveckling osv.? Ni är tvungna
            att svara och inte bara komma med svepande formuleringar. Jag
            är för ett bra företagsklimat, men då måste man också vara beredd
            att anslå de ekonomiska resurser som behövs för att skapa det
            goda företagsklimatet i hela landet.
          </note>
          <note n="f48f1936">
            Sedan, Bo Lundgren, till skattehöjningarna: Jag har lyssnat mycket
            uppmärksamt på Bo Lundgrens inledningsanförande, där han talade
            om att det inte var bra att ha höga skatter och att de i första
            hand slår mot låginkomstgrupperna. Men då kan jag inte förstå
            att man, när man kommer till de konkreta förslagen från Moderata
            samlingspartiet, föreslår just höjd skatt som slår hårdast mot
            låginkomsttagarna, för det innebär ert förslag om en chockhöjning
            av matmomsen.
          </note>
          <note n="1cf00317">
            Alla människor som är arbetslösa, vilka i dag tyvärr tvingas
            bort från arbetsmarknaden på grund av att det inte finns tillräckligt
            många varaktiga jobb, drabbas ju extra hårt av Moderata samlingspartiets
            chockhöjning av matmomsen. Jag tycker att Moderata samlingspartiet
            under den fortsatta debatten i dag skall redogöra för anledningen
            till att man väljer att lägga skattebördan på dem som har de smalaste
            ekonomiska marginalerna men favoriserar dem som har de bästa villkoren.
          </note>
          <note n="0957020c">
            När det gäller momsinbetalningen har vi förändrat reglerna så
            att vi nu i första hand hjälper de minsta företagen, och det känner
            Bo Lundgren till.
          </note>
          <note n="70673b96">
            Anf. 32 ANNE WIBBLE (fp) replik
          </note>
          <note n="56e8ef1f">
            Fru talman! Per-Ola Eriksson sade att det var svepande formuleringar
            i de borgerliga reservationerna.
          </note>
          <note n="945c9f07">
            Jag måste säga att de är bra mycket mer konkreta än regeringens
            och Centerns gemensamma förslag.
          </note>
          <note n="fca1cc7b">
            Dessutom är de bättre finansierade. Vi finansierar faktiskt inte
            våra förslag genom att sälja fastigheter -
          </note>
          <note n="8ddd464f">
            en sak som åtminstone Socialdemokraterna tidigare har varit starkt
            emot. Det är en väldigt skakig finansiering i era förslag.
          </note>
          <note n="48c136af">
            Per-Ola Eriksson är uppenbarligen dåligt påläst i fråga om vad
            de gemensamma borgerliga förslagen innefattar, för han har nu
            flera gånger upprepat att vi skall finansiera sänkta arbetsgivaravgifter
            och skatter för småföretagen med minskade regionalpolitiska stöd.
            Detta är helt fel. Vi har från folkpartiets sida ett enda förslag
            som berör regionalpolitiken därför att vi tycker att ert och socialdemokraternas
            förslag i fråga om barnpensionerna är asocialt. Att halvera barnpensioner,
            pension till barn som har mist sina föräldrar, är ett asocialt
            förslag. Det säger vi i folkpartiet nej till.
          </note>
          <note n="6e948adb">
            Vår finansiering har vi gjort genom sådana företagsstöd som finns
            i regionalpolitiken. Resten har ingenting med detta att göra.
            Det är alltså helt felaktigt. Här är centerpolitiken uppenbart
            en asocial politik, vilket gör mig djupt bekymrad.
          </note>
          <note n="969f3f22">
            Jag måste säga att jag tycker att det är konstigt att man från
            centerns sida inte vidhåller det som man tidigare ändå har brukat
            ha, nämligen en ganska småföretagsvänlig politik. Numera lägger
            man tydligen pengar på diverse andra olika ting. Det är väldigt
            konstigt att man när arbetslösheten nu är så förskräckande hög
            och man säger sig vilja bekämpa den - det tror jag på - lägger
            pengar på sänkt matmoms i stället för att lägga pengar på strategiska
            skattesänkningar för företagande och flera arbetstillfällen. Vi
            kan ju inte äta oss ur arbetslösheten. Vi måste arbeta oss ur
            arbetslösheten, Per-Ola Eriksson.
          </note>
          <note n="40dad736">
            Anf. 33 PER-OLA ERIKSSON (c)
          </note>
          <note n="a42131a9">
            Fru talman! Vi satsar just resurser för att främja småföretagandet.
            Vi vill ha fram fler småföretag. Vår konstruktion tillsammans
            med socialdemokraterna att sänka arbetsgivaravgifterna så att
            i första hand småföretagen gynnas borde folkpartiet, som också
            ofta talar sig varmt om vikten av småföretag, ställa sig bakom.
          </note>
          <note n="aabeb58f">
            Varför, Anne Wibble, ställer ni inte upp på detta första steg
            som också är ett steg i en skatteväxling?
          </note>
          <note n="cc407135">
            Folkpartiet brukar ju annars tala om skatteväxling.
          </note>
          <note n="a936a026">
            Varför är ni inte med nu när vi tar första steget?
          </note>
          <note n="95e73c2b">
            Anf. 34 ANNE WIBBLE (fp) replik
          </note>
          <note n="b09962bd">
            Fru talman! Per-Ola Eriksson är faktiskt även här dåligt påläst.
            Vi har inte ens yrkat avslag på detta. Vi inser bara att det är
            fullständigt otillräckligt för att få fram de nya arbetstillfällena.
            Om Per-Ola Eriksson har någon taletid kvar kanske han kan göra
            det som
          </note>
          <note n="45982907">
            Arne Kjörnsberg inte gjorde, nämligen svara på varför ni från
            centerns och socialdemokraternas sida röstar nej till att sätta
            upp ett ambitiöst mål för arbetslöshetsbekämpningen - att halvera
            den totala arbetslösheten. Varför röstar ni nej till detta från
            centerns sida?
          </note>
          <note n="827d80db">
            Anf. 35 PER-OLA ERIKSSON (c) replik
          </note>
          <note n="2c454efc">
            Fru talman! Jag tror att Anne Wibble har läst betänkandet dåligt.
            Centerpartiet vill givetvis också få ned den totala arbetslösheten.
            Men vi börjar med ett första mål, nämligen att få ned den öppna
            arbetslösheten. Det gäller de människor som i dag står helt utanför
            någon som helst form av stöd, varken utbildnings- eller arbetsmarknadspolitiska
            åtgärder. Skall vi inte börja där? Det är ett nog så ambitiöst
            mål. Jag tror att vi är ganska överens i denna kammare - jag hoppas
            att vi är det - om att det långsiktiga målet måste vara att sätta
            hela nationen i arbete. Men vi måste ju börja någonstans. Den
            satsning som vi gör på småföretagsutveckling, kretsloppsanpassning,
            Östersjöområdet osv. är också ett sätt att skapa utrymme för en
            växande marknad som kan skapa nya jobb i framtiden.
          </note>
          <note n="d87edd33">
            Anf. 36 LARS BÄCKSTRÖM (v) replik
          </note>
          <note n="fd2eabe6">
            Fru talman! Per-Ola Eriksson berättar hur bra det gick med statens
            finanser sedan centern gick in och höjde saneringsskatten från
            114 % till 118 % förra våren. Det var ju bra. Varför var det då
            nödvändigt, när det gick så himla bra, att höja saneringsskatten
            med ytterligare 8 miljarder i juli 1996, just när arbetslösheten
            gick upp. Det drar ju undan resurser från vård, från landsbygdens
            folk och från folk med låga inkomster. Varför var det nödvändigt
            av er som inte vill gå med i EMU, Per-Ola Eriksson?
          </note>
          <note n="d2efda0e">
            När det gäller detta med EU-bidragen undrar jag om Eriksson över
            huvud taget kan tänka sig - ja eller nej - att försöka föra över
            pengar från dem nere i
          </note>
          <note n="512c24ea">
            Skåne - vi kan kalla dem Knoll och Tott - till landsbygdsfolk
            i inland och skogsbygd. Kan Eriksson över huvud taget tänka sig
            att diskutera det?
          </note>
          <note n="ed0b154d">
            Skatteväxlingar är ju jättebra, gärna gröna. Men när nu Eriksson
            rör sig i röda kretsar kan han då också tänka sig röda växlingar,
            så att vi höjer skatten för mig och sådana som tjänar lika mycket
            som jag och använda pengarna till att sänka skatten för dem som
            tjänar 140 000-150 000 kr? Kan centern tänka sig en röd skatteväxling,
            så att man höjer bolagsskatten till
          </note>
          <note n="0adeec67">
            30 % - litet lägre än den vanliga kommunalskatten -
          </note>
          <note n="06ddbe97">
            och använda pengarna till att sänka skatten på enskild näringsverksamhet?
            Det skulle rädda många jordbruksföretag, Per-Ola Eriksson. Kan
            man tänka sig en sådan röd skatteväxling för grön landsbygd?
          </note>
          <note n="9483c799">
            Anf. 37 PER-OLA ERIKSSON (c) replik
          </note>
          <note n="800b89f6">
            Fru talman! Vi har tänkt på Lars Bäckström m.fl., och därför
            sänks nu brytpunkten. Det blir en skatteskärpning för dem som
            har bättre inkomster. Det är ett förslag som läggs fram.
          </note>
          <note n="bbd2dd8a">
            Lars Bäckström frågar varför vi förstärker saneringsprogrammet.
            Det är för att Sverige skall ha möjlighet att stå väl rustat.
            Enligt Centerns uppfattning skall vi inte vara med i EMU. Om vi
            har en ekonomi i förfall klarar vi inte ett utanförskap. Vi skall
            nu rusta oss för att möta framtiden och stå säkra. Därför är sunda
            statsfinanser en nödvändighet i sammanhanget.
          </note>
          <note n="f60158ad">
            Anf. 38 LARS BÄCKSTRÖM (v) replik
          </note>
          <note n="081012c8">
            Fru talman! Om vi har en ekonomi i förfall är det alldeles sant.
            Men Per-Ola Eriksson berättade ju för kammaren hur lysande det
            gick sedan våren 1995, när
          </note>
          <note n="96727e00">
            Centern inledde samarbetet med regeringen. Allt gick ju så bra
            då. Det var inget förfall, utan det var så väldigt bra. Ändå ökade
            ni takten i saneringarna. Det var orätt. Det drog undan pengar
            från vård och från landsbygdens folk. Det var ett dåligt avvägt
            beslut -
          </note>
          <note n="94de929e">
            ett dumt beslut.
          </note>
          <note n="65059b06">
            Anf. 39 PER-OLA ERIKSSON (c) replik
          </note>
          <note n="62d2afda">
            Fru talman! Vi skulle få en sönderfallande ekonomi om man följde
            Vänsterpartiets recept. Då skulle man inte få håll på utgiftsökningen.
            Det skulle bli så att man spred pengarna än till den ena gruppen,
            än till den andra. Lars Bäckström leker jultomte mitt i sommaren.
          </note>
          <note n="05435edf">
            Anf. 40 ROY OTTOSSON (mp) replik
          </note>
          <note n="a2217d07">
            Fru talman! Det här skulle vara en replik på Per-
          </note>
          <note n="d2169b0e">
            Ola Eriksson. Nu har han ingen tid kvar, så han kan inte besvara
            den just nu. Men han får fler tillfällen.
          </note>
          <note n="4d718ff5">
            Jag noterar att Per-Ola Eriksson inte har läst på.
          </note>
          <note n="e7667099">
            Han angriper Miljöpartiet för att inte ställa upp på en satsning
            på Östersjöregionen. I själva verket föreslår vi en ännu mer ambitiös
            satsning, med mer pengar än vad Centern och regeringen har kommit
            överens om.
          </note>
          <note n="b3bd56fc">
            Det är typisk centerpartistisk demagogi att inte läsa på och
            sedan anklaga andra för sådant de inte står för.
          </note>
          <note n="f19a0422">
            Det finns ett antal utredningar som visar att företagsstöd många
            gånger inte leder till fler företag eller arbetstillfällen. Det
            leder bara till att andra företag slås ut eller inte kan utvecklas.
            Därför vill vi ha en analys, en helhetssyn på företagsstödet i
            stället för att man plottrar, på det sätt som Centern gärna gör.
            Vi har reserverat oss mot att man anslår en miljard rätt ut och
            köper grisen i säcken. Det skall vara en genomtänkt strategi.
            Vi kan mycket väl tänka oss att det är bättre att sänka vissa
            skatter generellt, t.ex. arbetsgivaravgifterna, i stället för
            att gå ut med stöd som vi inte vet om det ger någon positiv effekt.
          </note>
          <note n="f09007c0">
            Fru talman! Det är också märkligt att Centern inte ställer upp
            på fortsatta allergisatsningar, att man medverkar till en neddragning
            av kalkningsbidraget och att man inte vill satsa vidare på vindenergi
            på det sätt som regeringen och Miljöpartiet har samarbetat om
            det senaste året. Det blir stopp på de satsningarna.
          </note>
          <note n="2622392c">
            Därmed blir det en neddragning på miljösidan.
          </note>
          <note n="65915450">
            Anf. 41 MATS ODELL (kds) replik
          </note>
          <note n="97265e50">
            Fru talman! Per-Ola Eriksson ställde en rak fråga till mig. Jag
            skall svara på den, även om han inte har möjlighet att begära
            ordet igen.
          </note>
          <note n="d2671299">
            Han ställde en fråga om matmomsen. Hans fråga utgick från att
            sänkningen av matmomsen hade åstadkommits av Centerpartiet, även
            om den inte var en direkt gåva från Per-Ola Eriksson. Jag tror
            ändå att de flesta minns hur det gick till när matmomsen sänktes.
          </note>
          <note n="9b4a4e75">
            Det var inte gratis, som man fick ett intryck av när
          </note>
          <note n="5f5c6ef4">
            Per-Ola Eriksson talade. Han talade tidigare om jultomten. Per-Ola
            Eriksson vill framstå som jultomten när det gäller sänkningen
            av matmomsen.
          </note>
          <note n="aa72afdd">
            Sänkningen av matmomsen bekostades genom en sänkning av ersättningsnivåerna
            i a-kassan, sjukförsäkringen och föräldraförsäkringen, genom en
            försämring av barnbidraget, borttagande av flerbarnstillägget
            och flera andra saker. Det är därför, Per-Ola
          </note>
          <note n="71745457">
            Eriksson, som vi kristdemokrater inte vill att den reform som
            ni genomförde skall bestå. Vi vill använda pengarna med en större
            träffsäkerhet, genom att återinföra valfrihet för småbarnsföräldrar
            - införa vårdnadsbidrag. Vi vill förbättra möjligheterna för de
            grupper som fick det sämre när matmomsen sänktes.
          </note>
          <note n="65691aeb">
            Det hade varit full förenligt med ert handslag med regeringen
            att ni ställde upp på vårt gemensamma förslag i dag om att öppna
            den tjänstesektor som riktar sig till hushållen. Det är möjligt,
            Per-Ola Eriksson. Om centerrepresentanterna här i kammaren i dag
            röstar för det förslaget kommer det att gå igenom och denna marknad
            öppnas för arbetslösa människor redan från den 1 oktober i år.
          </note>
          <note n="a5c20f18">
            Anf. 42 BO LUNDGREN (m)
          </note>
          <note n="02cfe262">
            Fru talman! Vi moderater föreslår att momsen på mat återgår till
            den nivå den hade när vi samregerade med Centerpartiet. Vi vill
            i stället sänka skatten på arbete ännu kraftigare, främst för
            låg- och medelinkomsttagare. Samtidigt vill vi införa ett extra
            grundavdrag för varje barn, riktat till barnfamiljer.
          </note>
          <note n="d396916b">
            Fru talman! Riksdagen står i dag inför ett vägval.
          </note>
          <note n="877d3a06">
            Skall vi fortsätta att främst diskutera hur vi skall ta hand
            om dem som är eller blir arbetslösa? Eller skall vi förändra Sverige
            så att tilltron vänder åter, så att människor och företag kan
            växa och så att massarbetslösheten kan elimineras?
          </note>
          <note n="15150f2a">
            För oss moderater är valet självklart. Det är den senare vägen
            vi måste gå.
          </note>
          <note n="11cb10e8">
            Anf. 43 ANNE WIBBLE (fp)
          </note>
          <note n="0c29c317">
            Fru talman! Jag började med att säga att regeringen är på defensiven.
            Det har också denna debatt visat.
          </note>
          <note n="f16f4122">
            Det gör mig ganska bekymrad. Vi har långt kvar till val. Vi har
            den regering vi har. För att vi skall få bättre fart på landets
            ekonomi och företagsamhet krävs att regeringen ändrar kursriktning
            och lägger om politiken. Det har inte synts några sådana signaler
            i denna debatt. Man är låst vid sina egna förslag.
          </note>
          <note n="b8463754">
            Slentrianmässigt röstar man nej till det oppositionen har föreslagit,
            förmodligen bara därför att det råkar ha kommit från oppositionen.
            Det visar inte på någon god vilja att åstadkomma en politik som
            är bra för hela landet.
          </note>
          <note n="47ff041f">
            Regeringen måste visa sig litet mera öppen framöver och ta fasta
            på de framtidsinriktade, företagsvänliga förslag som väcks här
            i kammaren. Man måste sluta se bakåt, till sina fackliga samarbetspartner.
            I stället måste man se till de företag och människor som skall
            driva företag som skall ge oss de arbetstillfällen vi behöver.
            Jag hoppas att Socialdemokraterna gör det.
          </note>
          <note n="ae277f43">
            Anf. 44 LARS BÄCKSTRÖM (v)
          </note>
          <note n="01b42099">
            Fru talman! Det går att få ned arbetslösheten genom att ge gåvor
            till företag. Men priset är klyftor.
          </note>
          <note n="cde2b6da">
            Det går att få ned arbetslösheten genom att göra det oerhört
            svårt att vara arbetslös. Vänstern avvisar de två vägarna. Vi
            vill följa en annan väg: kompetenshöjning, förnyelse, rättvis
            fördelning.
          </note>
          <note n="4b94c948">
            Anf. 45 MATS ODELL (kds)
          </note>
          <note n="e368cc7f">
            Fru talman! Arbetslösheten ökar nu snabbt igen, efter två år
            med Socialdemokraterna i Rosenbad.
          </note>
          <note n="06978ff7">
            Konkurserna ökar nu igen, Arne Kjörnsberg. De började öka 1989.
            Den ökningen bröts 1992. Efter ett år med den borgerliga regeringen
            började antalet konkurser gå ner. Nu har de börjat öka igen. Detta
            är mycket allvarligt.
          </note>
          <note n="4e521f74">
            Regeringens politik är otillräcklig när det gäller att få Sverige
            i arbete. Vi kristdemokrater har tillsammans med Folkpartiet och
            Moderaterna lagt fram ett konkret förslag. Riksdagen kan, genom
            att i dag stödja det förslaget, öppna den tjänstesektor som riktar
            sig till de privata hushållen och skapa tusentals nya företag
            och tusentals nya jobb redan från den 1
          </note>
          <note n="4e1c9d1f">
            oktober.
          </note>
          <note n="56a425d3">
            Anf. 46 ARNE KJÖRNSBERG (s)
          </note>
          <note n="9080c04c">
            Fru talman! Moderaterna, Folkpartiet och kds är splittrade i
            fler frågor än de är enade i. I detta betänkande finns det 19
            för de här tre partierna gemensamma reservationer. Moderaterna
            har 31 själva,
          </note>
          <note n="649968b9">
            Folkpartiet har 13 och kds har 19. Det är tragiskt att det de
            har lyckats ena sig om främst är förslag som leder till ökade
            klyftor och mer orättvisa. Om det åtminstone hade varit tvärtom
            i den här fördelningen!
          </note>
          <note n="02c8c857">
            Vi socialdemokrater vill i stället föra en handfast politik för
            arbete, miljö och rättvisa. Vi vill faktiskt samla alla goda krafter
            i kampen mot arbetslöshet och otrygghet. Vi säger: Sluta med konfrontationen
            för dess egen skull! Börja samarbeta - för de arbetslösas skull,
            för välfärdens skull och för Sveriges skull! Vi sträcker ut handen
            - jag skall inte falla för frestelsen att säga "till alla goda
            krafter". Vi sträcker ut handen, säger jag! Ta handen! Var med
            och medverka till att lösa det största problem vårt land har stått
            inför på arbetslöshetsområdet sedan 1930-talet! Vi inbjuder er.
          </note>
          <note n="4c737436">
            Ni är välkomna - alla i denna kammare och i hela vårt land.
          </note>
          <note n="6f394cae">
            (Applåder)
          </note>
          <note n="45a50bce">
            Anf. 47 Finansminister ERIK ÅSBRINK (s)
          </note>
          <note n="578a8ea2">
            Herr talman! Ingenting är värre för en enskild människa som vill
            och kan arbeta än att förvägras tillträde till arbetsmarknaden.
            Ingenting är mer förnedrande för den som har förmågan att arbeta
            än att förhindras möjligheten att försörja sig med egna arbetsinkomster.
            Arbetslösheten är en social och ekonomisk olycka för de individer
            som drabbas och för hela samhället. Därför kan ingen uppgift vara
            viktigare än att skapa förutsättningar för att människor som vill
            och kan arbeta också får arbeta.
          </note>
          <note n="2bcd9a3d">
            Steg för steg skall vi nedbringa arbetslösheten -
          </note>
          <note n="1e68c656">
            både den öppna arbetslösheten och den totala arbetslösheten.
            Det skall vi göra främst genom att skapa nya jobb. Jag kan försäkra
            att den uppgiften står i centrum för den ekonomiska politik som
            jag och regeringen för och som hela socialdemokratin står bakom.
            Den uppgiften har de två folkrörelsepartierna Socialdemokraterna
            och Centern enats om att samverka kring.
          </note>
          <note n="807a190e">
            Men kampen mot arbetslösheten kan inte föras till framgång om
            inte ekonomin är i ordning. Det går inte att skapa jobb, det går
            inte att bekämpa arbetslöshet med hög inflation, höga räntor,
            stora underskott, skuldsättning och sedelpressar.
          </note>
          <note n="b0a15817">
            Jag har skapat ett eländesindex som ett grovt mått på tillståndet
            i ekonomin. Det består av en sammanvägning av tre olika mått.
            Det handlar om måttet på arbetslösheten i procent, måttet på underskottet
            i den offentliga sektorn i procent av BNP och måttet på inflationen
            i procent. Jag har över åren följt hur detta eländesindex har
            utvecklat sig.
          </note>
          <note n="52b866c1">
            I slutet av den långa socialdemokratiska regeringsperioden på
            1970-talet, 1974-1976, uppgick eländesindex till 8,6 %. Därefter
            följde en borgerlig regering, och i slutet på den perioden, 1980-1982,
            hade eländesindex stigit till 19,2. Så blev det på nytt en socialdemokratisk
            regering, och i sista perioden av den regeringen, 1989-1991, hade
            eländesindex på nytt nedbringats till 8,0. Vi fick på nytt en
            borgerlig regering, och 1992-1994 hade eländesindex stigit på
            nytt till 20,5. Nu när snart det andra året av den här socialdemokratiska
            regeringsperioden är till ända kan vi konstatera att eländesindex
            på nytt har nedbringats.
          </note>
          <note n="cc8ac7bb">
            För 1996 kan det beräknas till 14,2.
          </note>
          <note n="0c97e6f5">
            Det här har framför allt skett genom att inflationen har nedbringats
            och genom att budgetunderskottet har minskat. Vi har nu de senaste
            siffrorna över inflationen: 0,8 %. Det finns de som oroar sig
            över detta, och talar om risken för deflation. Jag tror inte att
            vi har någon risk för deflation, och jag är inte heller säker
            på att vi klarar av att ligga kvar på denna låga nivå. Men jag
            tycker att det är en stor framgång för svensk ekonomi att vi kan
            få bukt med den höga inflationen så att inte människornas inkomster
            och tillgångar - och jag tänker framför allt på dem som har små
            tillgångar och små inkomster - gröps ur av ständigt stigande priser
            och av ett försämrat penningvärde.
          </note>
          <note n="f5cf938a">
            Vi har också sett hur budgetunderskottet har nedbringats mycket
            kraftigt. Regeringens prognos för
          </note>
          <note n="3662f8fd">
            1996 är 5,1 %, men senare uppgifter tyder snarare på att det
            blir mindre. Konjunkturinstitutet hamnade i sin prognos nyligen
            på 4,2 %, och senare uppgifter från
          </note>
          <note n="7cf258a2">
            Riksgäldskontoret tyder kanske på att det kan bli ytterligare
            något lägre.
          </note>
          <note n="2e763727">
            Det här har bidragit till att minska eländesindex, men självklart
            är vi inte nöjda. Vi vill fortsätta att få ned eländesindex till
            en nivå som är i överensstämmelse med vad vi har haft under tidigare
            socialdemokratiska regeringar. Det skall framför allt ske genom
            att nedbringa arbetslösheten, och detta kan inte komma till stånd
            om vi inte har ordning på landets ekonomi, med låg inflation och
            med sanerade statsfinanser. Det är absolut nödvändiga förutsättningar
            för att vi skall kunna föra kampen mot arbetslösheten med framgång.
          </note>
          <note n="698c6d8f">
            Det beslut som riksdagen så småningom skall fatta, som bygger
            på den proposition som regeringen har lagt fram och på den överenskommelse
            som Socialdemokraterna och Centern har träffat, innehåller en
            rad viktiga åtgärder. Det handlar om reformering av arbetsmarknadspolitiken
            med en kraftig decentralisering; överförande av ansvar till lokala
            och regionala nivåer. Det handlar om en mycket stor utbildningsreform;
            utbyggnad av vuxenutbildningen, gymnasieskolan och den högre utbildningen.
            Det handlar om en rad insatser, skattelättnader och annat, för
            att skapa bättre betingelser för små och medelstora företag, och
            det handlar om tre offensiva program: för Östersjön, för miljön
            och för de mindre och medelstora företagen.
          </note>
          <note n="31ede721">
            Allt det här är ansvarsfullt finansierat. Det äventyrar inte
            statsfinanserna. Till detta fogas en plan för att en gång i halvåret
            stämma av utvecklingen när det gäller arbetsmarknaden och sysselsättningen.
          </note>
          <note n="ca3d6d38">
            Dagens program, som riksdagen har att ta ställning till, är ett
            viktigt steg i den här processen. Det är inte det första steget,
            och det är förvisso inte det sista, men det är ett viktigt steg
            som markerar att kampen mot arbetslösheten nu alltmer flyttar
            fram i fokus för den ekonomiska politiken. Vi har också satt upp
            ett mål att halvera den öppna arbetslösheten till år 2000.
          </note>
          <note n="75d52563">
            Jag noterar att de tre samverkande partierna på högerkanten formulerar
            sig på ett annat sätt. I sin motion har moderaterna sagt att med
            den politik de vill föra kan man halvera den totala arbetslösheten
            till år 2000. I sin motion har Folkpartiet sagt att med den politik
            Folkpartiet vill föra kan man halvera den totala arbetslösheten
            till år 2000. I sin motion om den ekonomiska politiken har kristdemokraterna
            hävdat att de kan halvera den totala arbetslösheten till år 2000.
          </note>
          <note n="b4efea1e">
            Men när man sedan kommer samman och enar sig om de saker man
            kan ena sig om är det mycket som faller bort. Då nöjer man sig
            med att konstatera att man kan halvera den totala arbetslösheten,
            men utan att precisera när detta skall ske.
          </note>
          <note n="4cf29b06">
            Jag noterar att Bo Lundgren sade att den totala arbetslösheten
            skall halveras även om det tar sin tid. Då vill jag ställa en
            fråga. Om nu inte fyra år räcker, hur många år ytterligare, bortom
            år 2000, skall det ta innan Bo Lundgren, Anne Wibble och Mats
            Odell tror att den totala arbetslösheten har halverats?
          </note>
          <note n="aa789099">
            Anf. 48 BO LUNDGREN (m) replik
          </note>
          <note n="d8de283c">
            Herr talman! Erik Åsbrink framhärdar i att diskutera som om alla
            problem i svensk ekonomi uppkom den 4 oktober 1991 när den borgerliga
            regeringen tillträdde. Så är det naturligtvis inte.
          </note>
          <note n="525ac880">
            Jag vill ställa en fråga till Erik Åsbrink. Vill Erik
          </note>
          <note n="d9b74057">
            Åsbrink återgå till den ekonomiska politik som fördes mellan
            1988 och 1991 och det ekonomiska läge vi hade då? Det skulle vara
            intressant att höra.
          </note>
          <note n="ec23af3b">
            Den andra frågeställningen gäller målet för att pressa ned arbetslösheten.
            Det som Erik Åsbrink citerade står inte i vår motion. Det står
            något helt annat. Läs gärna motionen igen.
          </note>
          <note n="f57c5c40">
            Det väsentliga för oss är att målet är att förbättra villkoren
            för arbete och företagande så att man kan halvera den totala arbetslösheten.
            Det mål Erik Åsbrink sätter upp är begränsat och det ger möjlighet
            att laborera med sådant som innebär att man tar hand om de arbetslösa
            och inte skapar förutsättningar för nya jobb.
          </note>
          <note n="c19b8024">
            Där finns det en stor risk. När man ser den politik som den regering
            Erik Åsbrink nu tillhör har fört kan man konstatera att den har
            höjt skatten på arbete med inte mindre än 40 000 miljoner kronor.
            Den har höjt skatten på investeringar i nya jobb och återreglerat
            arbetsmarknaden så att det är svårare att anställa.
          </note>
          <note n="789b9037">
            Regeringen har kort sagt vidtagit ett antal åtgärder som har
            lett fram till den situation vi nu befinner oss i, en massarbetslöshet
            som håller på att permanentas.
          </note>
          <note n="d57090a2">
            Detta är det stora problemet. Vad vill ni då göra åt detta?
          </note>
          <note n="90fc3f37">
            Är ni beredda att sänka skatten, ta bort dubbelbeskattningen
            och avreglera arbetsmarknaden? Några sådana förslag finns inte.
            Under tiden blir fler och fler arbetslösa. Ni sviker de arbetslösa,
            Erik Åsbrink.
          </note>
          <note n="64682058">
            Anf. 49 Finansminister ERIK ÅSBRINK (s)
          </note>
          <note n="d7a68771">
            replik
          </note>
          <note n="c8e4b3dc">
            Herr talman! Det är inte alls så som Bo Lundgren påstår att jag
            uppehöll mig vid den tidigare borgerliga regeringens insatser.
            Jag förbigick det till största delen med tystnad. Det tror jag
            att Bo Lundgren skall vara tacksam för. Jag bemötte t.ex. inte
            det häpnadsväckande påstående som Bo Lundgren framförde tidigare
            i kammaren att räntorna nu skulle vara högre än vad de var när
            Bo Lundgren satt i regeringen.
          </note>
          <note n="ce4fae93">
            Sanningen är ju att de är närmare 4 % lägre än när Bo
          </note>
          <note n="9659ac44">
            Lundgren fick lämna regeringsmakten.
          </note>
          <note n="15123470">
            Nej, jag pratade om framtiden. Jag ställde frågan om hur många
            år bortom år 2000 de arbetslösa skall vänta innan arbetslösheten
            halveras. Varför har den ambition som ändå uttrycktes i de enskilda
            partiernas motioner fallit bort när man enats sig om vissa utglesade
            rester? Allt annat har ju lagts åt sidan där.
          </note>
          <note n="1f0f43d7">
            Bo Lundgren säger att det inte är viktigt. Jag tror att det är
            oerhört viktigt för de arbetslösa att få något besked om när åtgärder
            mot arbetslösheten vidtas och när de kan börja få effekt. Jag
            tror att det har utomordentligt stor betydelse. Jag vill på nytt
            ställa frågan när kan arbetslösheten halveras med det utglesade
            förslag som de tre partierna har enats om. Kan vi få ett besked
            om den saken?
          </note>
          <note n="bb06b399">
            Anf. 50 BO LUNDGREN (m) replik
          </note>
          <note n="7677a63b">
            Herr talman! Det är bekymmersamt när landets finansminister har
            så litet att säga om hur han skall skapa de goda villkor för företagande
            och arbete som krävs för att vi skall kunna få ned den totala
            arbetslösheten genom att nya jobb växer fram i företagen runt
            om i Sverige.
          </note>
          <note n="8cbadd7b">
            Frågan om när vi skall få genomslag för vår politik kan enkelt
            besvaras med att det beror på när Socialdemokraterna och Centern
            slutar att blockera den politik som kan ge goda villkor för företagande
            och nya jobb. Det finns ett antal förslag som Erik Åsbrinks partikamrater
            i riksdagen kan ansluta sig till.
          </note>
          <note n="bd333657">
            Ett av dem kan sättas i sjön snabbt. Det handlar om att förändra
            arbetsrätten, göra det enklare att anställa och göra en förtroendechock
            i det avseendet.
          </note>
          <note n="021518f0">
            Ett annat förslag är att skapa förutsättningar för att den privata
            tjänstesektorn skall kunna expandera och ge 10 000-tals människor
            arbete. Men ni blockerar de förslagen. Ni skall möjligen utreda
            och titta på dem medan fler och fler blir arbetslösa under längre
            och längre tid. Vi ser ju den utvecklingen.
          </note>
          <note n="70517f6e">
            Herr talman! Jag förstår att Erik Åsbrink förbigick den borgerliga
            regeringsperioden med tystnad. Det var ju så att när han lämnade
            över sin stol i Finansdepartementet till mig hade vi en situation
            som innebar att arbetslösheten ökade med ungefär 1 000 personer
            om dagen. När vi lämnade över regeringsansvaret till
          </note>
          <note n="f9b1bd02">
            Socialdemokraterna efter valet 1994 förbättrades siffrorna. Då
            ökade antalet nya jobb mycket kraftigt.
          </note>
          <note n="23fec586">
            Vi vände den utveckling som var genom att just skapa goda villkor
            för företagande och arbete. Min fråga kvarstår. Anser finansministern
            att höga skatter på arbete befrämjar nya jobb? Anser finansministern
            att en dubbelbeskattning av investeringar i nya jobb befrämjar
            kampen mot arbetslösheten?
          </note>
          <note n="a53a3710">
            Anf. 51 Finansminister ERIK ÅSBRINK (s)
          </note>
          <note n="d7a68771">
            replik
          </note>
          <note n="6b233f70">
            Herr talman! Normalt brukar Bo Lundgren inte vilja tala om det
            förflutna. Jag kan förstå detta. Men i dag vill han tydligen göra
            det. Då kan jag nämna några uppgifter och jämföra läget i år med
            hur det var för tre år sedan när Bo Lundgren satt i regeringen.
            Jag tar uppgifter utöver de som framgick av eländesindex.
          </note>
          <note n="55dc0997">
            År 1993 minskade industriinvesteringarna med
          </note>
          <note n="d485909c">
            1,3 %. I år ökar de med 17 %. År 1993 uppgick inflationen till
            4,1 %. Nu är den nere i 0,8 %. År 1993 var budgetunderskottet
            12,3 % av BNP. I år blir det 5 %
          </note>
          <note n="98344ee6">
            eller sannolikt lägre. År 1993 minskade bruttonationalprodukten
            med 2,2 %. I år ökar den med 1,4 %. År
          </note>
          <note n="11864d06">
            1993 hade vi ett underskott i våra utrikes betalningar med 29
            miljarder. I år har vi ett överskott med 31
          </note>
          <note n="406d8835">
            miljarder. Det är inget lysande facit för Bo Lundgren och den
            regering som han satt i.
          </note>
          <note n="b3d3c813">
            Jag konstaterar att jag inte har fått något svar på frågan. Vi
            får väl ta upp den i andra sammanhang.
          </note>
          <note n="fee48d29">
            Varför släppte ni den ambition som ni ändå hade i era motioner
            att precisera när den totala arbetslösheten skulle halveras enligt
            moderat politik? Varför försvinner denna tidsangivelse? De arbetslösa
            lämnas i total ovisshet om när halveringen skall kunna ske.
          </note>
          <note n="35265f5e">
            Till sist vill jag säga till Bo Lundgren, som efterlyser en förtroendechock:
            Lämna förtroendet åt mig, så får Bo Lundgren ta hand om chocken!
          </note>
          <note n="5c36f23e">
            Anf. 52 ANNE WIBBLE (fp) replik
          </note>
          <note n="d6e81376">
            Herr talman! Tillåt mig omedelbart lugna Erik
          </note>
          <note n="5701f7ca">
            Åsbrink. De borgerliga partierna vill ha en så företagsvänlig
            politik att så många nya jobb skapas att den totala arbetslösheten
            kan halveras till sekelskiftet.
          </note>
          <note n="fcfd29c4">
            Om man skall tror finansutskottets betänkande kommer våra förslag
            tyvärr att avslås. Då blir det naturligtvis inte så. Men det är
            vår ambition.
          </note>
          <note n="b3bbe39f">
            Jag vill tillåta mig att lyfta den här debatten litet utanför
            Sveriges gränser. Vi kommer aldrig någonsin att klara jobben i
            Sverige om vi bara ser till Sverige som en nästan isolerad ö.
            Vi måste inse att Sverige är en del av ett internationellt ekonomiskt
            samfund. För att få tillväxt och arbeten i Sverige krävs det att
            Sverige blir ett jättefint investeringsland för utländska företag
            och för svenska företag.
          </note>
          <note n="f96d45dc">
            Jag skulle vilja veta om det i regeringens och
          </note>
          <note n="4ca9af33">
            Centerns program finns någonting som ni anser bidrar till att
            locka investeringar från svenska investerare och från utländska
            investerare till Sverige. Jag kan inte finna någonting sådant.
            Jag tror att om det perspektivet fortsätter att saknas i regeringens
            politik riskerar Sverige att klämmas ihop och förstöras mellan
            en snabbt växande asiatisk ekonomi och en mycket snabbt växande
            ekonomi i Öst- och Centraleuropa. Där finns nämligen ett bra investeringsklimat,
            god framtidstro och en väldig iver och hunger på tillväxt och
            jobb. Vad anser ni bidrar till att skapa detta goda investeringsklimat
            i Sverige?
          </note>
          <note n="c340fd04">
            Anf. 53 Finansminister ERIK ÅSBRINK (s)
          </note>
          <note n="d7a68771">
            replik
          </note>
          <note n="d892a207">
            Herr talman! Jag tycker att det är lika litet tillfredsställande
            att höra Anne Wibble som att höra Bo
          </note>
          <note n="bd24a828">
            Lundgren i frågan om när arbetslösheten skall ha halverats. Oavsett
            vad som sägs i replikskiften här i debatten är det ett faktum
            att när de tre partierna på högerkanten sätter sig samman och
            hittar ett begränsat antal förslag som de kan enas om, släpper
            de den ambition som de givit uttryck för i sina motioner, nämligen
            om angivande av en tidpunkt för när arbetslösheten skall ha halverats.
            De arbetslösa lämnas i total ovisshet om när det skall kunna ske.
          </note>
          <note n="abbb9230">
            Jag kan inte tolka detta som någonting annat än en kapitulation
            och en försvagning av den ambition som uttrycktes - låt vara att
            trovärdigheten i den ambitionen inte är särskilt hög med tanke
            på det mycket begränsade paket som ligger till grund för detta
            mål.
          </note>
          <note n="5ba25d81">
            Den andra frågan - som jag inte hinner beröra särskilt utförligt
            - gäller förtroendet för Sverige internationellt. Jag har varit
            ute några gånger internationellt och träffat en rad människor
            som är verksamma ekonomiskt i företag, i andra länders regeringar
            osv. Jag kan försäkra en sak: att förtroendet för Sverige, för
            svensk ekonomi och ekonomisk politik, har ökat mycket kraftigt
            under senare tid. Man noterar de stora framsteg som vi har gjort
            när det gäller att sanera statsfinanserna och att få ned inflationen
            och räntorna.
          </note>
          <note n="b8c539c9">
            Vi är inte på något sätt framme. Jag är inte nöjd, framför allt
            inte med den höga arbetslöshet som vi fortfarande har i Sverige,
            men vi har - det bekräftar utländska iakttagare - lagt en god
            grund för den fortsatta saneringen av den svenska ekonomin, och
            det är viktigt.
          </note>
          <note n="807cca31">
            Anf. 54 ANNE WIBBLE (fp) replik
          </note>
          <note n="5b807c55">
            Herr talman! Erik Åsbrink kunde inte peka på någonting i dagens
            förslag som skulle skapa tillit till investeringar i Sverige,
            och jag kan förstå det, för det finns inget. Det saknas faktiskt
            någonting som jag tror är väldigt viktigt och som vi har pekat
            på från de borgerliga partiernas sida, nämligen kvalitet i utbildningsprogrammet.
          </note>
          <note n="ecb0f61a">
            Ni skryter mycket med att det skall skapas väldigt många nya
            utbildningsplatser, och det är nog i och för sig bra att det blir
            flera sådana, men det är faktiskt så att kvaliteten i utbildningen
            är ett väldigt nödvändigt komplement till antalet platser. Man
            kan inte bara ha fler platser utan måste också ha flera bra platser
            och goda utbildningslinjer liksom en god utbildningskvalitet.
            Detta har ni konstigt nog inte velat ta fasta på. Jag tror att
            det är centralt för att Sverige skall klara sig bra. Svenska företag
            kommer nog att klara sig bra, för de expanderar utomlands, men
            jag hoppas, Erik Åsbrink, att ni också vill ha en mängd jobb i
            Sverige, och då måste vi ha ett bra klimat här.
          </note>
          <note n="80616272">
            En annan sak är bra och stabila skattevillkor. Erik
          </note>
          <note n="6d8a4d5f">
            Åsbrink har medverkat till en skattereform som skall göra det
            lönande att arbeta i Sverige, men man har nu gjort många återställare.
            Resultatet är t.ex. att man för sådan utländsk expertmedverkan
            som krävs för att företag skall kunna växa och erbjuda jobb i
            Sverige måste göra särskilda undantag i form av lägre skatt för
            de utländska experterna. Det var ju det som vi skulle komma ifrån,
            Erik Åsbrink, med den stora skattereformen. Därför har man även
            där gått fel väg.
          </note>
          <note n="fa2d7537">
            Jag tror att man också behöver en mycket väl fungerande arbetsmarknad,
            och regeringen har inte heller bidragit till detta, eftersom den
            inte vågar ändra på reglerna i arbetsrättssammanhang - man får
            förmoda att det är av hänsyn till LO. Det saknas för mycket för
            att man skall få en tillit till Sverige som investeringsland,
            och då klarar vi inte jobben. Det är tyvärr den bistra sanningen.
            Med den borgerliga politiken skulle vi kunna halvera den totala
            arbetslösheten till sekelskiftet, herr finansminister.
          </note>
          <note n="edc45831">
            Anf. 55 Finansminister ERIK ÅSBRINK (s)
          </note>
          <note n="d7a68771">
            replik
          </note>
          <note n="d6206243">
            Herr talman! Till Anne Wibble vill jag säga att syftet med den
            proposition som behandlas i riksdagen i dag inte i första hand
            varit att behaga utlandet. Syftet var att vidta ett antal åtgärder
            för att bekämpa arbetslösheten, och jag tycker att det syftet
            är fullt tillräckligt för framläggande av en proposition. Men
            detta är naturligtvis inte det enda som vi gör. Jag nämnde förut
            att vi tidigare har vidtagit åtgärder, och vi kommer att vidta
            flera sådana.
          </note>
          <note n="2bc6c87c">
            När det handlar om utlandets syn på svensk ekonomi är det av
            utslagsgivande betydelse att vi kan visa att vi håller på att
            återställa ordningen i svensk ekonomi och i statsfinanserna samt
            att vi kan etablera ett positivt klimat för företagen - de må
            vara svenska eller utländska - genom låga räntor.
          </note>
          <note n="2344106d">
            Utlandet ser också på vår utbildningsstandard, och det är förvisso
            så att denna proposition innehåller viktiga insatser för att ytterligare
            förstärka och bygga ut utbildningen, bl.a. den högre utbildningen.
            Utlandet ser också på det svenska skattesystemet, och jag har
            märkt att man positivt noterar den förmånliga företagsbeskattning
            som vi har i vårt land. Jag vill gärna säga att Anne Wibble har
            medverkat till detta genom den skattereform som vi genomförde
            för några år sedan, även om den dessvärre har utsatts för en del
            attacker och perforeringar bl.a. från det statsråd som satt rakt
            under Anne Wibble under den borgerliga regeringsperioden. I huvudsak
            står sig ändå detta skattesystem, och det är positivt för våra
            strävanden att locka till oss utländska investeringar i Sverige.
          </note>
          <note n="def3e725">
            Anf. 56 LARS BÄCKSTRÖM (v) replik
          </note>
          <note n="1f9e7830">
            Herr talman! Statsrådet sade att eländesindex har gått ned, och
            det är ju bra. Men ett index består av delar, och vi är, herr
            statsråd, överens om att den del som inte har gått bra är arbetslösheten.
            Där har ni kört i diket. Man kan naturligtvis från samma dike
            se både stjärnor och lera, men ni har kört fast i leran när det
            gäller arbetslöshetsbekämpningen.
          </note>
          <note n="b33832d4">
            Ni har lagt fram sju ekonomisk-politiska propositioner utan att
            fastställa ett mål för bekämpningen av arbetslösheten. Däremot
            har ni satt upp andra mål som ni skall kämpa för. När ni nu kommer
            tillbaka den åttonde gången är det kanske för att börja ta er
            ur diket. Det är bra, och det är kanske en utsträckt hand.
          </note>
          <note n="6fa4f8bd">
            Men samtidigt som ni kanske sträcker ut den handen delar ni med
            den andra handen ut en örfil, nämligen när det gäller sättandet
            av den bortre parentesen för akassan. Det är ett mycket dåligt
            berett förslag. Att låta de arbetslösa finansiera höjningen är
            att dela ut en örfil, och där kan vi i Vänstern inte vända andra
            kinden till.
          </note>
          <note n="bb3ba161">
            Men om ni kan ändra er därvidlag har ni sommaren på er att fundera.
            Ni har en utredning som kan vara en nödutgång för er när det gäller
            att göra en total omläggning av a-kassan. Då kan vi kanske öppna
            möjligheter. Hittills har er utsträckta hand bestått i att ni
            har satt er ned med annat parti en mörk natt och sedan kommit
            ut och sagt: Nu är vi överens, och nu sträcker vi ut en hand.
            - Till varandra, ja!
          </note>
          <note n="e8c67434">
            Ni har ibland indirekt visat att ni menar allvar med era ord.
            Ni har nappat på några vänsterpartiförslag vad gäller utbildning,
            skattepolitik osv. - det finns positiva inslag - men helheten
            förstörs av akasseförslaget och av er bristande fördelningspolitik.
          </note>
          <note n="f59da65c">
            Statsrådet Åsbrink! Kan ni tänka er röda skatteväxlingar, dvs.
            att höja skatten för dem som tjänar bättre och att minska den
            för dem som tjänar dåligt -
          </note>
          <note n="e2c9ae81">
            höja skatten för bolag och lätta skattetrycket för mindre företagsamhet?
          </note>
          <note n="0fd3b1fd">
            Och vad händer bortom den bortre parentesen,
          </note>
          <note n="2188d9bc">
            Åsbrink? Är det rimligt att de arbetslösa skall finansiera höjningen
            av a-kassan? Finns det inte andra metoder?
          </note>
          <note n="9d10678a">
            Anf. 57 Finansminister ERIK ÅSBRINK (s)
          </note>
          <note n="d7a68771">
            replik
          </note>
          <note n="663027a1">
            Herr talman! Lars Bäckström tycker att jag har kört i diket.
            Jag måste säga att jag inte alls upplever det så. Jag kör på i
            ganska bra takt, och jag kan försäkra att regeringen kommer att
            fortsätta att föra en kraftfull ekonomisk politik, inte minst
            för att bekämpa arbetslösheten. Det är vår huvuduppgift nu.
          </note>
          <note n="f06efe86">
            Problemet med Vänsterpartiet för närvarande är ju att ni tycks
            ha tappat den insikt som ni visade visst prov på tidigare under
            mandatperioden, nämligen att man måste ha ordning på statsfinanserna.
            Man kan inte låna sig fram. Man kan inte släppa i väg underskotten
            och skulden på det sätt som era nuvarande förslag dessvärre leder
            till.
          </note>
          <note n="3b82e02d">
            En politik mot arbetslöshet och för att skapa nya jobb är inte
            trovärdig om den innefattar skuldsättning och sedelpressfinansiering.
            Den insikten måste ni återvinna, om det skall vara möjligt att
            ha något samarbete i framtiden. Den politik som vi nu för syftar
            till att skapa en stabil grund för nya jobb och att åstadkomma
            en lägre arbetslöshet.
          </note>
          <note n="6485e76f">
            Jag hörde Lars Bäckström tidigare i debatten uttala att vi håller
            på att försätta den offentliga sektorn i något slags tillstånd
            av anorexi. Jag delar inte den uppfattningen. Det är snarare så
            att vi med Vänsterpartiets politik riskerar att få bulimi när
            det gäller underskott och skuldsättning.
          </note>
          <note n="fe31618d">
            Anf. 58 LARS BÄCKSTRÖM (v) replik
          </note>
          <note n="15820ce6">
            Herr talman! Statsrådet Åsbrink underkänner nu helt regeringens
            politik fram till våren 1996. Fram till dess hade vi ett saneringsprogram
            på 118 miljarder.
          </note>
          <note n="a5d07c89">
            Allt innan dess var alltså en total katastrof för statsfinanserna.
            Är inte det att ge ett väl kraftigt underbetyg åt den tidigare
            finansministern? Jag tycker faktiskt att det är ett väl häftigt
            internt angrepp.
          </note>
          <note n="c28263aa">
            Vi står fast vid det som vi stod fast vid med Göran
          </note>
          <note n="e5b044f0">
            Persson. Det var en ganska hyfsat avvägd politik.
          </note>
          <note n="b8df9738">
            Sedan dess har statsfinanserna förbättrats. Om försämrade prognoser
            gör att man måste skärpa saneringstakten, varför kan då förbättrade
            prognoser aldrig leda till att man lättar något på saneringstakten?
          </note>
          <note n="ddc23ba4">
            Nu ökar ju arbetslösheten de facto. Det går inte att förneka
            att arbetslösheten ökar, Åsbrink. Skulle en skillnad på 12 miljarder
            vara bulimi och katastrof?
          </note>
          <note n="3eee7941">
            Det är mindre än 1 % av BNP. Det går ju inte att vara trovärdig
            och hävda det, statsrådet Åsbrink.
          </note>
          <note n="edc6ee2d">
            Statsrådet Åsbrink har haft fel förr i debatten. När vi diskuterade
            skattereformen sade Åsbrink: Det blir ingen underfinansiering.
            Reformen är fördelningspolitiskt helt perfekt. Vem var det som
            fick rätt den gången, Åsbrink? Det var jag! Vem är det som har
            rätt den här gången? Det är faktiskt jag. Vi kan ha en något lättare
            finanspolitik för att garantera jobben.
          </note>
          <note n="755207b6">
            Statsrådet Åsbrink sade: Det går inte att sänka matmomsen. Jag
            sade att det gick. Sedan sade Åsbrink:
          </note>
          <note n="a7561472">
            Man blir klokare över natten. Han tillstyrkte vårt förslag.
          </note>
          <note n="769035de">
            Bli klokare över natten! Satsa på och prioritera kampen mot arbetslösheten!
            Driv inte EU-
          </note>
          <note n="52a7932f">
            anpassningen så stenhårt! Då kan vi ta emot en öppen hand. Då
            skall vi samverka. Det finns möjligheter. Vi har inte alls mist
            kunskapen om att statsfinanserna måste finansieras. Men det skall
            gå hand i hand. Alla index skall förbättras genom att alla variabler
            förbättras. Det gäller inte bara inflation och underskott, utan
            även arbetslösheten skall gå ned.
          </note>
          <note n="c8b3dd1a">
            Anf. 59 Finansminister ERIK ÅSBRINK (s)
          </note>
          <note n="d7a68771">
            replik
          </note>
          <note n="c3f82426">
            Herr talman! Visst är det så, Lars Bäckström, att jag ibland
            har haft fel och att Lars Bäckström har haft rätt i olika sammanhang.
            Jag hoppas att jag kan fortsätta att bli bättre över nätter eller
            dagar och att jag har en personlig utveckling. Det hoppas jag
            att också
          </note>
          <note n="e8397fb7">
            Lars Bäckström har.
          </note>
          <note n="6a3f1385">
            Däremot håller jag inte riktigt med när det gäller alla konkreta
            exempel som nämns här. De åtgärder som har vidtagits under våren
            - de 8 miljarder som jag möjligen har bidragit med som ett blygsamt
            tillskott till de 118 miljarder som den föregående finansministern
            bidrog med - är naturligtvis inte ett uttryck för någon kritik
            eller något ifrågasättande av de 118 miljarderna. Det är ett komplement
            och en förstärkning. Det är ett fullföljande av den politiken.
          </note>
          <note n="edc020d5">
            Återigen: Det är oerhört viktigt att vi på ett övertygande sätt
            får ordning på landets ekonomi och att vi kan demonstrera, både
            i Sverige och internationellt, att Sverige inte är ett land som
            lånar sig fram, som skuldsätter sig eller som sedelpressfinansierar.
            Vi betalar våra utgifter med riktiga, hederliga inkomster och
            inte på något annat sätt. Att vi kan få ned inflationen och räntorna
            är oerhört viktigt, inte bara för företagen som skall bygga ut
            och skapa jobb utan också för de enskilda människorna. Det är
            oerhört viktigt för enskilda löntagare och pensionärer, inte minst
            för dem som har små omständigheter, att prisökningar inte äter
            upp deras knappa tillgodohavanden. Det är oerhört viktigt att
            räntorna går ned för villaägare och andra som har att betala höga
            räntekostnader. Vi måste stå fast vid och fullfölja den politiken.
            Först då får vi en solid grund för att skapa nya jobb och minska
            arbetslösheten. Det är regeringens uppgift. Det kommer vi att
            kämpa med. Vi kommer inte att sitta fast i diket.
          </note>
          <note n="6318dcf8">
            Vi kommer tvärtom att köra på den väg som leder fram till en
            halvering av arbetslösheten.
          </note>
          <note n="4b842424">
            Anf. 60 ROY OTTOSSON (mp) replik
          </note>
          <note n="0449a4d9">
            Herr talman! Erik Åsbrink är vältalig när det gäller de allmänna
            målen, och det är lätt att ställa upp i de delarna.
          </note>
          <note n="5f17a2e7">
            Men man frågar sig hur höjd fordonskatt i stället för nybilsskatt
            kan skapa fler arbetstillfällen. Hur skapar man fler arbetstillfällen
            genom att med högre skatter ta från dem som tjänar relativt litet
            eller har begränsade inkomster och ge litet mer till dem som har
            råd att köpa nya bilar? De måste ju ha ganska bra inkomster. Hur
            skapar man arbetstillfällen genom att försämra a-kassan och göra
            så att färre kan komma i åtnjutande av den? Det blir ju svårare
            att kvala in för ungdomarna. Det blir en stupstock. Sedan blir
            det kanske socialbidrag i förlängningen.
          </note>
          <note n="9e646f35">
            De här förslagen är konstiga med tanke på vad
          </note>
          <note n="1e2c73c1">
            Erik Åsbrink säger att han vill när det gäller målsättningar.
          </note>
          <note n="22ba2a0e">
            Likadant är det när det gäller kommunsektorn. Det har tidigare
            sagts att det finns en överenskommelse mellan regeringen och kommunsektorn
            om att man inte skall tvinga ut fler i arbetslöshet. Men samtidigt
            höjer regeringen egenavgifterna. Det innebär att skatteunderlaget
            minskar för kommunsektorn. Pengar dras in från kommunsektorn,
            som förlorar pengar. Det innebär att tiotusentals människor tvingas
            ut i arbetslöshet och att välfärdssystemet fungerar sämre.
          </note>
          <note n="2ea3a676">
            Varför väljer man inte ett annat sätt att spara pengar på, genom
            att ta mer från dem som har mycket? Varför har man inte en mer
            aktiv fördelningspolitik, så att de som har små ekonomiska marginaler
            får råd att efterfråga och så att företagen kan sälja sina produkter?
            Den låga inflationen som man skryter med är ett tecken på en extremt
            låg efterfrågan. Det är inte något positivt.
          </note>
          <note n="bfd1893c">
            Anf. 61 Finansminister ERIK ÅSBRINK (s)
          </note>
          <note n="d7a68771">
            replik
          </note>
          <note n="1a487ca3">
            Herr talman! Jag utgår från att arbetsmarknadsministern kommer
            att ta upp frågan om den bortre parentesen och diskutera den mer
            utförligt senare i dag. Jag vill bara konstatera att det naturligtvis
            inte är någon stupstock som inträffar efter tre år. Det handlar
            i stället om att markera att arbetslöshetsförsäkringen är en omställningsförsäkring
            och att alla krafter skall inriktas på att människor långt innan
            treårsperioden är till ända hjälps tillbaka till jobb på den öppna
            arbetsmarknaden. Alla ansträngningar skall inriktas på detta.
            Det är själva poängen med den reformering av arbetsmarknadspolitiken
            som vi har att ta ställning till i dag.
          </note>
          <note n="b8830a9e">
            Sedan vill jag ta upp detta med bilarna som exempel. Det verkar
            nämligen som om Roy Ottosson inte har förstått syftet med de olika
            åtgärder som har lagts fram. Det är i själva verket en mycket
            kraftig miljösatsning som genomförs, kombinerat med en stimulans
            av sysselsättningen i Sverige och av svensk bilindustri. Det handlar
            om att erbjuda förmånligare villkor för att kunna sälja bilar
            som är tillverkade i Sverige och samtidigt kunna byta ut äldre
            bilar som nästan alltid är mycket sämre ur miljösynpunkt. Dessutom:
          </note>
          <note n="f586373d">
            Genom förändringarna av förmånsbeskattningen av tjänstebilar
            inför vi en miljökomponent. Det kostar mer om man kör mycket än
            om man kör litet, vilket inte är fallet med det nuvarande systemet.
            Det här är ett paket som på en och samma gång tillgodoser krav
            på bättre miljö och ger en positiv effekt på sysselsättningen,
            detta utan att vi undergräver statsfinanserna. Det är att slå
            tre mycket bra flugor i samma smäll.
          </note>
          <note n="6f89aea0">
            Jag förstår inte vad Miljöpartiet kan ha emot den saken.
          </note>
          <note n="6b6ea25f">
            Anf. 62 ROY OTTOSSON (mp) replik
          </note>
          <note n="ed35fbd8">
            Herr talman! Om vi minskade på fordonsskatten och accisen och
            i stället höjde bensinskatten och dieselskatten - då skulle vi
            naturligtvis få en miljöprofil.
          </note>
          <note n="dd32c6ff">
            Då skulle vi gynna att man inte kör och släpper ut så mycket
            avgaser som är fallet i dag.
          </note>
          <note n="65753e8f">
            Att däremot omfördela den fasta beskattningen, som träffar alla
            oavsett om de har mycket eller litet pengar, från dem som har
            mycket till dem som har mindre - det är ju det man gör när man
            tar bort accisen och i stället höjer fordonsskatten - kan ju inte
            vara bra för miljön. Det kan inte ge någon positiv miljöeffekt.
          </note>
          <note n="cb2767de">
            Däremot har det fördelningspolitiska effekter som jag inte tycker
            är speciellt positiva. Det innebär att man drar in möjligheter
            för människor i normala inkomstlägen att kunna efterfråga på marknaden,
            att kunna handla helt enkelt. De får ju betala högre fordonsskatt.
            Det stimulerar knappast bilindustrin att folk får mindre pengar
            på det sättet.
          </note>
          <note n="7f4a2d8d">
            Det är mycket oroväckande att lyssna på Erik Åsbrink. Regeringen
            satsar ensidigt på den traditionella exportindustrin, som har
            varit motor i den högkonjunktur vi just har haft. Men man har
            inte satsat på de branscher som har snabb ekonomisk tillväxt:
            miljöbranscher, IT, informationsbranscher. Där går vi kräftgång.
            Därför ser vi nu att konjunkturen har vänt och att arbetslösheten
            stiger. Det är ofrånkomligt, eftersom man inte har satsat på det
            som ger jobb i framtiden.
          </note>
          <note n="951f34e2">
            Genom att så ensidigt hålla fram exemplet med fordonsskatt och
            accis bekräftar Erik Åsbrink att man vill satsa på traditionell
            exportindustri, inte på det som ger jobb i framtiden. Detta ger
            inga nya jobb.
          </note>
          <note n="bfd61652">
            Inom exportindustrin rationaliserar man på ett sådant sätt att
            det bara blir maskinerna som tar över jobben.
          </note>
          <note n="c64a4b67">
            Anf. 63 Finansminister ERIK
          </note>
          <note n="941eec9d">
            ÅSBRINK (s)
          </note>
          <note n="371a3ba6">
            Herr talman! Jag blev förvånad över att höra Roy
          </note>
          <note n="e8d42417">
            Ottosson säga att vi satsar ensidigt på exportindustrin.
          </note>
          <note n="537b9893">
            Det är inget fel att ha bra villkor för exportindustrin, men
            det är inga speciella satsningar på den i den här propositionen.
            I själva verket har exportindustrin fått vidkännas en förstärkning
            av den svenska kronan på mellan 15 och 20 % de senaste åren. Jag
            tycker att det i grund och botten är bra, för vi hade en undervärderad
            krona. Det kanske är för lätt för exportindustrin, men det blir
            onekligen litet tuffare framöver, efter denna kronförstärkning.
          </note>
          <note n="96a9e1fa">
            Däremot ligger insatserna i den här propositionen, och det kan
            väl inte ha undgått Roy Ottosson, i hög grad på små och medelstora
            företag. Det är där vi sätter in stimulanserna, både på skattesidan
            och genom ett särskilt miljardprogram. Jag förstår inte vad det
            är för fel med de åtgärderna.
          </note>
          <note n="dd5b8002">
            Tillbaka till bilarna. Vad är det för fel i att vi sätter in
            stimulanser som gör att folk byter ut gamla miljöskadliga bilar
            mot nya bilar, som är mycket bättre ur miljösynpunkt? Vad kan
            Miljöpartiet ha emot den insatsen?
          </note>
          <note n="9dbe0f39">
            Vad är det för fel med att man säger att det inte bara är de
            som äger bilen själva, som redan får betala ett bensinpris på
            någonstans mellan 7:50 och 8 kr, utan också de som har tjänstebil,
            och som hittills har betalat noll kronor i rörlig kostnad, som
            får vara med och betala en viss rörlig komponent. Det är väl bra
            både miljöpolitiskt och fördelningsmässigt.
          </note>
          <note n="7a9da4ab">
            Anf. 64 MATS ODELL (kds) replik
          </note>
          <note n="7f1139e0">
            Herr talman! Man kan naturligtvis fundera på varför finansministern
            ägnar så oerhört mycket tid åt att examinera tidpunkten för när
            Kristdemokraternas,
          </note>
          <note n="15118843">
            Folkpartiets och Moderaternas politik når sitt resultat.
          </note>
          <note n="2666f1de">
            Man kan inte frigöra sig helt från misstanken att det är för
            att dra uppmärksamheten från det faktum att de vallöften som förde
            Erik Åsbrink, Göran Persson och de andra ministrarna till Rosenbad,
            nämligen att ni skulle få ned arbetslösheten till 5 % redan 1995,
            har ni kapitalt misslyckats med. Hur ni skall klara av att arbetslösheten
            nu ökar, att varslen ökar snabbt, att konkurserna ökar, att antalet
            lediga platser däremot minskar, borde, Erik Åsbrink, vara mer
            angeläget för er att tala om. Er politik är uppenbarligen otillräcklig.
          </note>
          <note n="a7a655d0">
            Sedan talar Erik Åsbrink om någonting som han kallar för eländesindex.
            Låt mig ställa en konkret fråga: Hur påverkas eländesindex för
            de gamla och sjuka i Stockholms län av att socialdemokrater, vänsterpartister
            och miljöpartister skär ned resurserna för vård och omsorg med
            3 miljarder bara i detta län?
          </note>
          <note n="67f26240">
            Hur påverkas eländesindex för de människorna av den åtgärden?
          </note>
          <note n="a95315d4">
            Regeringen föreslår en sänkning av arbetsgivaravgifterna med
            5 % för de första 600 000 lönekronorna, uppenbarligen för att
            man tror att en sådan lättnad i beskattningen på arbete skall
            leda till fler jobb. Jag måste då fråga: Om det är så att sänkt
            skatt på arbete leder till fler jobb, varför då inte stödja det
            förslag som vi har lagt fram i kammaren och som genom ett beslut
            i dag faktiskt kan leda till sänkt skatt på arbete inom en sektor
            som knappast existerar, nämligen den privata tjänstesektorn? Det
            handlar ju inte om bortfall av särskilt mycket i arbetsgivaravgifter
            som levereras in från den sektorn. Hur mycket räknar finansministern
            med att man skulle tappa i inkomster som i dag finns om man nu
            öppnade för att sänka arbetsgivaravgiften på den typen av tjänster?
          </note>
          <note n="6f091a4c">
            Anf. 65 Finansminister ERIK
          </note>
          <note n="941eec9d">
            ÅSBRINK (s)
          </note>
          <note n="a7adbdc6">
            Herr talman! Mats Odell vill ställa mig till svars för alla möjliga
            saker som jag faktiskt inte har haft med att göra. Jag ställde
            inte ut några löften i valrörelsen 1994. Jag blev inte återförd
            till Rosenbad då.
          </note>
          <note n="255db388">
            Jag var en vanlig enkel fastighetsdirektör när valrörelsen utspelades.
          </note>
          <note n="192a54c7">
            Lika litet är jag ansvarig för de beslut som fattas i
          </note>
          <note n="8d02caeb">
            Stockholms läns landsting. Jag tycker att den debatten skall
            föras i rätt forum. Jag är övertygad om att de som har fattat
            besluten där kan argumentera för sin sak. Jag nöjer mig med att
            diskutera de frågor som jag har ansvar för och som är aktuella
            i kammaren i dag, nämligen den ekonomiska politiken inklusive
            sysselsättningspolitiken. Det är tillräckligt viktiga frågor.
          </note>
          <note n="5976a293">
            Jag tycker faktiskt att det i det vi gör i dag - det är som sagt
            inte den första åtgärden och definitivt inte den sista - finns
            ett antal konkreta åtgärder som kommer att få en positiv effekt
            på arbetsmarknaden och bidra till att få ned arbetslösheten framöver.
            Jag är alldeles övertygad om det.
          </note>
          <note n="b0355f76">
            Jag håller med om att det inte är särskilt roligt att diskutera
            "krisdemokraternas" alternativ, men jag måste ändå konstatera
            att det ni trodde er kunna utlova i er motion, nämligen att halvera
            den totala arbetslösheten till år 2000, orkar ni inte stå fast
            vid när ni hittar den minsta gemensamma nämnaren med Folkpartiet
            och Moderaterna. Det utglesade paket som ni har kunnat ena er
            om möjliggjorde inte längre ett fasthållande vid en tidsangivelse
            för när arbetslösheten skulle ha nedbringats. Den har ni släppt,
            och det är svårt att tolka detta på annat sätt än som en lägre
            ambition.
          </note>
          <note n="5cdfcf6b">
            Till sist, och det har jag sagt förut till Mats Odell, tror jag
            inte att pigavdrag är lösningen på landets sysselsättningsproblem.
          </note>
          <note n="64154ec0">
            Anf. 66 MATS ODELL (kds) replik
          </note>
          <note n="fc1d24ad">
            Herr talman! På den sista punkten är jag faktiskt överens med
            Erik Åsbrink. Pigavdrag är inte lösningen på landets problem.
            Men jag har i Danmark besökt ett hjemmeserviceföretag som hade
            1 100 anställda, som hade skapat 1 100 nya jobb i ett enda företag
            när man öppnade den här sektorn. Därför är jag oerhört förvånad
            över att ni förkastar varje förslag som uppenbarligen inte är
            den totala lösningen på alla landets problem.
          </note>
          <note n="05f46abf">
            Erik Åsbrink ställde inte ut några löften. Nej, det tror jag
            det. Men Göran Persson gjorde det. De andra i den socialdemokratiska
            ledningen gjorde det. Och
          </note>
          <note n="a91267b4">
            Erik Åsbrink hade fått fortsätta att vara fastighetsdirektör
            om inte dessa överbud hade utställts i valrörelsen. Problemet
            i dag är ju att ni har misslyckats. Arbetslösheten ökar och Erik
            Åsbrink försöker krypa ifrån det genom att säga att han inte var
            med och ställde ut dessa vallöften. Han försöker alltså krypa
            ifrån dem. Det tycker jag är klädsamt.
          </note>
          <note n="d1b6a843">
            Är det ändå inte så, Erik Åsbrink, att eländesindex skulle minska
            i de termer som Erik Åsbrink försöker måla upp här genom att man
            skär ned för de gamla och sjuka med 3 miljarder i Stockholms län.
            Jag vill bara med detta ha sagt att detta eländesindex är mycket
            grovt tillyxat för att passa in i den egna retoriken. Med verkligheten
            har det mycket litet att göra.
          </note>
          <note n="d5533173">
            Anf. 67 Finansminister ERIK
          </note>
          <note n="941eec9d">
            ÅSBRINK (s)
          </note>
          <note n="047b9254">
            Herr talman! Som fastighetsdirektör, Mats Odell, lärde jag mig
            att uppskatta värdet av låga räntor. Det är någonting som den
            politik som den socialdemokratiska regeringen har fört har lett
            till, nämligen en kraftig nedgång av räntorna jämfört med den
            tid då
          </note>
          <note n="e4f715ec">
            Mats Odell satt i regeringen och då vi hamnade i det statsfinansiella
            kaos som vi nu håller på att ta oss ur.
          </note>
          <note n="6a338108">
            Jag konstaterade att vi på knappt två år har minskat eländesindex
            från drygt 20 % till 14 %, dvs. vi har tagit bort ungefär en tredjedel
            av det elände som blev resultatet av Mats Odells tid i regeringen.
            Vi är inte nöjda med detta. Vi är naturligtvis inte nöjda med
            den höga arbetslöshet som vi fortfarande har, och därför skall
            den här politiken fortsätta och mer och mer inriktas på att nedbringa
            arbetslösheten, att skapa nya jobb. Vi behöver litet mer än två
            år, Mats Odell. Två år räcker inte för att städa upp i det konkursbo
            som vi fick överta.
          </note>
          <note n="0729846c">
            Slutligen vill jag apropå pigavdraget säga att jag har pratat
            med min danska kollega om effekterna av den åtgärden och fått
            veta att den har ytterst marginella effekter. Den leder möjligen
            till något fler jobb i städbranschen, men den leder definitivt
            inte till fler jobb totalt sett. Vad det handlar om är att subventionera
            en lågproduktiv sektor på bekostnad av andra sektorer. Jag tror
            uppriktigt sagt inte att vår framtid ligger i att subventionera
            städtjänster. Jag vill säga till
          </note>
          <note n="92558393">
            Mats Odell att när han nu får sin välförtjänta semester tycker
            jag att han skall gå hem och städa själv, utan anlitande av pigor
            eller några pigavdrag.
          </note>
          <note n="a5c673ac">
            Anf. 68 PER-OLA ERIKSSON (c) replik
          </note>
          <note n="930bfe6f">
            Herr talman! I finansdebatten den 11 juni hörde vi
          </note>
          <note n="dc2e0f7b">
            Miljöpartiets talesman tala om att Miljöpartiet förde en radikalare
            miljöpolitik än andra partier. Han talade också om att stödet
            till allergisanering hade minskat, och anklagade andra för att
            vara ansvariga för detta.
          </note>
          <note n="1b03b720">
            I verkligheten var det så att den konstruktion man hade format
            en gång i tiden inte fungerade. Pengarna gick inte åt, och det
            behövde göras en omdisposition.
          </note>
          <note n="3756066b">
            Då träffades en överenskommelse mellan Centern,
          </note>
          <note n="80fe062a">
            Socialdemokraterna och Miljöpartiet. Mot bakgrund av att Roy
            Ottosson i dag har upprepat resonemanget, som är djupt felaktigt,
            vill jag ställa en fråga.
          </note>
          <note n="33443b51">
            Anf. 69 FÖRSTE VICE TALMANNEN
          </note>
          <note n="71e64d2d">
            Repliken gäller enligt debattreglerna finansministern.
          </note>
          <note n="37601a8d">
            Anf. 70 PER-OLA ERIKSSON (c) replik
          </note>
          <note n="eae68384">
            Herr talman! Jag skall ställa frågan till finansministern.
          </note>
          <note n="897b29a9">
            Är det inte så att det fanns en uppgörelse att använda dessa
            pengar på annat sätt, och att det sprids myter i kammaren?
          </note>
          <note n="d25df6ea">
            Anf. 71 Finansminister ERIK
          </note>
          <note n="941eec9d">
            ÅSBRINK (s)
          </note>
          <note n="2ac07478">
            Herr talman! Svaret på frågan är ja.
          </note>
          <note n="21763d1a">
            Anf. 72 LARS TOBISSON (m)
          </note>
          <note n="4c9f6c66">
            Herr talman! Normalt skulle vi inte vara här i kammaren i dag.
            Men sommaren 1996 i Sverige är inte normal - och jag tänker då
            inte på vädret. Ekonomiskt råder stagnation, och massarbetslösheten
            växer. Ändå hade regeringen tänkt gå till sommarlov utan att redovisa
            en politik som kunde ge hopp, framtidstro och framför allt nya
            jobb. Genom att presentera ett omfattande åtgärdsprogram och genom
            att kräva att riksdagen skyndsamt skulle ta ställning till detta
            har vi moderater visat att det finns ett alternativ till den handfallenhet
            - för att inte säga nonchalans - som utmärker regeringen.
          </note>
          <note n="65d92bd7">
            För två veckor sedan var jag och några andra ledamöter ur EU-nämnden
            på besök i Irland, som detta halvår svarar för ordförandeskapet
            i unionen. En irländsk parlamentsledamot ställde då frågan: "Varför
            går det så dåligt för Sverige?" Hans eget land har länge haft
            svag ekonomi. När man först prövade att sanera statsfinanserna
            med skattehöjningar, blev resultatet dåligt. Men därefter har
            man sparat på utgiftssidan och öppnat landet för företagsinvesteringar.
          </note>
          <note n="369750aa">
            Tillväxten är nu den snabbaste inom EU, statsskuldskvoten minskar
            och arbetslösheten sjunker, även om det går långsamt därför att
            utvandrare vänder hemåt när det finns jobb att få. Irland närmar
            sig nu raskt EU:s välfärdsgenomsnitt underifrån - en nivå som
            Sverige tyvärr redan brutit igenom på sin väg nedåt. Med nuvarande
            tendenser kommer dessa kurvor att korsas inom kort.
          </note>
          <note n="d3f92cde">
            Ett svar på min irländske kollegas fråga kräver en kort tillbakablick.
            Efter andra världskriget hade Sverige ett gynnsamt läge med eftertraktade
            råvaror och en oförstörd produktionsapparat. Under 1950- och
          </note>
          <note n="362e4451">
            60-talen avvek vi ännu inte vad gäller skatter och offentliga
            utgifter. Så låg Sverige också 1970 på en topplats i den internationella
            välfärdsligan. Men sedan gick det snett.
          </note>
          <note n="18c5959b">
            Skattehöjningar och offentlig utgiftsexpansion, under en tid
            motiverad som överbryggningspolitik, ledde till dålig produktivitetsutveckling
            och till kostnadsstegring. Utvägen blev upprepade devalveringar,
            vilket var ett sätt att rädda jobben, men till priset av allmänt
            sänkt levnadsstandard. I dag ligger den svenska välfärden på en
            delad 16:e plats bland 24
          </note>
          <note n="7259433a">
            industriländer.
          </note>
          <note n="97daca25">
            Med Socialdemokraternas återkomst i regeringsställning 1982 inleddes
            flera års överhettningspolitik.
          </note>
          <note n="74e5794d">
            Mot slutet av 1980-talet spreds dock en insikt om att så här
            kunde det inte fortsätta. Det blev ett visst gehör för borgerliga
            förslag som avregleringar av kredit- och valutapolitiken, sänkta
            marginalskatter, offentliga utgiftsbesparingar och t.o.m. ansökan
            om medlemskap i EU.
          </note>
          <note n="e689b356">
            Men efter krisuppgörelserna med den borgerliga regeringen hösten
            1992 var det dags för återfall i högskattepolitik och regleringsiver.
            Allan Larsson gav upp som ekonomisk talesman - liksom tidigare
            Kjell-
          </note>
          <note n="90e81f37">
            Olof Feldt. Göran Persson tog över, och när han nu anklagar den
            borgerliga regeringen för de årens budgetunderskott, skall vi
            minnas att den socialdemokratiska oppositionspolitiken inte skulle
            ha gjort dem mindre, utan avsevärt större.
          </note>
          <note n="34084443">
            Efter 1994 års val var det återställare som gällde.
          </note>
          <note n="04022192">
            På arbetsmarknaden betydde det tempo tillbaka beträffande arbetsrätten
            och arbetslöshetsförsäkringen.
          </note>
          <note n="8708ba82">
            Budgetsaneringen bedrevs mest med skattehöjningar
          </note>
          <note n="9ffd5358">
            - hittills närmare 80 miljarder kronor jämfört med de knappt
            4 miljarder som Ingvar Carlsson ville tillstå under valrörelsen.
            Resultatet har inte uteblivit. På något år lyckades Socialdemokraterna
            strypa den markanta uppgång som kännetecknade svensk ekonomi vid
            regeringsskiftet 1994. Då tillkom det tusen jobb om dagen, vilket
            kan jämföras med hur det var våren 1991, då det försvann tusen
            jobb om dagen. Nu, knappt två år senare, har Socialdemokraterna
            lyckats genomföra ännu en återställare. Nu växer åter arbetslösheten
            dag efter dag, vecka efter vecka.
          </note>
          <note n="57bcbfeb">
            Som redan har nämnts i debatten lovade Socialdemokraterna inför
            1994 års val att arbetslösheten på ett år skulle tas ned till
            under 5 %, om de bara fick komma till makten. I dag uppgår den
            öppna arbetslösheten till över 10 %, eller nära 450 000 personer.
          </note>
          <note n="2d925f4d">
            Lägger man till dem som är föremål för AMS-
          </note>
          <note n="8e32637a">
            åtgärder, stiger siffran till nära 600 000. Men det är ändå inte
            hela sanningen. Den verkliga arbetslösheten omfattar långt över
            en miljon människor. Dessutom går utvecklingen åt fel håll. Varslen
            är fler, och de lediga platserna färre än för ett år sedan.
          </note>
          <note n="4c18e461">
            Arbetslösheten är vår tids största ekonomiska och sociala problem.
            Den kostar varje svenskt hushåll tiotusentals kronor varje år,
            den försätter människor i socialt svåra situationer och den mal
            ned deras självkänsla. Mot denna bakgrund - och mot bakgrund av
            vallöftena - har regeringen tagit anmärkningsvärt lätt på frågan.
            Tillväxtproposition och vårproposition kom och gick utan verkningsfulla
            åtgärder. Den till i slutet av maj utlovade sysselsättningspropositionen
            uteblev. När Arbetsmarknadskommittén och Arbetsrättskommissionen
            kört fast visste uppenbarligen
          </note>
          <note n="34169459">
            Socialdemokraterna inte vad de skulle ta sig till. Om inte vi
            moderater tagit initiativ med partimotion och med begäran om utskotts-
            och kammarbehandling, skulle det inte ha blivit någon proposition
            före hösten.
          </note>
          <note n="e8d900ff">
            Nu blev det ändå inte mer än ett hast- och hafsverk. I propositionen
            samlades halvfärdiga förslag, varav en del inte hade mycket med
            tillkomsten av nya jobb att göra. Samma nygamla utbildningsplatser
            presenterades för jag vet inte vilken gång i ordningen. Skattelättnader
            på vissa punkter uppvägdes av skattehöjningar på andra. Åt den
            verkliga nyckelfrågan - arbetsrättens modernisering - gjordes
            ingenting.
          </note>
          <note n="dcc7c00b">
            Som mål angavs att den öppna arbetslösheten skall halveras till
            sekelskiftet. Men eftersom man talar om den öppna arbetslösheten
            - inte den totala eller den verkliga som är mycket högre - behöver
            inte detta betyda att något enda jobb tillkommer. Ändå medger
            nu regeringen att de föreslagna åtgärderna inte kommer att räcka
            för att uppfylla målet. Både AMS och
          </note>
          <note n="51cf8040">
            Konjunkturinstitutet har sedermera instämt i den bedömningen.
          </note>
          <note n="b3d063cd">
            Ärade kammarledamöter! Jag har funderat mycket över en tänkbar
            förklaring till Socialdemokraternas valhänthet när det gäller
            arbetslösheten. Orsaken måste vara att de har svårt att förlika
            sig med att vi politiker inte kan, som det heter, skapa jobb.
            Vår uppgift är att skapa gynnsamma villkor för företagande som
            ger nya jobb. Förr "skapades" jobb genom att den offentliga verksamheten
            fick växa eller genom att bostadsbyggandet stimulerades med subventioner.
          </note>
          <note n="ecfdc439">
            Men det går inte längre av finansiella skäl. Det råder nu bred
            enighet om att de nya jobben måste komma i den enskilda sektorn.
            Men det förutsätter ett så gott näringsklimat så att företag startas
            och växer.
          </note>
          <note n="7d2d48a9">
            Det är här Socialdemokraternas problem ligger.
          </note>
          <note n="88c0a7b3">
            Rent allmänt tror jag inte att Socialdemokraterna förstår företagandets
            villkor. Jag tror inte att de förstår att så länge de byter skattelättnader
            mot skattehöjningar och tar in litet extra på köpet, och så länge
            de inte skapar friare förhållanden på arbetsmarknaden, så blir
            det inga nya riktiga jobb. Socialdemokraterna har naturligtvis
            svårt att inge framtidstro hos de företagare, som i egenskap av
            arbetsgivare och kapitalister i er ideologi alltid utmålats som
            motståndare.
          </note>
          <note n="7e79765f">
            Alldeles speciellt svårt blir det för fackföreningsrörelsen,
            för vilken företagarna är motparten i intressekampen.
          </note>
          <note n="68777efd">
            När Sverige behöver en växande fri företagsamhet för att få fram
            fler jobb, är det närmast naivt att tro att ett socialistiskt
            parti kan skapa förutsättningar för detta.
          </note>
          <note n="b37a5752">
            Det är därför det är vi moderater som går i spetsen för att angripa
            den verkliga arbetslösheten. Det förutsätter genomgripande omprövningar
            av rådande förhållanden och gamla dogmer. Den ekonomiska tillväxten
            uteblir - det är alldeles säkert - om vi inte rättar till strukturfel
            som höga skatter på produktionen och långtgående regleringar.
            Inte minst viktigt är att reformera arbetsrätten. LO har nu meddelat
            att man inte avser att efterkomma medlartrions krav beträffande
            uppläggningen av de fortsatta förhandlingarna.
          </note>
          <note n="ec381bf5">
            Avser Göran Persson och regeringen att bara passivt vänta till
            slutet av sommaren på beskedet att det inte kommit något konkret
            ut av den bisarra idén att låta arbetsmarknadens parter förhandla
            fram ett lagförslag?
          </note>
          <note n="0057082a">
            Herr talman! Vår partimotion och gemensamma borgerliga reservationer
            innehåller förslag som kan sättas in snabbt, bl.a. på arbetsrättens
            område. De har i utskotten getts en snäv behandling - och man
            förordar avslag på alla punkter. Det betyder att det inte blir
            någon snar bättring på arbetsmarknaden, eftersom propositionen
            inte tar sikte på de verkliga problem som där råder. Men vi kommer
            igen, närmast i anslutning till budgetpropositionen i höst. För
            arbetslösheten försvinner inte av sig själv. Det är bara genom
            att spara på den offentliga utgiftssidan, sänka skatter och avreglera
            som vi får fler företag och nya riktiga jobb.
          </note>
          <note n="6f394cae">
            (Applåder)
          </note>
          <note n="dcaa0f7a">
            Anf. 73 OLOF JOHANSSON (c)
          </note>
          <note n="2fa7d18e">
            Herr talman! Det är inte så länge sedan vi hade en debatt här
            i kammaren, närmare bestämt en månad sedan vid avslutningen av
            vårsessionen. Inför den presenterade Centerpartiet och regeringen
            ett förslag till program för att bekämpa arbetslösheten. Programmet
            utarbetades under ett tiotal dagar dessförinnan, och därefter
            har övriga riksdagspartier presenterat sina alternativ.
          </note>
          <note n="2e799ba8">
            Det var självklart för Centerpartiet att pröva förutsättningarna
            för en överenskommelse om jobben när vi fick en inbjudan. Enligt
            min mening hade det varit lika naturligt om fler partier då hade
            anmält sitt intresse. Men så blev det inte, som vi vet. Politik
            är inte bara att presentera sina alternativ. Det gäller också
            att försöka förverkliga mesta möjliga av sina förslag, för landets
            skull, för de arbetslösas skull och för att skapa politisk stabilitet.
          </note>
          <note n="60d7b41b">
            Jag vet inte riktigt om vi gör olika bedömningar av hur illa
            ute Sverige har varit och hur mycket arbete som krävs för att
            vi skall återfå ett samhälle som vi är stolta över. Då måste man
            naturligtvis vara beredd att koppla loss från sitt eget och vara
            beredd att söka samförstånd med andra. Annars tar andra krafter
            och andra intressen över folkrepresentationens uppgifter.
          </note>
          <note n="df88c09b">
            Det gäller i synnerhet när skuldbördan ökar i stället för att
            minska. Det innebär att samtliga partiers möjlighet att motsvara
            svenska folkets krav och utföra dess uppdrag minskar.
          </note>
          <note n="f40e6174">
            Jag är på ett sätt förvånad, men jag är föga imponerad av det
            som redovisas från övriga partier i finansutskottets betänkande
            nr 15 till denna debatt. Där finns närmare bestämt 172 reservationer
            och 18 särskilda yrkanden. Det är egentligen ett dåligt resultat
            av att begära en extrasession. Men det har ni väl tänkt igenom
            i förväg, antar jag. Låt mig komplettera med en liten travesti:
            jag beundrar ert mod att begära extrasessionen, men inte er beslutskraft.
          </note>
          <note n="23a24553">
            Enligt min och Centerns enkla mening behöver
          </note>
          <note n="9ca3c8db">
            Sverige mer av samarbete och mindre av konfrontation. Delar ni
            inte denna uppfattning är det snarast en sensation. Svenska folket
            tycks bejaka samarbete, i varje fall hälften av folket. Centerpartiets
            opinion gör det till ca 90 %, och vår partistämma gör det fullt
            ut.
          </note>
          <note n="b1149aff">
            Men samarbetsklimatet beror naturligtvis också på vilka signaler
            man själv skickar ut.
          </note>
          <note n="e99a0fe1">
            Det är inte genom att söka konfrontation och strid som det skapas
            fler jobb i Sverige. Det är inte heller enbart genom dagens debatt
            och beslut, utan det måste komma fler steg. Vi måste bejaka att
            detta är en process. Vår tragedi i Sverige har varit att vi var
            så illa ute i ekonomin att vi inte kunde satsa offensivt, dvs.
            på saker som kostar, innan vi hade rett upp de flesta av de ekonomiska
            obalanserna. Det är detta som har gjort att saker och ting har
            dröjt och att vi inte har kunnat hantera frågorna med bibehållen
            trovärdighet på annat sätt.
          </note>
          <note n="42d396d8">
            Det finns ingen enkel lösning på ett svårt problem.
          </note>
          <note n="94da0aa2">
            Arbetslösheten är ett svårt problem. Det är därför som alla regeringar
            har varit inriktade på att försöka hantera dessa frågor - mer
            eller mindre bra, skall tilläggas.
          </note>
          <note n="3042e411">
            Fyrklöverregeringen påbörjade saneringen av statens finanser.
            Men det var då - som redan har påpekats -
          </note>
          <note n="05407282">
            för sent. Då var vi inne i en process där arbetslösheten ökade.
          </note>
          <note n="c50d47ad">
            Det arbetet var verkligen inte färdigt vid valet år
          </note>
          <note n="3ab9507a">
            1994. Redan i valrörelsen argumenterade vi i Centerpartiet för
            en nationell samling över de s.k. blockgränserna för Sveriges
            bästa. Intresset från andra partier var då mycket blygsamt, måste
            jag erkänna, och det var beklagligt. Men det var naturligtvis
            varje partis ensak. Vi talade om för väljarna före valet vad vi
            därefter fullföljt, nämligen samarbetslinjen.
          </note>
          <note n="2d559871">
            Bristen på helhetssyn och samförstånd är förlamande för arbetslöshetsbekämpningen.
            Särintressen motverkar lösningar som ger fler chansen att få jobb.
          </note>
          <note n="c4edbed6">
            Vissa fackföreträdare vill trygga välfärden genom krav som leder
            till det rakt motsatta, dvs. sämre statsfinanser och därmed utholkad
            välfärd. Vissa arbetsgivare ser ett självändamål i att rasera
            den gemensamma sektorn och öka klyftorna. Men hänger man i en
            fallskärm blir ju perspektivet "von oben", uppifrån.
          </note>
          <note n="d036c05d">
            Samma eller andra ekonomiska särintressen vill å sin sida krampaktigt
            hänga kvar vid det omoderna, t.ex. kärnkraften eller annan betongpolitik.
            Decennier av skadlig energiimport - fossila bränslen och uran
            -
          </note>
          <note n="0b2b7f0a">
            måste bytas mot inhemskt producerad energi som dessutom är miljövänligt
            och ger nya jobb här hemma. När skall den självklara tanken gå
            upp för tillräckligt många för att vi skall kunna göra just detta?
          </note>
          <note n="7f2866fe">
            Jobb går inte att kommendera fram. Då skulle det redan vara gjort.
            Statsfinanserna måste ovillkorligen bringas i balans och vara
            stabila. Det är punkt ett. Den politiska nivån kan därutöver skapa
            förutsättningar för företagande och investeringar. Så kommer att
            ske till en del när finansutskottets betänkande klubbas igenom
            här senare i dag. Det är punkt två.
          </note>
          <note n="727eabb0">
            Men det behövs mera. Nyckelorden är: fortsatt kretsloppsanpassning,
            fortsatt kompetenshöjning, en decentraliserad småföretagssatsning,
            en lönebildning inom de ramar vi har att tillgå, flexiblare arbetsmarknad
            och en mer lokalt och regionalt anpassad arbetsmarknads- och regionalpolitik
            som skapar överblick.
          </note>
          <note n="5884f357">
            Låt mig säga några ord om kretsloppsanpassningen. Vi började
            med att konkretisera de tankarna under främst förra valperioden.
            Det är viktigt att de nu förs vidare. Framtidens samhälle måste
            bygga på mer återvinning och mindre av sopor på hög. Enligt en
            utredning lär det innebära 740 000 ton mindre på landets sophögar
            till år 2002 om vi genomför det som nu föreslås i propositionen.
            Det miljardprogram för hållbar utveckling som ligger i jobbpaketet
            avvisas emellertid, t.ex. av Moderaterna. Det är snarast häpnadsväckande.
            När skall den svenska högern inse sambandet mellan ekonomi och
            ekologi?
          </note>
          <note n="ab25dc42">
            Centerpartiet och regeringen gör i jobbpaketet en omfattande
            utbildningssatsning där många svenska vuxna med en låg utbildningsnivå
            ges en chans att höja sin kompetens och skaffa sig nya kunskaper
            för att öppna nya dörrar. Det har här i debatten funnits tonfall
            som jag blir illa berörd av. Man börjar plötsligt tala om kvalitet,
            som om ökning av 30 000 högskoleplatser skulle äventyra hela det
            svenska högskoleväsendet. Hur i all världen tänker man på den
            här punkten? Som om mindre högskolor inte skulle kunna innebära
            kvalitet! Jag gick på en liten högskola en gång - Handelshögskolan
            i Stockholm. Det är ingen som någonsin nämner den när det gäller
            brist på kvalitet. Den var visserligen så professorstät att man
            inte kunde gå utan att snubbla på professorer, men ändå.
          </note>
          <note n="81e39267">
            Det är inte storleken som avgör, utan det handlar om vad vi vill
            göra för att satsa på framtiden.
          </note>
          <note n="97952021">
            Mycket av den satsning som här görs på de mindre och medelstora
            högskolorna skulle kommit långt tidigare - till Luleå, till Mitthögskolan
            i Sundsvall,
          </note>
          <note n="0a5d0fbc">
            Härnösand och Östersund, till Växjö, till Kalmar, till
          </note>
          <note n="1aa99927">
            Borås, till Falun-Borlänge, till Gävle-Sandviken, till
          </note>
          <note n="f2a86049">
            Halmstad, till Karlskrona-Ronneby, till Karlstad, till
          </note>
          <note n="2e0076d5">
            Kristianstad, Malmö, Skövde, Trollhättan-Uddevalla, till Gotland,
            som får egen högskola, till Örebro, till
          </note>
          <note n="b70bfb26">
            Mälardalen, till Jönköping och till Norrköping. Till alla dessa
            förs lejonparten av de 30 000 nya platserna i högre utbildning.
          </note>
          <note n="b4353828">
            Då säger några att det går för fort och, som sagt, att kvaliteten
            hotas. De som tycker så bör tala om här, helst i dag, vilka högskolor
            som inte skall få nya platser. Är det Växjö? Är det Östersund?
            Är det Härnösand? Är det Skövde? Ge de beskeden här!
          </note>
          <note n="fec9f5c7">
            Låt mig avslutningsvis säga att det är en självklarhet att många
            av de frågor vi diskuterar i dag kräver att också andra är beredda
            att ta ansvar. Arbetsrätten är en sådan fråga. Arbetsrätten måste
            reformeras, helst genom att parterna kommer överens. Lönebildningen
            måste vara rimlig. Det innebär att vi inte lånar till lön, för
            då riskeras det förtroende som sakta men säkert återskapats för
            svensk ekonomi. Ansvaret vilar i dessa frågor tungt på parterna.
          </note>
          <note n="2a32c3d9">
            Centerpartiet är berett till fortsatt samarbete för att lösa
            arbetslöshetskrisen, och det vore bra om fler partier mer aktivt
            tog del i detta arbete. Bara genom stabilitet och beslut skapas
            långsiktiga förutsättningar för hållbar tillväxt. Då kan arbetslösheten
            pressas ned.
          </note>
          <note n="7b822da4">
            Det går att göra, och det måste göras. Allt vi diskuterar och
            debatterar i dag handlar om enskilda människor. Alltför många
            är arbetslösa. Det är en oacceptabel situation mänskligt, ekonomiskt
            och resursmässigt. Vi måste återvinna beslutskraften i vårt samhälle,
            förstärka våra konkurrensförutsättningar och sluta låna till löpande
            utgifter. Alla särintressen måste hållas inom våra gemensamma
            ramar.
          </note>
          <note n="0683d609">
            Sist men inte minst krävs politisk samarbetsförmåga - inte bara
            förslagsförmåga. Ord måste följas av handling.
          </note>
          <note n="6f394cae">
            (Applåder)
          </note>
          <note n="6e420afe">
            Anf. 74 LARS LEIJONBORG (fp)
          </note>
          <note n="c6ba3523">
            Herr talman! Arbetslösheten i Sverige ökar. De senaste siffrorna
            tyder på att den nu är högre än någonsin i modern tid. Den senaste
            månadssiffran, från juni, är den högsta junisiffra som registrerats.
            Den är t.ex. högre än alla junisiffror under den borgerliga regeringstiden,
            trots att konjunkturläget då var sämre än vad det är nu. Ingenting
            tyder på en snabb vändning till det bättre. Varslen fortsätter
            att vara många, och antalet lediga platser är få.
          </note>
          <note n="1efb2f13">
            Regeringens kamp mot arbetslösheten är ett totalt misslyckande.
            Regeringen Persson är en arbetslöshetsregering snarare än en arbetarregering.
          </note>
          <note n="4a42650c">
            Vi varnade för denna utveckling. Vi gjorde det redan före valet,
            då vi kunde peka på att utvecklingen vänt till det bättre och
            att nya jobb tillkom i snabb takt, och att den trenden kunde hotas
            av återställarpolitik. Men det hjälpte inte. Socialdemokraterna
            vann valet, säkert främst på löftet att arbetslösheten skulle
            vara under 5 % senast den sista december
          </note>
          <note n="62a8d9f8">
            1995. Vi vet hur det gick med det löftet. Nu, när ni har haft
            ytterligare ett halvår på er, är siffran för den öppna arbetslösheten
            inte under 5 % utan över 9 %!
          </note>
          <note n="bc097812">
            Extrariksdag - varför det? Olof Johansson funderade över motiven.
            När Folkpartiet tillsammans med andra drev fram den var ett viktigt
            motiv för oss att tvinga in arbetslösheten i fokus av debatten.
            Det har inte varit så lätt. Arbetslösheten har inte definierats
            som en särskilt het politisk fråga. Alltför många tycks ha resignerat.
            Det protesteras mot allt möjligt i Sverige - sänkt a-kassa och
            indragen simundervisning, t.ex.
          </note>
          <note n="b9143a49">
            - men det är inte särskilt många protester mot massarbetslösheten.
            Det är typiskt att ett stort fackförbund
          </note>
          <note n="9c91af26">
            - Handels - nu drar i gång en stor protestkampanj som inte är
            emot att folk sparkas, utan för att de skall sparkas i rätt ordning.
            Det är en bild av resignationen.
          </note>
          <note n="c3f3827d">
            Jag tycker faktiskt att denna extrariksdag redan har fyllt detta
            första syfte väl. De senaste veckorna har det inte varit möjligt
            att sopa arbetslösheten under mattan. Att problemet uppmärksammas
            och diskuteras tror jag är första steget mot en lösning.
          </note>
          <note n="33ba1f7d">
            Självfallet hoppades vi också att initiativet skulle leda till
            några bra beslut redan nu, som gjorde att fler skulle få jobb
            och färre drabbas av arbetslöshet. I den delen är jag mindre till
            freds med resultatet av vårt initiativ, eftersom jag inte törs
            hoppas på någon sensation och att Socialdemokraterna eller Centern
            ändrar sig i sista stund och röstar på reservationer.
          </note>
          <note n="da6034a6">
            Jag skulle i det sammanhanget vilja upprepa en fråga som Anne
            Wibble har ställt här i dag, men fått ganska dåligt svar på. I
            en av våra reservationer vill vi ha ett mer ambitiöst mål. Det
            är oerhört viktigt vilket mål man väljer för en insats. Vi tror
            att fixeringen bara vid den öppna arbetslösheten riskerar att
            leda till fel åtgärder. Jag skulle vilja fråga Göran Persson hur
            han ser på vårt mer ambitiösa mål att fokusera den totala arbetslösheten.
            De andra socialdemokraterna har sagt att vi har glömt att skriva
            in årtalet - år 2000.
          </note>
          <note n="d45f9029">
            Har inte Göran Persson något bättre svar kan vi ordna den saken.
            Om det bara är det som är problemet kommer jag att begära återremiss,
            och så ordnar finansutskottet det på en kafferast. Det skulle
            vara intressant att höra hur Göran Persson ser på detta mer ambitiösa
            mål. Är det månne för ambitiöst? Är det orealistiskt att klara
            en halvering av den totala arbetslösheten till sekelskiftet?
          </note>
          <note n="fe8fdd84">
            Jag tror att grundproblemet är att Socialdemokraterna fortfarande
            tyngs av att en stor del av rörelsen har ett kluvet och fördomsfullt
            förhållande till fritt företagande och marknadsekonomi. Vår tanke
            när vi föreslog en blocköverskridande regering 1994 var att
          </note>
          <note n="e6428be0">
            Socialdemokraternas ledning skulle tvingas utmana den opinionen
            och en gång för alla definiera Socialdemokraterna som ett marknadsekonomiskt
            och företagarvänligt parti.
          </note>
          <note n="f2a01348">
            Vi överskattade, som jag har sagt flera gånger här i talarstolen,
            kraftigt förnyarnas ställning i det socialdemokratiska partiet.
            Samverkan med Centern tycks på något sätt ha motsatt effekt än
            den vi tänkt oss
          </note>
          <note n="6ed82a61">
            1994. Den tjänar som en smitväg för socialdemokraternas ledning,
            ut ur den nödvändiga omprövningen.
          </note>
          <note n="2e759cf2">
            Det går att hanka sig fram ungefär som tidigare, för
          </note>
          <note n="f5da9f4c">
            Centern tycks ju ställa upp.
          </note>
          <note n="2ff0f43c">
            Låt mig ge tre korta exempel på att Centersamverkan bara tycks
            legitimera en i grunden socialdemokratisk politik.
          </note>
          <note n="3283e4b1">
            Dubbelbeskattningen skall lindras men inte tas bort, som i alla
            andra europeiska länder. Den lindras med hjälp av att bolagsbeskattningen
            ökas på ett annat sätt. Inte är det en ny, företagsvänlig kurs!
          </note>
          <note n="ed8ead93">
            Ta arbetsgivaravgifterna! De skall sänkas med en mycket liten
            summan, men samtidigt förlängs sjuklöneperioden, vilket i praktiken
            innebär en höjning av samma avgift. Inte är det en ny, företagsvänlig
            kurs!
          </note>
          <note n="1e038578">
            Eller ta de orimliga momsinbetalningsreglerna!
          </note>
          <note n="3252877e">
            Om man uttrycker det i engångseffekter var försämringen 8 miljarder
            kronor. Sedan kämpade Centern för en förbättring, och den uppgår
            till en halv miljard.
          </note>
          <note n="5be15fa4">
            Femton sextondelar av försämringen ligger alltså kvar. Inte är
            det en ny, företagsvänlig kurs!
          </note>
          <note n="cefcf145">
            Sedan samverkan mellan regeringen och Centern inleddes har tillväxten
            upphört, sysselsättningen minskat och arbetslösheten ökat. Och
            nu säger Persson och Johansson i dagens nummer av Dagens Nyheter
            att nya, stora uppgifter väntar. Vi bävar.
          </note>
          <note n="468d257d">
            Låt mig citera en person som jag mycket sällan citerar men som
            möjligen kan få de socialdemokratiska kamraterna i kammaren att
            reflektera:
          </note>
          <note n="71fe799f">
            "Om nationer förlorar lojaliteten hos sin ungdom är de allvarligt
            sjuka. Om demokratierna försummar de avgörande problemen kommer
            människor att vända sig bort."
          </note>
          <note n="9f995068">
            Det var Olof Palme som sade det i Sveriges riksdag för 28 år
            sedan - i ett helt annat sammanhang än det vi debatterar i dag,
            men jag tror att de iakttagelserna är mycket relevanta för dagens
            ämne. Min bild av Sverige sommaren 1996 är att ungdomens framtidstro
            håller på att frätas sönder och att tilltron till demokratins
            institutioner därmed långsamt men säkert gröps ur.
          </note>
          <note n="cb29ad23">
            Jag tror att det är bråttom att lägga om kursen men att uppgiften
            ändå inte är omöjlig. Det finns ju många hoppfulla exempel från
            andra delar av världen på att ett företagsvänligt klimat, som
            uppmuntrar investeringar, faktiskt kan ge nya jobb. Det går i
            östra Europa, i Sydostasien, i USA, i Kanada, på Irland - det
            skulle kunna gå här också. Men det kräver att vi övervinner en
            del motstånd, som är inbyggt i vårt system.
          </note>
          <note n="67a3444a">
            Jag läste en intervju med Göran Persson i Veckans
          </note>
          <note n="c687aed2">
            Affärer. Där pressas han på om det inte vore bra att göra som
            IMF har föreslagit i sin senaste Sverigerapport - att tänka sig
            en mer flexibel arbetsmarknad.
          </note>
          <note n="0bc4b8d5">
            Till sist säger Göran Persson: "Nej, det blir så förbaskat enkelt
            när det dyker ner någon ekonom från Washington och säger att nu
            ska ni göra så här och så här. Det rör ju faktiskt en kultur,
            ett sätt att vara i ett land."
          </note>
          <note n="1d80f907">
            Ja, jag tror att det på ett sätt är en helt riktig insikt:
          </note>
          <note n="b198a89f">
            Det rör en kultur. Men slutsatsen kan ju också bli att den kultur
            som odlats fram i Sverige under 1900-talet måste ändras på några
            punkter. Omständigheterna -
          </note>
          <note n="3d092057">
            jag syftar då bl.a. på socialdemokratins starka ställning och
            de nära banden till den största fackföreningsrörelsen - kanske
            har gjort att vi har fastnat i ett slags löntagarkultur, där företagande
            är något främmande, där trygghet är något som lagstiftas fram
            och där förändringar är något som man oftast bör motarbeta.
          </note>
          <note n="130478bc">
            De inslagen i vår kultur måste vi få bort om vi skall bli en
            framgångsrik industri- och tjänstenation på
          </note>
          <note n="9e54122e">
            2000-talet och om vi skall kunna vrida oss ur massarbetslöshetens
            grepp.
          </note>
          <note n="b110f910">
            Låt mig ta ett enda exempel på vad jag syftar på.
          </note>
          <note n="c6f7c7c7">
            En affärskedja i Sverige lanserar nu en ny typ av butiker som
            är både restauranger och mataffärer.
          </note>
          <note n="ee9308e3">
            Problemet är att i Sverige organiseras handelsanställda och restauranganställda
            av olika fackförbund, och de har olika avtal om nattjänstgöring.
            Som det skildrades i en Stockholmstidning i går leder det till
            att när klockan slår tolv på natten dyker spioner, utsända av
          </note>
          <note n="c991d9c2">
            Kenth Pettersson i Handelsanställdas förbund, upp ungefär som
            i en skräckfilm och kontrollerar att det hänger skynken för varuhyllorna.
            Det är klart att ett land där en förnyelse av tjänstesektorn ofta
            drabbas av den typen av motstånd får problem.
          </note>
          <note n="8e2d12f1">
            Herr talman! Kanske blir denna extrariksdag trots allt starten
            på något nytt:
          </note>
          <note n="686321a9">
            - på en arbetsperiod då arbetslösheten inte längre kan sopas
            under mattan utan står i centrum för allt politiskt arbete
          </note>
          <note n="eacadcdd">
            - på ett reformarbete som återger ungdomen framtidstro och
          </note>
          <note n="4d240c04">
            - på en kulturreformation som gör Sverige till den företagarnation
            som gör att vi kan förbli en välfärdsnation.
          </note>
          <note n="6f394cae">
            (Applåder)
          </note>
          <note n="d3426798">
            Anf. 75 GUDRUN SCHYMAN (v)
          </note>
          <note n="51d0f527">
            Herr talman! Jag skall börja med att säga att jag faktiskt inte
            tror att den här dagen här i riksdagen innebär vare sig att fler
            ungdomar i vårt land får en större tilltro till demokratin eller
            att vi på något avgörande sätt kommer att fatta beslut som innebär
            att arbetslöshetssiffrorna kommer att gå ned. Jag upplever, måste
            jag erkänna, det här väldigt mycket som ett spel för gallerierna.
            Jag tycker att regeringens ministrar och andra representanter
            hade rätt i vad man sade på den presskonferens där den här propositionen
            presenterades. Göran Persson sade nämligen bl.a. att de här förslagen
            inte räcker, och Margareta Winberg sade att förslagen var dåligt
            förberedda. Jag ger dem rätt i de påståendena.
          </note>
          <note n="5c4e6c45">
            Anne Wibble gjorde i finansdebatten tidigare sammanfattningen
            att debatten visar att regeringen är på defensiven. Jag tycker
            att den här debatten visar att det är demokratin som är på defensiven.
            Det tycker jag är allvarligare. Regeringar kan man ju byta ut,
            men demokratin måste man nog faktiskt vårda.
          </note>
          <note n="5d1f3c56">
            Arne Kjörnsberg började sitt inlägg med att tala om demokratin
            och folkviljan och så beskrev han den i termer av ett samarbete
            mellan Socialdemokraterna och Centerpartiet; det var själva definitionen
            på demokrati. Jag tror faktiskt inte att det räcker. Jag tror
            inte att det räcker med ett samarbete mellan två partier, även
            om de definierar sig som folkrörelsepartier.
          </note>
          <note n="fc9b7291">
            Om man inte lyssnar på den folkrörelse som man säger sig representera
            håller inte det resonemanget.
          </note>
          <note n="7401c53d">
            Jag tycker att det ingår ytterligare ett parti bland folkrörelsepartierna,
            men det ingår framför allt också fler organisationer än politiska
            partier i en folkrörelse.
          </note>
          <note n="a69ae423">
            Det ingår fackliga organisationer i det som vi i Sverige normalt
            brukar kalla för folkrörelser och som vi normalt - åtminstone
            inom arbetarrörelsens partier -
          </note>
          <note n="e7350674">
            brukar sätta en ära i att både samarbeta med och lyssna på.
          </note>
          <note n="cad188de">
            Det enda konkreta som kommer att komma ut ur den diskussion och
            den debatt som vi har här i kammaren i dag är ett beslut som drar
            undan sju månaders a-kasseperiod för mellan 600 000 och 700 000
            arbetslösa i Sverige i dag. Det är det konkreta som kommer ut
            av denna debatt och de beslut som kommer att fattas. Det är en
            retroaktiv lagstiftning som gäller akassereglerna och som innebär
            att var man arbetslös den 1 januari 1996 så är man snuvad på ett
            halvår när det gäller att beräkna de nya perioderna. Då hamnar
            man vid den s.k. bortre parentesen eller stupstocken betydligt
            tidigare än om det beslut som kommer att fattas i dag gällt dem
            som blir arbetslösa fr.o.m. nu.
          </note>
          <note n="b18df632">
            Vår uppfattning är att vi inte borde fatta beslutet över huvud
            taget, eftersom ärendet är illa berett, eftersom en totalt enig
            löntagarfolkrörelse, bestående av
          </note>
          <note n="9e03b1a0">
            LO, TCO, Fackföreningarnas samorganisation, har vädjat till oss
            att inte fatta detta mycket okloka beslut.
          </note>
          <note n="9efecb10">
            Jag har väldigt svårt att förstå hur en socialdemokratisk regering
            kan gå emot den folkrörelse som man annars brukar berömma sig
            av att man är uppburen av. Jag såg att LO-chefen Bertil Jonsson
            har sagt att det inte är värdigt en socialdemokratisk regering.
            I det här fallet är jag och Vänsterpartiet helt överens med honom.
          </note>
          <note n="cc967039">
            Jag är också rädd för att den debatt som förs här i dag inverkar
            på den politiska debatten i Sverige och på svenskar så att det
            blir någon form av fördumningsprocess. Det är en politisk teater
            där vi tror att vi diskuterar hur vi skall komma till rätta med
            arbetslösheten. Men det konkreta som kommer ut av detta är, som
            sagt, försämringar av a-kassesystemet. Därför kanske vi kan definiera
            en del, så att det kan se bra ut statistiskt.
          </note>
          <note n="a3e1aed3">
            Det som pågår under tiden utanför det här huset i verkligheten
            är faktiskt någonting som man kan kalla för ett systemskifte.
            Det bygger mycket på de idéer som har förts fram här av de borgerliga
            partierna, inte minst av Moderaterna och Lars Tobisson. Det handlar
            om att man skall spara på de offentliga utgifterna, sänka skatterna
            och avreglera. Lars Tobisson säger att detta är de verkliga åtgärder
            som behövs för att man skall komma till rätta med arbetslösheten.
            Det är många som säger så i dag, inte bara i Sverige och i den
            här kammaren och i den här regeringen. Regeringen börjar ju också
            falla till föga för dessa diskussioner. Man säger detta i Spanien,
            Frankrike, Italien och Tyskland. Samtidigt säger man att det här
            med demokrati är någonting väldigt gammaldags och ineffektivt
            och att man inte har tid och råd med det. Det är inte bara det
            att vi inte har råd att arbeta utan vi har inte heller råd med
            demokrati.
          </note>
          <note n="271cccec">
            I Belgien har man gått så långt att man har ställt hela parlamentet
            åt sidan. I stället använder man sig av politiska dekret. Man
            kan kanske säga att de nattliga uppgörelser som Socialdemokraterna
            och Centerpartiet gör gäller någon form av politiska dekret som
            man sedan går ut och inbjuder till samarbete omkring.
          </note>
          <note n="7b20eba2">
            Detta är inte bra om vi vill ha en levande och väl utvecklad
            demokratisk process. Då måste vi nog faktiskt sätta demokratin
            över ekonomin. Det som pågår är precis det motsatta. Det pågår
            ett systemskifte som handlar om nedmontering av en solidarisk
            och rättvis välfärdspolitik. Det handlar om ett återtåg för jämställdheten.
            Jag tycker att det är djupt generande att världens mest jämställda
            regering håller på att administrera detta. Det handlar om en privatisering
            av gemensamma angelägenheter som man skuffar undan och kallar
            kvinnojobb. Det handlar om att sparka en mängd kvinnor som arbetar
            inom vård och omsorg och att sätta dem i AMS-åtgärder under två
            år. Sedan skall de återkomma och få stämpeln 55+ och gå på någon
            form av AK-arbeten med dålig lön som det inte går att leva på.
            Jag tycker rent ut sagt att det är pinsamt. Men det här pågår.
          </note>
          <note n="deac7b62">
            Erik Åsbrink - denna vanliga, enkla fastighetsdirektör - sade
            att det som vi diskuterar i dag inte har att göra med att vi skall
            blidka utlandet utan att det handlar om de interna angelägenheterna
            i Sverige, om att få ner arbetslösheten. Jag tror faktiskt inte
            på det.
          </note>
          <note n="79cc04e8">
            Här i Sverige, precis som i de andra västeuropeiska länderna,
            handlar det om en EMU-anpassning. Den ekonomiska och monetära
            unionen är ett politiskt projekt och ingenting annat. Det är ett
            politiskt projekt som bygger på högerns ekonomiska politik. Det
            handlar om avreglering, om att arbetsgivarnas makt skall stärkas
            och om att fackföreningsrörelsens inflytande skall försvagas.
            Det handlar inte om någonting annat. Låt de rika få mer! Låt den
            växande medelklassen få så pass att de åtminstone är tysta, och
            låt de marginaliserade grupperna klara sig bäst de vill!
          </note>
          <note n="8455ccae">
            Öppna soppköken! Det gör vi ju också i Sverige i dag.
          </note>
          <note n="51ae88c5">
            Jag tycker att det skulle vara väldigt bra om vi talade öppet
            om dessa sammanhang också i den här kammaren. Jag tror inte att
            någon av oss, oavsett vilket politiskt parti vi tillhör, vinner
            på att få en fördumning av den politiska debatten i Sverige. Jag
            tror inte att vi vinner på att sprida ut dimridåer och få människor
            att tro att det pågår någon form av naturnödvändigheter i det
            här landet. Vi ser hur kvaliteten i sjukvården försämras. Vi ser
            hur våra ungar i grundskolan far illa. De blir inte sedda. De
            går in med glittrande ögon och stor entusiasm och kommer ut som
            vissnade tulpaner med släckta ögon. Om vi skall ha en utbildningsrevolution
            i det här landet får vi nog se till att börja där man lägger grunden,
            nämligen i grundskolan. Då kan man inte skära ner på kommunernas
            möjligheter att ha en bra kvalitativt utvecklad skola.
          </note>
          <note n="694aeaec">
            Jag tror att vi skall förklara sammanhangen. Jag tror inte att
            vi skall leka med orden och diskutera om vi skall halvera den
            öppna arbetslösheten eller halvera hela arbetslösheten. Vi skall
            naturligtvis tala om hur vi skall skapa arbeten för alla människor
            som vill arbeta. Då skall vi naturligtvis titta på var behoven
            finns. Det skall vara vägledande.
          </note>
          <note n="03880a69">
            Vi kan se att det finns behov ute i kommunerna.
          </note>
          <note n="81c7b85d">
            Det finns behov av en bra barnomsorg, en bra grundskola, en fungerande
            sjukvård och en väl utbyggd hemtjänst. Det finns behov av öppna
            bibliotek och öppna fritidsgårdar för våra ungar. Det finns behov
            av en miljöomställning. Det gäller alltifrån hur vi kan sortera
            soporna under diskbänkarna till en omställning av energisystemen,
            transportsystemen osv. Det finns massor att göra. Många av oss
            har behov av att få mer tid för att leva. Vi har behov av strukturella
            förändringar på arbetsmarknaden i form av en arbetstidsförkortning.
            Vi har behov av att stärka kvinnors möjlighet att delta på lika
            villkor.
          </note>
          <note n="540e047d">
            Inget av detta är omöjligt att genomföra. Bara om man har en
            fullständig fixering vid EMU:s konvergenskrav är man hejdad i
            en sådan här positiv utvecklingsoptimism. Vi i Vänstern är inte
            det. Vi hoppas också att regeringen använder veckorna fram till
            budgetarbetet i höst till att tänka om och vara kreativ.
          </note>
          <note n="6f394cae">
            (Applåder)
          </note>
          <note n="3be386fa">
            Anf. 76 MARIANNE SAMUELSSON (mp)
          </note>
          <note n="5df3d4a7">
            Herr talman! När jag fick ett av mina allra första jobb inom
            vården fick jag en lektion av fackföreningsföreträdaren som talade
            om för mig varför man blev kollektivansluten till det socialdemokratiska
            partiet. Den här företrädaren sade att man blev det eftersom Socialdemokraterna
            värnade de arbetande kvinnorna och de svaga grupperna i samhället.
            Det framfördes också en mängd andra saker.
          </note>
          <note n="29d99203">
            Sedermera försvann denna kollektivanslutning. Av någon konstig
            anledning försvann också Socialdemokraterna från solidariteten
            med de svaga grupperna och de arbetande kvinnorna. Det tycker
            jag att man kan se tydligt på statistiken i dag.
          </note>
          <note n="9b12d328">
            Man kan börja med att se hur det är med de LO-
          </note>
          <note n="b9497c2b">
            anslutna kvinnorna i åldern 60-64 år. 59 % har förtidspension
            eller sjukbidrag. Vad gäller de LO-
          </note>
          <note n="4a40dac3">
            anslutna männen är siffran 48 %. Tre av fem arbetande kvinnor
            och varannan man kan alltså inte arbeta tills de går i pension.
            Deras kroppar håller inte fram till ordinarie pensionsålder. De
            tvingas avbryta sina arbeten i förtid.
          </note>
          <note n="a191093b">
            Man kan titta på övrig statistik. En fjärdedel av de arbetslösa
            får varken KAS eller ersättning från arbetslöshetsförsäkringen.
            Av dessa saknar 125 000 helt ersättning. 50 000 av dem är ungdomar
            mellan 18 och
          </note>
          <note n="e4d38f71">
            24 år. 40 000 är utländska medborgare.
          </note>
          <note n="915577ac">
            Det här är ögonblicksbilder från dagens Sverige.
          </note>
          <note n="22c257f7">
            Det här handlar om människor som slagits ut och aldrig fått chansen
            att komma tillbaka in på arbetsmarknaden. Det handlar om ekonomisk
            otrygghet och, kanske värst av allt, om en känsla av utanförskap,
            av att inte klara kraven och av att inte kunna göra rätt för sig.
            Samtidigt finns det andra bilder, bilder av hårt arbetande människor
            som har svårt att få tiden att räcka till. Den räcker inte till
            jobbet, familjen och de sociala förpliktelserna.
          </note>
          <note n="8a9562f8">
            Vi jobbar övertid i Sverige mer än på länge. Medelarbetstiden
            har ökat med nästan 2 % sedan 1993.
          </note>
          <note n="52a4f95a">
            Utan den här ökningen av arbetstiden skulle i dag
          </note>
          <note n="646e7e8e">
            70 000 fler personer ha kunnat vara i arbete. Ökningen av arbetstiden
            har alltså bidragit till att öka arbetslösheten med 70 000 personer.
          </note>
          <note n="f4cf8527">
            Är inte det här en ganska barock situation? Många personer känner
            sig stressade och otillräckliga och slits ut därför att de har
            för mycket att göra, medan andra mår dåligt och slits ut därför
            att de inte har något att göra. Den fördelningspolitik som vi
            har haft i det här landet har byggt på att vi solidariskt har
            ställt upp och betalat skatt osv. för att kunna fördela medlen
            mellan svagare och starkare grupper. Det tror jag att alla fortfarande
            tycker är fullt naturligt att man skall göra.
          </note>
          <note n="357ca7b3">
            Men det finns en ny dimension i detta, som jag tycker att man
            måste ta in i diskussionen. Det är att vi borde börja dela på
            jobben. Jag tycker att det är märkligt att inte socialdemokraterna,
            som just talar om att värna arbetarklassen, inser att det är dags
            att korta arbetstiden och att dela på jobben. Såvitt jag vet har
            Socialdemokraterna haft detta ganska länge i sitt program. Om
            inte nuvarande situation, med den höga arbetslöshet som vi har,
            är det lämpligaste tillfället att korta arbetstiden, när skall
            ni då kunna genomföra en arbetstidsförkortning?
          </note>
          <note n="022555fd">
            Centerpartiet och Olof Johansson inbjuder här till någon sorts
            brett samarbete partierna emellan, och jag är förvånad, minst
            sagt. Vi har haft ett samarbete som jag tyckte var mycket bra
            med det socialdemokratiska partiet, men som jag uppfattade det
            var det inte populärt i Centerpartiet. Centerpartisterna ville
            vara ensamma om samarbetet, och de tyckte heller inte att våra
            miljöförslag var tillräckligt bra.
          </note>
          <note n="b682caa5">
            Det är anledningen till att de gång på gång har avslagit förslaget
            om att tillskjuta ytterligare pengar för allergisanering av kommunernas
            skolor, dagis m.m. för att förbättra miljön för våra barn, något
            som jag tycker är absolut nödvändigt. Vi vet ju att allergierna
            ökar i samhället i dag, och en av anledningarna är att vi sätter
            våra barn i en arbetsmiljö som helt enkelt inte är lämplig. Nu
            finns det en mängd ansökningar från kommuner som just vill ha
            ett litet bidrag för att kunna sätta i gång och börja jobba med
            denna allergisanering. Vad kommer då Centern och Socialdemokraterna
            med för förslag? Jo, sänk stämpelskatten - på redan byggda hus.
            Inte ger det särskilt mycket jobb, Göran Persson. Jämför det med
            om man hade använt de pengarna till att sätta i gång de jobb med
            allergisanering av skolor och dagis som nu ligger och väntar.
            Det hade blivit jobb! Jag tycker att det vore intressant om vi
            kunde återuppta diskussionen kring de här förslagen och se till
            att kommunerna får möjlighet att genomföra detta.
          </note>
          <note n="cea150c2">
            Utöver detta är jag väldigt förvånad över de neddragningar man
            gör från socialdemokratiskt håll i trygghetssystemet. Med tanke
            på den bild jag gav av hur många som redan står utanför trygghetssystemet
            och på den bild vi har sett i dag i tidningen där man presenterar
            siffror på hur många som redan har varit arbetslösa i två år eller
            mer är det mycket förvånande att man lägger fram ett förslag som
            innebär att a-kassan skall omfatta högst tre år utan att tala
            om vad man vill göra med människorna i denna grupp när de har
            varit arbetslösa i tre år. Förstår ni inte att ni sänder signaler
            till människor som redan i dag mår dåligt, signaler som är helt
            oacceptabla? Om jag har varit arbetslös i två och ett halvt år
            och redan oroar mig för vad som skall hända känns det inte bra
            att få en signal från denna kammare att en förkortning av a-kassesystemet
            skall genomföras. Om jag inte har kommit in på arbetsmarknaden
            snabbt nog får jag förmodligen gå till kommunen och söka socialbidrag
            och se om jag möjligen kan få litet hjälp där.
          </note>
          <note n="e2c0ebdf">
            Samtidigt vet vi att kommunerna redan är hårt belastade. Om man
            nu inte från regeringens och Centerns sida kommer fram med ett
            ordentligt och tydligt förslag på hur man skall klara det här
            tycker jag att man måste ge en tydlig signal till kommunerna hur
            de skall klara det. Eller är det rent av så illa att ni tycker
            att människor skall hamna i de ideella organisationernas soppköer?
            Vi vet att de redan i dag har ökat. Det finns människor i dag
            i Sverige som får stå och tigga om soppa för att äta sig mätta.
          </note>
          <note n="503d8a93">
            Jämför jag den bild jag fick av fackföreningsföreträdaren som
            talade om för mig vad det socialdemokratiska partiet står för
            med den bild jag har av partiet i dag känner jag inte igen mig.
            Jag önskar att socialdemokraterna tänker till ordentligt och verkligen
            inser att det finns människor i det här landet som behöver stöd
            och hjälp. Vilket parti skall värna om dem? Det borde vara det
            socialdemokratiska partiet i det här läget. Det är ni som har
            regeringsmakten och det är ni som borde bry er om dessa grupper.
            Jag tycker att det är helt oacceptabelt att vi i Sverige skall
            skapa ett tvåtredjedelssamhälle.
          </note>
          <note n="63350fdf">
            Förutom det tycker jag också att EU-frågan borde komma upp här.
            Minns ni EU-valrörelsen? Ja-sidan och socialdemokraterna näst
            intill hotade med att om vi inte gick med i den europeiska unionen
            skulle arbetslösheten öka enormt, men bara vi gick med skulle
            vi minsann få en mängd nya jobb. Hur har det blivit med det? Häromdagen
            kom statistik över storföretag i
          </note>
          <note n="a67952f7">
            Norge och över svenska företag. Man hade undantagit oljebranschföretagen.
            Det visade sig att företagen gick betydligt bättre i Norge. Man
            nyanställde och man hade en bättre ekonomi än de svenska företagen
            trots att man hade gått emot hotet om vad det skulle innebära
            att stå utanför EU-medlemskapet.
          </note>
          <note n="12ee01c3">
            Jag vill fråga statsministern: När kommer ett förslag om arbetstidsförkortning
            så att människor kan känna att de orkar jobba till pensionsåldern
            och så att människor slipper lida av värk, eftersom man inte pensioneras
            utan vidare, och i stället kan få vara friska på sin ålderdom?
            Och vad skall man göra för den grupp som nu riskerar att hamna
            utanför trygghetssystemet?
          </note>
          <note n="6f394cae">
            (Applåder)
          </note>
          <note n="4febe07a">
            Anf. 77 ALF SVENSSON (kds)
          </note>
          <note n="93689fc9">
            Herr talman! För några dagar sedan fick vi hemsänd till oss Frälsningsarméns
            tidning Stridsropet. I
          </note>
          <note n="f93fcc47">
            den fanns en artikel av Lasse Strömstedt. Artikeln har tidigare
            varit införd i Röda korsets tidning. Låt mig citera några rader
            ur artikeln: "Nu börjar den långvariga arbetslösheten på hemmaplan
            att visa resultat.
          </note>
          <note n="7f66334e">
            Nöden och fattigdomen är här! Ännu inte i full skala men ju längre
            arbetslösheten varar desto snabbare kommer utslagningen. Det handlar
            om en centrifug som är på väg att få upp farten." I artikeln redovisas
            sedan hur ideella organisationer tidigare kunde koncentrera sig
            på tredje världens fattigdom eftersom socialtjänsten tog hand
            om det mesta i Sverige.
          </note>
          <note n="3354e2bc">
            Nu är det annorlunda, skriver han. De insamlade pengarna kommer
            att gå till akuthjälp här hemma, förutspår han.
          </note>
          <note n="d773ae7c">
            Herr talman! Jag tänker inte skylla den här centrifugkraften
            som slungar ut medmänniskor till fattigdom och förtvivlan på något
            parti. Vi vet alla att svensk ekonomi inte rutschat utför från
            ett år till ett annat. Om vi vill vara ärliga måste vi tillstå
            att svensk ekonomi inte har gått i stå från en regering till en
            annan. Vi vet ju att det snack som dras i repris här debatt efter
            debatt är rena nonsens.
          </note>
          <note n="280ea213">
            Jag har alltså inte tänkt att jaga upp en massa kritik mot Göran
            Persson, såvida han nu kan låta bli att presentera sig som den
            som oförvitlig trädde fram och övertog ett elände som Socialdemokraterna
            inte har någon skuld i. Falsk historieskrivning blir ju inte sann
            därför att den upprepas i parti och minut.
          </note>
          <note n="77ad4a2f">
            Vad man däremot inte kan begripa är hur den socialdemokratiska
            regeringen kunde få för sig att låta juni, juli och augusti månader
            gå utan att visa så stor respekt för de förskräckande många arbetslösa
            i Sverige att man ämnade presentera sitt utlovade förslag för
            att komma till rätta med arbetslösheten. Jag är övertygad om att
            om någon annan regering av någon annan kulör än den nuvarande
            rödgröna hade betett sig på det viset hade ni socialdemokrater
            tillsammans med LO vänt upp och ned på det mesta i riket. Jag
            förstår alltså inte, Göran Persson, hur ni kunde få för er att
            vara så dröjska och senfärdiga.
          </note>
          <note n="b3257065">
            Det handlar självfallet om att så snabbt som möjligt fatta beslut
            om konkreta åtgärder, om att människor kan börja ställa in sig
            på att något kommer att hända. Men det handlar också i allra högsta
            grad om att människor får känna att de inte lämnas därhän och
            att vi politiker bryr oss.
          </note>
          <note n="5e834c49">
            När programmen mot arbetslöshet nu skall examineras borde det
            i första hand röra sig om att utröna vilket program eller vilka
            åtgärdsförslag som mest och bäst skapar förutsättningar för att
            nya arbetstillfällen skall kunna skapas inom de privata sektorerna,
            inom näringslivet och inom småföretagsamheten.
          </note>
          <note n="8f48a196">
            Jag tycker visst att det dessutom tål att debatteras om man inte
            på många flera håll i landet skulle kunna snickra ihop arbetstillfällen
            genom att anställda frivilligt minskar arbetstiden och på så sätt
            skapa möjlighet för flera att få arbete. Det vore säkerligen också
            en idé att, som i Danmark, inom vissa branscher låta tre heltidsarbeten
            bli fyra utan att sänka lönerna i motsvarande mån. Jag tror också
            att vi betraktar arbetslöshetskostnaderna - det rör sig ju om
            80-100 miljarder
          </note>
          <note n="c87a3ee7">
            - alldeles för statiskt. Vi måste våga fundera över vad dessa
            hisnande summor skulle kunna åstadkomma rent konkret när det gäller
            att stoppa avskedanden, när det gäller att motverka att kvinnor
            hamnar i en rent segregerad situation, när det gäller att ta vara
            på idéer som man kan få i gång nya verksamheter med och när det
            gäller att stötta tillfällig sysselsättning som på litet sikt
            kan ge permanenta arbeten. Jag kan mycket väl förstå att man motsatte
            sig den här typen av resonemang på den tiden då 3 % arbetslöshet
            skapade debatter och ansågs vara en alldeles för hög siffra. Men
            i dag, när de allra flesta tvivlar på att Göran Persson på ett
            anständigt sätt skall kunna klara av att halvera den öppna arbetslösheten,
            måste en del av de idéer som brukar kallas konventionella karakteriseras
            som förlegade.
          </note>
          <note n="d3a493a0">
            Det är t.o.m. så, herr talman, att det faktiskt fordras att vi
            vågar experimentera en del inom arbetsmarknadspolitiken. Riskerna
            är ju uppenbara att utslagningen, den "centrifug" som Lasse Strömstedt
            skriver om, slungar i väg alltfler bort från den delaktighet i
            samhället som alla har rätt till och är i behov av. Och att dessa
            människor får det ytterligt svårt att någonsin komma tillbaka
            in i samhällsgemenskapen vet vi.
          </note>
          <note n="224e01db">
            Jag hörde en del kommentarer från socialdemokratiskt håll för
            några dagar sedan, när kristdemokrater, folkpartister och moderater
            hade presenterat sitt program för nya verkliga jobb. Man kallade
            dessa tre partier för högerpartier. I dag har Erik Åsbrink tre
            fyra gånger talat om partierna på högerkanten. Vilken simpel taktik!
            Är ni inte rädda för att folk så småningom genomskådar alla dessa
            dimridåer som ni lägger ut? Våga debattera sakpolitiskt i stället
            för demagogiskt. Och sluta dessutom att odla den gamla myten att
            alla förslag som gynnar företagaren är högerpolitik och att alla
            förslag som gynnar arbetstagaren är vänsterpolitik. Detta är i
            dagens samhälle en arbetsmarknadspolitisk lögn som måste rensas
            ut om vi skall få Sverige på fötter. Om inte ni, Göran Persson,
            tar på er den utrensningsuppgiften, så är det vanliga och hederliga
            arbetstagare som drabbas av dessa gamla ideologiska skrönor.
          </note>
          <note n="780d5f50">
            För att få Sverige på fötter måste vi börja med huvudet, proklamerar
            SACO. För att få Sverige på fötter måste vi hålla oss till sanningen,
            skulle jag vilja påstå.
          </note>
          <note n="1ee33208">
            Det är inte så att småföretagaren och arbetstagaren står och
            hötter mot varandra och betraktar varandra som antagonister. Det
            är inte så att arbetsgivaren gör några vinster utan arbetstagaren.
            Och det är faktiskt så att det behövs många fler arbetsgivare
            för att vi skall kunna få fart på Sverige och få ned de rent förödande
            arbetslöshetstalen.
          </note>
          <note n="ed6b9fa4">
            Högerpartier kallar man alltså de partier som tvingade en socialdemokratisk
            regering att lägga fram den utlovade arbetsmarknadspropositionen
            före semestermånaderna. Högerpartier kallar man de partier som
            genomförde reformer som den socialdemokratiska regeringen återställde,
            men som den senare har fått återställa igen till fyrpartiregeringens
            reformer och politik. När socialdemokrater som beslutat att sänka
            arbetslöshetsersättningen, som försämrat sjukförsäkringen, som
            sänkt barnbidragen och som tillsammans med vänsterpartister och
            miljöpartister skurit ned vården i Stockholms läns landsting med
            3 000 miljoner sitter och kastar sten i medierna, då ter sig Bosse
          </note>
          <note n="7a783eda">
            Holmströms TV-program Glashuset som en ytterligt blek kopia av
            verkligheten.
          </note>
          <note n="19499085">
            Herr talman! Jag tror att vi allesammans alldeles för litet inser
            att det utöver den ekonomiska krisen är ett stort folkhälsoproblem
            som vårt land håller på att fastna i. Håglöshet och besvikelser
            kan komma att paralysera det finaste och mest värdefulla som vi
            har
          </note>
          <note n="aaa2d5ec">
            - våra barn och våra ungdomar - och locka till allt annat än
            engagemang och tro på framtiden.
          </note>
          <note n="f12d2fc0">
            Jag blev stoppad av ett par överförfriskade ynglingar i en mellansvensk
            stad förra veckan. Trots att deras sinnen var rejält omtöcknade
            kunde de berätta om djup förtvivlan. De saknade arbete. De behövdes
            inte någonstans, sade de. De hade bestämt sig för att supa hela
            juli. De repeterade som spruckna grammofonskivor så länge jag
            kunde höra dem i gränderna:
          </note>
          <note n="ebb2275b">
            Vi har ingen framtid. Vi har ingen framtid.
          </note>
          <note n="95ca5c5a">
            Jag kom i dispyt med några eleganta herrar på
          </note>
          <note n="22a30428">
            X 2000. Sarkastiskt, för att inte säga spydigt, tillhöll de mig
            att jag väl nu ändå måste begripa att Sverige skall införa EU:s
            regler när det gäller alkoholpolitik och införselbestämmelser.
            Det hedrar finansministern att han har varit så klar i sina svar
            när dylika frågeställningar på sistone har kommit upp i medierna.
            Erik
          </note>
          <note n="3183f001">
            Åsbrink har entydigt deklarerat att det är regeringens bestämda
            avsikt att försöka hålla fast vid nuvarande införselbestämmelser.
          </note>
          <note n="0bf9af14">
            Jag gjorde de eleganta herrarna i tåget besvikna.
          </note>
          <note n="0640cfab">
            Förhoppningsvis hade de väntat det svar som de fick.
          </note>
          <note n="737172db">
            Jag sade: Förresten, då är väl ni beredda att betala kostnaderna
            för det växande vårdbehov som era idéer skulle föra med sig om
            de förverkligades? Det kändes kusligt att höra deras svar som
            jag tyvärr har hört åtskilliga gånger förr: Låt dem som inte kan
            ta vara på sig själva supa ihjäl sig. Samhället har inte råd.
          </note>
          <note n="3eb5edba">
            Måtte vi, herr talman, kunna mota tillbaka och helst ta kål på
            en sådan cynisk människosyn. Och låt oss se till att den inte
            sprider sig till den ena sektorn efter den andra. Den finns i
            flera sammanhang. Den finns när kriminalpolitik, när flyktingpolitik,
            när biståndspolitik och faktiskt också när arbetsmarknadspolitik
            kommer på tal.
          </note>
          <note n="17978d66">
            Bevare oss väl för ett samhällsklimat som visar förakt för svaghet!
          </note>
          <note n="8fd07990">
            Vi vet att vi måste pressa ner de hisnande arbetslöshetstalen
            för att få resurser till den sociala välfärd vi vill bestå medmänniskorna
            med. Men faktum är dessvärre också att arbetslösheten för var
            dag som går kräver sina egna sociala offer, vilket i sin tur kräver
            ännu större ekonomisk tillväxt för att resurser skall finnas till
            att avhjälpa den utslagning som arbetslösheten drar med sig. Vi
            vet att arbetslöshetens kostnader i sin helhet långt ifrån kan
            avläsas i stats- och kommunbudgetar.
          </note>
          <note n="8f8c5355">
            Fru talman! Jag undrar om inte arbetslösheten kommer att få värst
            konsekvenser inom vårdsektorn.
          </note>
          <note n="f33bdcfb">
            Ingen enda politiker kan stå upp om fem, tio år och försöka göra
            gällande att resursbristen inom vården kom över oss som en tjuv
            om natten. Vi vet i dag att
          </note>
          <note n="2996dce3">
            Sverige är på väg rakt in i en vårdkris. Kan vi inte omfördela
            från andra sektorer måste vi öka statens inkomster. Jovisst, rationalisera
            gärna. Det finns ingen som har något emot det, men beteckna inte
            försämringar för gamla och sjuka som något som har med förnuft
            och värdighet att göra.
          </note>
          <note n="5af04458">
            I dag får allt färre gamla hemtjänst. För 20 år sedan hade var
            fjärde pensionär hemtjänst. I dag är det nästan enbart var sjunde,
            och detta trots att det i dag är färre pensionärer som bor på
            institutioner.
          </note>
          <note n="8eac5c73">
            Fru talman! Är det något som brådskar så är det en konkret plan
            som visar hur vi klarar av att finansiera morgondagens av alla
            förväntade sjukvård. Jag kan lova att vi kristdemokrater skall
            ge allt tänkbart stöd och se till att vi befinner oss i absolut
            främsta rummet när det gäller att värna vården, när det gäller
            att se till att den s.k. oglamorösa vården - för jag tror att
            det är det området som skärskilt kommer att attackeras -
          </note>
          <note n="3113830f">
            inte föses åt sidan och devalveras än mer.
          </note>
          <note n="b51d9f7d">
            Fru talman! Jag vet att jag sagt det många gånger, men jag vill
            tro att det finns större lyhördhet i dag i den situation vi befinner
            oss i än vad fallet varit tidigare: Vi måste bli mycket bättre
            på att täta hålen i samhällsekonomins botten. Vi måste uppmuntra
            och med alla tänkbara metoder främja de verksamheter, den idealitet,
            den folkrörelseverksamhet, de livsstilar som tätar hålen varigenom
            samhällsresurser rinner ut.
          </note>
          <note n="c97ac52c">
            Tyck gärna att jag är tjatig, det gör ingenting. Men jag påstår
            för sjuttioelfte gången att politiken måste stå mer i samklang
            med föräldraansvar och med respekten för fungerande hem och familjer.
            Betro föräldrar. Gå i koalition med hemmen. Bilda opinion för
            en hemmens renässans. Det handlar inte om att vrida klockan tillbaka.
            Det handlar om att skaffa en plattform, en trygghet som bär för
            morgondagen och bär in i 2000-talet.
          </note>
          <note n="348baded">
            Jag tror självfallet inte att familjepolitik kan ersätta konstruktiv
            arbetsmarknadspolitik, men jag är övertygad om att varje ung planta,
            om jag får använda det bildspråket, har behov av en skyddad vrå
            om arbetslösheten slår till, när risker för olika former av utslagning
            lurar runt hörnet.
          </note>
          <note n="d27b457e">
            Fru talman! Jag vet att vi föräldrar ofta känner att vi inte
            orkar som vi vill, så känner vi alla. Därför behövs politikers
            stöd, fackföreningars stöd, ideella organisationers stöd, kyrkors
            stöd, idrottsrörelsens stöd, etc. När vi får i gång detta solidariska
            tänkande, detta förtroende för människors goda vilja och för de
            ideella rörelsernas oersättliga engagemang, har vi störst förutsättningar
            att täta hålen i samhällsekonomins botten.
          </note>
          <note n="6f394cae">
            (Applåder)
          </note>
          <note n="2de15eea">
            Anf. 78 Statsminister GÖRAN
          </note>
          <note n="55ebef7d">
            PERSSON (s)
          </note>
          <note n="eb2ea4b7">
            Fru talman! Jag skall börja med att tacka för det här tillfället
            att föra debatt om arbetslöshet, vårt lands viktigaste fråga,
            vårt lands svåraste fråga. Det är ingen som sitter i den här lokalen
            eller som finns utanför som kan göra anspråk på att sitta inne
            med hela sanningen. Vi vet bara en sak: Vi kommer att få arbeta
            många år med att pressa tillbaka arbetslösheten. Vi kommer att
            få prova nya lösningar. Vi kommer att söka samarbete och samförstånd
            därför att kampen mot arbetslösheten är en nationell utmaning
            som angår oss alla.
          </note>
          <note n="7fc2f3e9">
            Det kommer att gå att pressa tillbaka arbetslösheten; därom är
            jag övertygad. Vi har en god chans att nå målet, en halverad öppen
            arbetslöshet till år 2000.
          </note>
          <note n="1c4ed611">
            Det ligger inom räckhåll. Det är klart att det krävs en god konjunktur,
            men därutöver naturligtvis kloka beslut i Sveriges riksdag, initiativ
            från enskilda och många företag och företagare som drar sitt strå
            till stacken.
          </note>
          <note n="eba3ef20">
            Jag tror att det är fel att moralisera över att de som utlyste
            den här debatten inte själva har kunnat presentera några genomtänkta
            förslag som dramatiskt förändrar situationen. Jag skall inte strö
            salt i det såret, utan jag nöjer mig med att säga att vi kanske
            hade förväntat oss något mer. Men det är inte sista möjligheten
            att bidra till en politik för att pressa tillbaka arbetslösheten.
            Det samarbete som finns mellan regeringen och Centerpartiet står
            öppet också för andra som har konstruktiva förslag att bidra med.
          </note>
          <note n="802c6130">
            Grunden i arbetslöshetsbekämpningen kommer att vara att vi har
            ordning på de offentliga finanserna. Det har gått bättre och snabbare
            än vi vad trodde att skapa en sådan ordning. Den stabilitet som
            samarbetet med
          </note>
          <note n="128e3b9d">
            Centerpartiet har gett regeringspolitiken har bidragit till att
            bygga upp förtroendet för våra möjligheter att hantera de offentliga
            finanserna. När jag säger offentliga finanser kan det låta som
            ett politiskt byråkratiskt uttryck, men med detta menas helt enkelt
            tillräckligt mycket pengar i de gemensamma kassorna för att vi
            själva skall kunna betala pensioner, bra vård, skolor åt våra
            barn, barnomsorg åt de små. Det är vad det handlar om. Det är
            den försvarskampen regeringen har varit indragen i sedan vi tillträdde
            och fått god assistans under det senaste året av Centerpartiet.
          </note>
          <note n="743f3949">
            Nu är vi där. Nu har vi fått greppet om dessa gemensamma pengar.
            Nu vet vi att ekonomin utvecklas vad gäller de offentliga finanserna,
            statens ekonomi, på ett sådant sätt att vi kanske når målen snabbare
            än vi trodde. Då är det som Olof Johansson och jag skriver i en
            debattartikel i dag i en morgontidning som utkommer i Stockholm
            att i takt med att de offentliga finanserna förbättras ökar vårt
            utrymme för att bekämpa arbetslösheten. Vi kommer alltså aldrig
            att vika från den ståndpunkten att vi inte skall börja bekämpa
            arbetslösheten med lånade pengar. Dit skall vi inte tillbaka igen.
            Den kommer att vara utestängd från samarbetet som betraktar budgethanteringen
            och ordning och reda i statens finanser som en kameral övning
            som man kan se över axeln. Vi skall inte en gång till tillbaka
            i ett läge i Sverige då vi får genomföra den oerhört smärtsamma
            process vi just nu har gått igenom. Den har vi förhoppningsvis
            för sista gången lagt bakom oss. Nu skall krafterna koncentreras
            och utifrån denna nya styrkeposition riktas in på att pressa tillbaka
            arbetslösheten.
          </note>
          <note n="cb4b164d">
            Här i kammaren i dag har flera - såväl socialdemokrater som centerpartister
            - redan redogjort för regeringens förslag. Det vore fel av mig
            att trötta kammaren med att ytterligare en gång upprepa vad som
            har sagts. Jag skall i stället uppehålla mig vid en stor politisk
            fråga som så tydligt skiljer i debatten och som är av ideologiskt
            slag. Det vore värdefullt att få denna fråga belyst en dag som
            denna.
          </note>
          <note n="bc56cbdf">
            Lars Tobisson kom efter utflykter till Irland och
          </note>
          <note n="2f9c0f02">
            80-talet så småningom fram till dagens debatt här i
          </note>
          <note n="b7bb89bc">
            Sveriges riksdag och till sprängpunkten och grundbulten i det
            moderata arbetslöshetsbudskapet. Enligt Lars
          </note>
          <note n="66a24a49">
            Tobisson är nyckelfrågan att man skall ändra arbetsrätten, att
            man skall riva upp den arbetsrättslagstiftning som redan finns.
            Moderaterna har också lagt fram ett sådant förslag till riksdagen,
            men de har inte fått några andra partier med sig på den reservationen.
          </note>
          <note n="690f3fea">
            Moderaterna står ensamma bakom förslaget att från den 1 september
            i år ta bort arbetsrättsregleringen för alla dem som därefter
            nyanställs under två år framöver.
          </note>
          <note n="bbf6a976">
            Förslaget kan ju verka harmlöst innan man börjar att reflektera
            över vad det hela står för. Till att börja med tycks det stå för
            den uppfattningen hos moderaterna, att det är arbetsrätten - skyddet
            för de 4 miljoner svenskar som har ett jobb - som hindrar dem
            som står utanför att få ett arbete. Är det sant är falskt? Det
            är falskt.
          </note>
          <note n="5615c7bf">
            Vi klarade full sysselsättning i Sverige med en utvecklad arbetsrätt
            för de anställda. Man klarar en bättre arbetslöshetsutveckling
            i Norge med en fullt utvecklad arbetsrätt. Man klarar en bättre
            arbetslöshetsutveckling i Österrike med fullt utvecklad arbetsrätt
            och med en reglering av arbetsmarknaden som går mycket längre
            än vad som sker i Sverige. Vi kan hitta länder där man helt har
            tagit bort arbetsrätten och genomfört det som moderaterna önskar
            i Sverige, och man kommer att finna att dessa länder har en massarbetslöshet
            som långt överskrider vår. Sambandet mellan arbetsrätt och arbetslöshet
            är uppenbarligen mycket klent. Det finns andra motiv för moderaterna
            att driva detta. Det handlar ytterst om värderingar och synsätt
            när det gäller de förhållanden som skall råda på arbetsmarknaden
            mellan arbetsgivare och anställd.
          </note>
          <note n="2f618c0d">
            Vad skulle hända om man genomförde det som moderaterna nu vill
            göra? Jag vill veta, Lars Tobisson, om ni tänker släppa frågan
            om arbetsrätten efter dagens debatt. Det är uppenbart så att moderaterna
            står ensamma. Inte ens de andra partierna i högerblocket - kds
            och Folkpartiet - ställer ju upp på reservationen, utan man ställer
            sig vid sidan om.
          </note>
          <note n="83e50704">
            Vad moderaterna föreslår är att ca 500 000 svenskar skulle anställas
            under kommande år utan arbetsrättsligt skydd. Ytterligare 500
            000 skulle anställas under samma förhållanden året därpå. På två
            år skulle en miljon svenskar stå utanför arbetsrättsligt skydd.
          </note>
          <note n="6faeab58">
            Vad betyder det? Det betyder att arbetsgivaren inte behöver motivera
            varför han säger upp en person.
          </note>
          <note n="c23219c5">
            Sägs du upp därför att du är kvinna och är hemma och vårdar dina
            barn, sägs du upp därför att du är invandrare och inte kan det
            svenska språket tillräckligt bra, sägs du upp därför att du har
            politiska förtroendeuppdrag och är borta ofta från arbetsplatsen,
            sägs du upp därför att du är uppstudsig, sägs du upp därför att
            du är en person som i många sammanhang driver opinion och opinionsbildning
            kanske också på arbetsplatsen?
          </note>
          <note n="51dc9534">
            Om detta är motivet med en avskaffad arbetsrätt i moderaternas
            Sverige behöver arbetsgivaren aldrig motivera en uppsägning. Däri
            ligger systemskiftet.
          </note>
          <note n="844df6c4">
            En anställning som löper för en vecka i taget kan förlängas hur
            många gånger som helst i all oändlighet, det är moderaternas svar
            på arbetslöshetskrisen. Jag kan förstå om Folkpartiet, som ju
            annars är ett lojalt stödparti till moderaterna, har svårt att
            följa med i den moderata exercisen. Jag skall så småningom återkomma
            till Lars Leijonborg när det gäller arbetsrätten, men nu vill
            jag koncentrera mig på moderaterna och Moderata samlingspartiet,
            som ju trots allt är den bärande kraften i högerblocket i svensk
            politik.
          </note>
          <note n="ff7b5cc0">
            Lars Tobisson, förklara hur en arbetsrätt försämrad på det sätt
            som ni föreslår i er reservation skulle ge en lösning på arbetslöshetskrisen!
            Gör det tydligt för oss och hämta internationella exempel! Ta
            upp de länder som är era förebilder så får vi andra se om vi gillar
            den samhällsutvecklingen eller inte!
          </note>
          <note n="2136dd62">
            Eller är det den andra reservation som ni har skrivit under,
            Lars Tobisson, som nu är moderatpolitik? Till betänkandet finns
            ju en reservation till som ni har avgett tillsammans med de andra
            två partierna i blocket, kristdemokraterna och Folkpartiet, där
            ni nöjer er med att kräva så att säga en återställare av återställaren.
            Är det detta som är den moderata positionen? Eller håller ni fast
            vid det som finns i partimotionen?
          </note>
          <note n="2db05962">
            Det vore ett bra besked från moderaterna i dagens debatt när
            det gäller arbetslösheten om det är så att ni har retirerat bort
            från ståndpunkten att det är löntagarnas trygghet som skapar arbetslöshet.
            Men detta är också ett bra besked att ge: Står ni moderater fast
            vid den här uppfattningen? Kommer ni att driva den här frågan
            framöver inför 1998 års val? Ja, i så fall har vi en oerhört tydlig
            skiljelinje i svensk politik. Jag kan försäkra att jag kommer
            att göra vad jag kan för att se till att denna fråga blir debatterad
            runt om i landet.
          </note>
          <note n="d3273998">
            Också de som vill vara med och samarbeta med moderaterna och
            däri ser en möjlig regeringskonstellation skall rimligen få en
            chans att svara på frågan hur de ser på det moderata alternativet
            när det gäller arbetsrätten.
          </note>
          <note n="7cd3bee8">
            Sedan har parterna sitt ansvar. Det är bättre att de som finns
            ute i företagen som arbetsgivare, fabrikörer och handlare får
            förhandla med sina anställda och de fackliga organisationen om
            hur saker och ting skall lösas. De känner bättre till de verkliga
            förhållandena än Tobisson och jag. Därför är det ingen bisarr
            tanke,
          </note>
          <note n="da0fcf13">
            Lars Tobisson, att de arbetsmarknadsparter vi har rimligen skall
            söka samförstånd innan lagstiftningen justeras. Det har varit
            det samförståndet som har bäddat för stabilitet och utveckling
            i Sverige. Genomför vi nu en sådan lagstiftning som moderaterna
            vill ha, då får vi en svensk arbetsmarknad som kommer att utmärkas
            av konflikter, motsättningar och allt djupare klyftor mellan dem
            som är anställda och dem som är arbetsgivare, vilket vore en effektiv
            broms för tillväxt och utveckling.
          </note>
          <note n="8e400fec">
            Moderaterna har att redovisa sina motiv. Den debatten har vi
            socialdemokrater och många andra här i kammaren all anledning
            att se fram emot och föra tydligt och ordentligt. Tafsa inte på
            löntagarnas skydd och deras rättigheter! Var i stället med och
            bygg under ett konstruktivt ansvarstagande ifrån såväl arbetsgivare
            som löntagarorganisationer. Sätt press på dem! Lös inte deras
            problem genom att föra Sverige bort från lag och ordning i arbetslivet
            till någonting som kan betraktas som näst intill anarki!
          </note>
          <note n="c745a795">
            Fru talman! Det vi från regeringen har gjort när det gäller den
            statsfinansiella saneringen har, som jag sade tidigare, innehållit
            ett inslag av stabilitet. Sverige har fått stabilitet. Det finns
            inget enkelt politiskt beslut här i kammaren som löser arbetslöshetsproblemet,
            självfallet inte. Det är en lång rad samverkande faktorer som
            skall till. Ingen av dessa åtgärder kommer att fungera om människor
            inte tror att det finns en stabil kurs i botten, en grundläggande
            inriktning som ligger fast. Det har varit lätt för centerpartister
            och socialdemokrater att finna en sådan grundläggande och stabil
            kurs, nämligen ett gemensamt ansvarstagande för de utgifter som
            vi vill kosta på oss i ett samhälle som vi vill kalla för ett
            välfärdssamhälle. Därmed skapas också en trygghet och en stabilitet.
            Det i sig löser inte problemen, men det ger förutsättningar för
            en lösning.
          </note>
          <note n="007a2dc4">
            Stabiliteten är viktig. Därför kommer vi att vårda den från regeringens
            sida. När man ser utfallet verkar det också som om statsfinanserna
            för varje månad som går blir allt bättre. Inflationen verkar utstampad
            ur svensk ekonomi.
          </note>
          <note n="00790a9d">
            Så bra då om statsfinanserna blir allt bättre, inte för Maastrichtkriteriernas
            skull, inte för EMU-
          </note>
          <note n="b1ecee89">
            medlemskapets skull - det har vi kvar att diskutera här i kammaren
            - utan för svenska folkets skull. Det är bra för ett folk att
            veta att det vi kostar på oss gemensamt betalas av egna pengar
            och inte pengar som vi lånar av andra.
          </note>
          <note n="69d067a1">
            Nu är vi alldeles strax där, och då kan vi gå vidare med att
            kraftfullt bekämpa arbetslösheten. Ett program för detta har redovisats
            i riksdagen i dag. Bakom det programmet står Sveriges stora folkrörelsepartier.
            Det är ingen lätt uppgift. Det är i allra högsta grad en svår
            uppgift, men det är en uppgift som vi har tagit på oss gemensamt.
            Det är med glädje vi kan säga att inbjudan också riktas till andra
            i Sverige att vara med och hjälpa till. Det behövs en nationell
            samling omkring kampen mot arbetslösheten. Däri ligger vår stora
            och viktigaste framtidsuppgift.
          </note>
          <note n="6f394cae">
            (Applåder)
          </note>
          <note n="f4719945">
            Anf. 79 LARS TOBISSON (m) replik
          </note>
          <note n="ea7ad6e9">
            Fru talman! Jag skall börja med att tacka statsministern för
            hans tack till oss moderater för att vi har drivit fram denna
            debatt. Hans tal om att söka nya lösningar i samförstånd tycker
            jag dock klingar litet falskt. Här fanns det färdiga förslag för
            snabbt genomförande, men de har samtliga avvisats. Dessa förslag
            gäller t.ex. arbetsrätten, där vi har sagt att vi nu åtminstone
            snabbt kan genomföra det som fanns under den förra borgerliga
            regeringsperioden - det som statsministern egentligen vill förmå
            LO att godta, trots den återställare som regeringen har genomfört.
            Sedan säger vi att vi skall gå vidare. Jag kan försäkra att vi
            håller fast vid att vi tror att en mer rörlig och friare arbetsmarknad
            ger tillfällen till flera jobb. Det finns det många exempel på
            utomlands. I Europa är det tyvärr en förstelning på arbetsmarknaderna
            som gör att man får de höga arbetslöshetstalen.
          </note>
          <note n="7794d467">
            Jag tycker att Göran Persson lät förvånande lik t.ex. Kenth Pettersson
            i sin argumentation. Det enda lilla avsteg som jag hörde var när
            han sade: Låt de lokala fabrikörerna och handlarna tala med sina
            anställda om hur det skall vara arbetsplatsen, för det skall vi
            inte göra centralt. Nej, just det. Poängen med vår reform av arbetsrätten
            är att det skall vara lokala beslut och gärna individuella anställningsavtal.
          </note>
          <note n="e966272b">
            Göran Persson verkar nöjd med den ekonomiska utvecklingen. Med
            sina skattehöjningar och regleringar har han ju strypt tillväxten,
            så jag blir verkligen förvånad. Prognoserna för 1996 skrivs ned
            mot noll.
          </note>
          <note n="754ad32b">
            Arbetslösheten växer. OECD slog ju nyligen fast att en framgångsrik
            budgetsanering måste inriktas på besparingar, inte skattehöjningar,
            och att den skall kopplas till reformer på budgetens utgiftssida.
            Så gör man i t.ex. Irland. Göran Persson och hans regering gör
            med kuslig noggrannhet tvärtemot.
          </note>
          <note n="b164f4a8">
            Avvisar statsministern liksom finansministern den kritik som
            har riktats från EU:s finansministrar? De säger att åtgärder för
            budgetanpassning bör koncentreras till utgiftssidan, så att den
            offentliga sektorn och dess känslighet för makroekonomiska svängningar
            minskas och incitamenten för ekonomisk aktivitet och sysselsättning
            förbättras genom att skattetrycket för hushåll och företag begränsas
            så mycket som möjligt.
          </note>
          <note n="6058f808">
            Anf. 80 Statsminister GÖRAN
          </note>
          <note n="55ebef7d">
            PERSSON (s)
          </note>
          <note n="9695e83c">
            Fru talman! EU:s finansministrar är en aktningsvärd församling.
            Jag har av och till deltagit i sammanträden med dem, så jag vet.
            Dock sköter de inte Sveriges ekonomiska politik. Ser man på en
            och annan i denna församling och deras resultat, vilka nu uttalar
            sig om Sverige, så har de nog en hel del att lära av oss. Det
            där skall nog Lars Tobisson lägga åt sidan och försöka tänka litet
            själv och dra slutsatser av vad han själv ser i vårt land och
            inte alltid åberopa auktoriteter. Det tror jag leder tanken litet
            fel ibland.
          </note>
          <note n="ff32907e">
            Tillbaka till arbetsrätten, som trots allt är den viktiga frågan
            vi nu diskuterar. Vår syn är att parterna skall ta sitt ansvar.
            Det är en gammal klassisk linje.
          </note>
          <note n="bc2d0a94">
            De skall förhandla och i sitt arbete komma fram till sådant som
            de i samförstånd kan föreslå som förändringar i exempelvis lagstiftningen.
            Sedan kodifierar vi lagstiftningen i riksdagen. Det blir stabilt,
            pålitligt och uthålligt. Klarar de inte den typen av samförstånd,
            ligger naturligtvis uppgiften på riksdagen lika fullt.
          </note>
          <note n="69b4007e">
            Då blir det lagstiftning. Men det är ingen bra utveckling för
            Sverige.
          </note>
          <note n="5b4ac637">
            Men det är ju inte detta som har utmärkts i moderaternas reservation.
            Moderaterna vill ju inte justera arbetsrätten. Moderaterna vill
            ta bort den. Det är troligen därför folkpartiet och kds inte har
            ställt upp på moderaternas förslag. Om man gör som moderaterna
            vill, kommer en miljon svenskar om två år att stå utanför en reglering
            på arbetsmarknaden. Vi kommer att ha ett läge då vi inte har en
            motsvarighet i
          </note>
          <note n="a153b366">
            Europa. Vi kommer att få söka oss utanför EU och utanför den
            utvecklade världens krets för att hitta en motsvarighet.
          </note>
          <note n="676e5802">
            Min fråga till Lars Tobisson var: Tänker Moderaterna fortsätta
            att driva idén att helt upphäva arbetsrättslagstiftningen?
          </note>
          <note n="47ebc232">
            Anf. 81 LARS TOBISSON (m) replik
          </note>
          <note n="9d6f7ec4">
            Fru talman! Statsministern återkommer till den omöjliga tanken
            att parterna på arbetsmarknaden själva skall bestämma regelverket.
            Det är för mig en främmande idé. Parterna skall förhandla utifrån
            sina motsatta ståndpunkter för att slita intressetvister, men
            de skall göra det inom ett regelverk som självfallet vi politiker
            fastställer. Lag skall med lag ändras.
          </note>
          <note n="7cc7b564">
            Statsministern försöker säga att vi vill ta bort all reglering
            på detta område, vilket är helt fel. Det framgår tydligt av vår
            reservation att det skall finnas ett grundläggande regelverk.
            Men det skall inte ha den detaljgrad och de föreskrifter som i
            dag hindrar arbetsgivare från att anställa ny arbetskraft och
            inrätta nya jobb.
          </note>
          <note n="24fd0035">
            Jag tycker att statsministerns olika inlägg bekräftar att det
            är Socialdemokraternas ideologi och inte minst beroendet av facket
            som hindrar regeringen från att ta ledningen för den samhällsomvandling
            som krävs för att Sverige skall kunna bli ett växande och rikt
            samhälle igen. Socialdemokraterna kommer alltid att vara ett socialistiskt
            parti. De ränderna går inte ur. Ett socialistiskt parti kan inte,
            vare sig i tanke eller handling, vara företagandet och marknadsekonomin
            till gagn.
          </note>
          <note n="18fe177d">
            Göran Persson, kan man på något sätt tro att en ökad statlig
            kontroll av näringslivet leder till fler nya jobb? Om svaret är
            ja, kan han då ge exempel på var och när det har skett. Om svaret
            är nej, varför en sjätte AP-fond? Tror Göran Persson verkligen
            att
          </note>
          <note n="28be92ad">
            30 000 kr i sänkt arbetsgivaravgift upphäver den verkan som 50
            miljoner kronor i höjd energiskatt har, så att Vargön Alloys sätter
            i gång att anställa fler arbetare? Tror han på fullt allvar att
            avveckling av fungerande billig och säker kärnkraft leder till
            nya riktiga jobb? Kort och gott: Tror Göran Persson att höjda
            skatter och mer politisk styrning gör att det startas företag
            och att det tillkommer jobb i vårt land?
          </note>
          <note n="bfa60497">
            Det är en fråga som jag verkligen skulle vilja ha svar på.
          </note>
          <note n="77a6ffbc">
            Anf. 82 Statsminister GÖRAN
          </note>
          <note n="55ebef7d">
            PERSSON (s)
          </note>
          <note n="f376c727">
            Fru talman! Lars Tobisson är mig fortfarande svaret skyldig.
            Det är om två och ett halvt år som en eventuell översyn av LAS:en,
            som man nu talar om, skall träda i kraft. Till dess skall man
            ju ta bort lagen om anställningsskydd rakt över på svensk arbetsmarknad.
            Det betyder alltså att en miljon svenskar har en situation 1998,
            om vi i dag följer Moderaternas förslag, som innebär att de kan
            sägas upp från sina jobb utan att man motiverar varför. Finns
            det något land som är förebild i sammanhanget, Lars Tobisson?
          </note>
          <note n="a5a613b3">
            Det var en fråga som jag ställde.
          </note>
          <note n="9771b17d">
            Möjligen är Lars Tobisson överraskad av debatten. Det har funnits
            ett inslag av att man har betraktat det som en automatisk sanning
            att det är så krångligt att anställa människor och att det är
            därför vi har så hög arbetslöshet.
          </note>
          <note n="b9036234">
            Lars Tobisson och Moderaterna skall veta en sak:
          </note>
          <note n="754e3950">
            Vi tänker se till att arbetsrätten reformeras och blir modern.
            Den skall hålla takt med tiden. Orkar parterna inte med det faller
            ansvaret här. Lars Tobisson och
          </note>
          <note n="2e4c2535">
            Moderaterna skall veta att vi aldrig kommer att överge lagstiftningen
            som grund. När det föreslås att LAS
          </note>
          <note n="6c267517">
            skall tas bort under två år, rakt över, är det ingenting annat
            än en provokation från moderaternas sida. Lars
          </note>
          <note n="130e577f">
            Tobisson vägrar svara på om han tänker fortsätta driva detta
            krav, eller om högern ger sig efter dagens debatt och släpper
            denna befängda tanke och återgår till en mer normal diskussion
            om hur arbetsrätten skall reformeras. Det är vad det handlar om.
          </note>
          <note n="a1e079b8">
            Visst är detta en ideologisk fråga, Lars Tobisson.
          </note>
          <note n="74b6d289">
            Det handlar om trygghet, delaktighet såväl i arbetslivet som
            i samhället i övrigt. Den tryggheten och delaktigheten tillkommer
            alla, inte bara de starkaste. I
          </note>
          <note n="c70219ab">
            den meningen är detta en ideologisk fråga. Där är vi överens.
          </note>
          <note n="7ab29835">
            Anf. 83 LARS LEIJONBORG (fp) replik
          </note>
          <note n="c18fbfa9">
            Fru talman! Jag är litet förvånad över statsministerns uppläggning
            av sitt anförande. Mycket mer tid ägnades åt vad moderaterna inte
            bör få genomföra än åt vad regeringen själv vill och skall genomföra.
            Alldeles på slutet fick vi höra att vi kan vara övertygade om
            att regeringen skall reformera arbetsrätten, om inte parterna
            gör det själva. Det hade varit långt mer intressant att få veta
            vilka tankar man har om det, än att höra hur man rackar ned på
            en idé som har kommit fram.
          </note>
          <note n="3f9bdcbc">
            Vi stöder inte det förslag som Moderata samlingspartiet har fört
            fram. Men Sverige är nu inne i ett läge när det gäller jobben
            där vi borde vara mycket mer intresserade av att lägga fram förslag
            än av att racka ned på de förslag som andra lägger fram.
          </note>
          <note n="57214a8d">
            Göran Persson säger att vi har fått stabilitet. Det är en bitvis
            ganska skrämmande stabilitet. Tillväxten är mycket stabil. Den
            är nämligen obefintlig. Jag hörde att Göran Persson varit i EU-nämnden
            och sagt att han var nöjd med siffrorna för första kvartalet.
            Tillväxten var 0,0. Den varken sjönk eller steg. Göran
          </note>
          <note n="b41ae8cd">
            Persson hade uppenbarligen väntat sig att produktionen skulle
            sjunka.
          </note>
          <note n="b3f61950">
            Femårsräntan, som är viktig för bostadslånen, är också stabil.
            Den är lika hög nu eller snarare högre än när Göran Persson presenterade
            sin Perssonplan tidigare i år. Det är en stabilitet i svensk ekonomi
            som är förödande. Det är stiltje. I detta desperata läge samlas
            vi nu. Då är vi intresserade av besked om vad regeringen själv
            vill göra. Hur ser regeringen på en ambitiösare målsättning när
            det gäller kampen mot arbetslösheten?
          </note>
          <note n="9454d35e">
            Anf. 84 Statsminister GÖRAN
          </note>
          <note n="55ebef7d">
            PERSSON (s)
          </note>
          <note n="d3b9e0f0">
            Fru talman! Det var ett välkommet besked från
          </note>
          <note n="11f029c1">
            Folkpartiet. Folkpartiet stöder inte moderaternas förslag om
            att sätta LAS ur spel. Kom ihåg vad Lars
          </note>
          <note n="8ce24d27">
            Tobisson sade i debatten. Han sade att detta var nyckelfrågan.
            Vi har här i dag fått presenterad en löst hopsnickrad alternativplan
            till regeringens politik.
          </note>
          <note n="cf32a558">
            Uppenbarligen är man inte ens överens om nyckelfrågan. Så går
            det när man driver fram en sommarriksdag och saknar politik, Lars
            Leijonborg.
          </note>
          <note n="91f3a045">
            Så till frågan om stabiliteten. Det är riktigt att vi har en
            för låg aktivitet i svensk ekonomi i dag. Vi besväras av det allihop.
            För någon vecka sedan kunde jag besöka min kollega i Bonn, Helmut
            Kohl. Han har samma bekymmer. För ytterligare några veckor sedan
            träffade jag min kollega i Paris, Alain Juppé. Han har samma bekymmer.
            Jag har samrått och samtalat med flera andra regeringschefer ute
            i Europa. Många har samma problem. Vi har just nu en alldeles
            för låg aktivitet i hela Europa.
          </note>
          <note n="263c8b74">
            Vi socialdemokrater skulle vilja att vi såg problemet som gemensamt
            europeiskt. Det kanske inte längre går att lösa problemen enbart
            i respektive land. Vi kanske skulle försöka åstadkomma en samordning
            av den ekonomiska politiken, inte bara för att nå Maastrichtkriterierna,
            att strama åt, utan också för att långsiktigt bygga under en expansion.
            Kanske ligger lösningen där. Om man ser det framför sig och sätter
            in det perspektivet i dagens arbetslöshetsdebatt, kan man säga
            att vi har uppnått en stabilitet men att vi skall komma vidare
            från den. Låt oss samarbeta kring en konstruktiv Europapolitik
            för att pressa tillbaka arbetslösheten.
          </note>
          <note n="ccfee7a9">
            Anf. 85 LARS LEIJONBORG (fp) replik
          </note>
          <note n="39433114">
            Fru talman! Jag tycker att det är rörande när Göran Persson talar
            om att vi har problem därför att vi har en konjunkturavmattning.
            Vi hade önskat oss den insikten någon gång under den förra mandatperioden,
            att ekonomiska problem i ett land kan ha en internationell bakgrund.
            Då godtogs aldrig den förklaringen.
          </note>
          <note n="3a704214">
            Verkligheten är att den konjunkturavmattning vi nu ser inte på
            något sätt är jämförbar med den djupdykning som skedde i början
            av 1990-talet.
          </note>
          <note n="cc735fdf">
            Folkpartiet kommer på söndag att i Visby lägga fram en rapport
            om lönebildningen som vi har jobbat med under några månader. Vi
            har där gått igenom vad som har hänt under 1900-talet när det
            gäller lagstiftning på arbetsmarknadsområdet. Faktum är att Folkpartiet
            har varit djupt inblandat i de flesta av de grundläggande lagar
            som gäller arbetsmarknaden här i landet: kollektivavtalslagen
            1927, LAS, MBL och inte minst strejkrätten i regeringsformens
            fri- och rättighetskapitel. Vi säger i denna rapport att det faktum
            att vi har bidragit till de grundläggande stenarna i detta bygge
            borde göra att vi respekteras när vi har synpunkter på hur detta
            regelverk skall moderniseras. Vi tror att det nu är i behov av
            stora förändringar.
          </note>
          <note n="641948c0">
            Statsministern säger: Låt oss vänta på parterna.
          </note>
          <note n="7d58b7fe">
            Det är den svenska traditionen. Men det är inte riktigt sant.
            I årtionden sade man i arbetarrörelsen: Det vi inte klarar förhandlingsvägen
            får vi ta den politiska vägen. Så gick man på några punkter alldeles
            för långt. Det är på de punkterna vi nu måste ändra tillbaka.
          </note>
          <note n="e136e021">
            Anf. 86 Statsminister GÖRAN
          </note>
          <note n="55ebef7d">
            PERSSON (s)
          </note>
          <note n="c18251e1">
            Fru talman! Jag deltar gärna i ett samtal med
          </note>
          <note n="0b2646e3">
            Folkpartiet om att reformera lagstiftningen. Men precis som tidigare
            vill jag säga att lagstiftningen blir stabilast om vi slipper
            bråk om den på arbetsmarknaden. Det finns ingen anledning att
            manövrera in landet i en sådan situation.
          </note>
          <note n="21415c73">
            Jag noterar också att Lars Leijonborg inte protesterade mot min
            beskrivning. Det som betraktas som nyckelfrågan av den dominerande
            kraften i högerblocket är en fråga där Folkpartiet inte har samma
            uppfattning som Moderaterna.
          </note>
          <note n="e8dba56c">
            Det program som ni skulle presentera, och som ni inkallade en
            sommarriksdag för att introducera, det programmets första punkt
            är ni uppenbarligen inte överens om. Jag klandrar er inte för
            det. Det är inte så lätt. Men å andra sidan, fru talman, är det
            väl bra -
          </note>
          <note n="9d0210a4">
            om man nu talar om att pressa tillbaka arbetslösheten med hjälp
            av den typ av förändringar av arbetsrätten som Moderaterna påstår
            att man skall göra - att man från Folkpartiets sida inser att
            man uppenbarligen inte förfogar över det instrumentet.
          </note>
          <note n="6804b3d2">
            Ändå skall man, som man säger, halvera den totala arbetslösheten
            till år 2000 såvitt jag förstår Folkpartiet nu i debatten. Om
            det hade varit Folkpartiets mening att det var 2000 som var målsättningen
            skulle man naturligtvis ha skrivit in det i sitt förslag. Men
            det ville ju inte Moderaterna - inte det heller. Också där fick
            ni väl ge vika.
          </note>
          <note n="f2689e4f">
            Vårt mål är tydligt. Det går att mäta. Vi tar en politisk risk
            när vi formulerar det, men det är viktigt för oss. Det finns ingen
            viktigare fråga att ta en politisk risk i än att försöka pressa
            tillbaka arbetslösheten.
          </note>
          <note n="8eaa2837">
            Anf. 87 GUDRUN SCHYMAN (v) replik
          </note>
          <note n="183f651b">
            Fru talman! Det var intressant att höra litet om
          </note>
          <note n="cbe89fb0">
            Göran Perssons diskussioner med sina kolleger i den europeiska
            unionen. När ni sitter där och funderar -
          </note>
          <note n="fb49edd6">
            över kaffet kan jag tänka mig - och ni konstaterar att ni har
            likartade problem i era länder med både det ena och det andra,
            inte minst vad gäller arbetslösheten -
          </note>
          <note n="a4d3f420">
            det är stagnation på marknaden, det är bristande efterfrågan
            och det är protester på gatorna - slår det er aldrig då att ni
            kanske har fel med den här ekonomiska politiken som ni alla håller
            på med med denna blinda envishet och lägger som ett kalkerpapper
            över hela Västeuropa?
          </note>
          <note n="ca1cd062">
            Har det aldrig slagit er att det kanske inte är så bra det här
            konceptet med en ekonomisk och monetär union och en gemensam valuta
            för hela Västeuropa?
          </note>
          <note n="a5bad0db">
            Om jag vore i Göran Perssons kläder och satt där med
          </note>
          <note n="dc5dd478">
            Kohl och grabbarna skulle jag nog åtminstone ställa mig frågan:
            Det kanske är något vajsing med det här, helt enkelt? Vi kanske
            skall byta spår?
          </note>
          <note n="88d4266a">
            Vi var ju på väg till Växjö Göran Persson och jag förra gången.
            Det här med a-kassan är väl en urspårning i den resan, men vi
            får väl se hur det blir. Jag tycker ändå att man måste ställa
            frågan.
          </note>
          <note n="734b8c44">
            Jag skulle också vilja ställa en annan fråga till Göran Persson.
            Jag läste en bra artikel ur tidskriften
          </note>
          <note n="89835c21">
            Ekonomisk Debatt av Björn Halleröd från Umeå universitet. Han
            ställde frågan, efter att ha konstaterat om den ekonomiska utvecklingen
            i Sverige från 1982
          </note>
          <note n="4be32954">
            och framåt hur klyftorna har ökat mellan yrkesgrupper, generationer,
            hushållstyper och regioner - precis som hos Göran Perssons kolleger
            i Västeuropa: När är
          </note>
          <note n="273b896c">
            Sverige nog ojämlikt? Finns det någon bortre parentes också där,
            eller kan detta fortgå i evighet?
          </note>
          <note n="cd2afc59">
            Och så den här stabiliteten som man berömmer sig för mellan Socialdemokraterna
            och Centerpartiet, och tryggheten, och samarbetet: Javisst, men
            folk gillar ju inte resultatet!
          </note>
          <note n="2f5c9f26">
            Anf. 88 Statsminister GÖRAN
          </note>
          <note n="55ebef7d">
            PERSSON (s)
          </note>
          <note n="ece8b510">
            Fru talman! Får jag fråga Gudrun Schyman om
          </note>
          <note n="e5a1d76a">
            Vänsterpartiet har varit med om saneringen av statsfinanserna
            eller inte? Varannan gång här i kammaren skryter ni över att det
            var ni som gjorde det möjligt, och varannan gång kommer ni och
            hugger i ryggen och säger att det är detta som orsakar arbetslösheten.
          </note>
          <note n="c9da7301">
            Vilken linje driver Vänsterpartiet? Det vore intressant att veta.
          </note>
          <note n="0f8cf459">
            Dessutom är det så att fördelningspolitiken, något som vi också
            i dagens artikel har pekat på, är en av de viktigaste uppgifter
            som nu ligger framför oss. Ett och annat kan ha blivit fel under
            de år som statsfinansiell sanering har pågått. Då skall vi rätta
            till det. En rättvis fördelning är en grundläggande förutsättning
            för att hålla ihop ett land.
          </note>
          <note n="2c63b2c7">
            Men den springande frågan till Gudrun Schyman är: Var ni med
            på att sanera statsfinanserna, eller var ni emot det? Det går
            inte att ha båda uppfattningarna, och den tiden skall det väl
            rimligen sättas punkt för alldeles strax.
          </note>
          <note n="4dc96df5">
            Anf. 89 GUDRUN SCHYMAN (v) replik
          </note>
          <note n="7d6fbc5a">
            Fru talman! Med glädje skall jag då konstatera att vi nu, åtminstone
            från denna talarstol, är överens om att vi var med under en mycket
            stor del, kanske 75 %-
          </note>
          <note n="c285fc11">
            80 %, av saneringen av statsfinanserna. Det är det som har lagt
            grunden till att statsfinanserna har blivit bättre.
          </note>
          <note n="6de5a006">
            Sedan tycker inte vi att vi behöver hålla på längre.
          </note>
          <note n="7d491e76">
            Det finns ett utrymme i dag. Just på grund av att det goda samarbete
            som Vänsterpartiet och Socialdemokraterna hade vad gäller saneringen
            har givit så pass bra resultat finns det inte längre skäl för
            de ökade budgetsaneringar man nu föreslår ihop med Centerpartiet.
            Det är det som skiljer oss åt.
          </note>
          <note n="ccec478b">
            Vi menar att i dag skall vi koncentrera oss på att bekämpa arbetslösheten.
            I dag finns det ett utrymme.
          </note>
          <note n="da7c1b40">
            Vi är t.o.m. under konvergenskraven - även om vi inte tycker
            om dem. Det finns ett utrymme på tio miljarder kronor, om man
            tittar på prognoserna, som vi kan använda till aktiv arbetslöshetsbekämpning,
            som vi kan använda till att öka kommunernas andel av den totala
            ekonomin. Vi behöver inte alls låna mer pengar, Göran Persson,
            och det vill vi inte. Vi vill inte släppa upp några underskott,
            tvärtom.
          </note>
          <note n="eead6cc8">
            Men vad vi också vill, är att fördela om. Vi tycker att de som
            redan har kan vara med och betala mer än de som inget har. Det
            gäller hushållen, och det gäller också inom företagssektorn. Vi
            lägger fram förslag om skattesänkningar på små företag, just för
            att de skall kunna få ett utrymme att växa. Men vi lägger också
            fram fördelningskrav, så att människor med små eller inga inkomster
            kan få pengar att handla för.
          </note>
          <note n="a2cac472">
            Hur skall den blomstrande tjänstesektor som vi talar om kunna
            få kunder om ingen har något att köpa för?
          </note>
          <note n="e86a65fd">
            Det här går ju hand i hand. Vi måste fördela om;
          </note>
          <note n="379c371d">
            ta pengar där de finns och använda dem på ett klokt sätt där
            de faktiskt behövs. Den omfördelningen lägger vi fram konkreta
            förslag om. Det här är en fördelningspolitik som också borde passa
            en socialdemokratisk regering. Underskottet skall vi inte öka,
            men arbetslösheten skall vi ha ned.
          </note>
          <note n="061816c0">
            Anf. 90 Statsminister GÖRAN
          </note>
          <note n="55ebef7d">
            PERSSON (s)
          </note>
          <note n="03047a57">
            Fru talman! Efter detta är det väl omöjligt för
          </note>
          <note n="43ea2d45">
            Vänsterpartiet att beskylla regeringen för att skapa massarbetslöshet
            genom att vi har sanerat statsfinanserna. De första 90 procenten
            ställde man tydligen upp på. Det är de sista tio som skapar problemen.
          </note>
          <note n="fac1db98">
            Gudrun Schyman och Vänsterpartiet bör nog tänka igenom argumentationen.
          </note>
          <note n="c6ab9bda">
            Sanningen var ju att man inte ens fullt ut orkade med de första
            90 procenten. Men man vill tillskriva sig litet av äran. Vi skall
            ge Vänsterpartiet en eloge.
          </note>
          <note n="4cba1bc8">
            Man orkade fatta en del svåra beslut, det är sant. Så var man
            exempelvis med från Vänsterpartiets sida om att sänka barnbidraget.
            Men man orkade inte vara med och sänka matmomsen.
          </note>
          <note n="77723209">
            Anf. 91 MARIANNE SAMUELSSON (mp)
          </note>
          <note n="d7a68771">
            replik
          </note>
          <note n="6e8bc3f1">
            Fru talman! Det är självklart att det är nödvändigt att sanera
            ekonomin. Men om man skall göra det, vilket jag tycker att man
            skall, måste man göra det med rättviseaspekten i sikte. Det går
            inte att sanera ekonomin hos dem som redan har en havererad ekonomi.
            Dem måste man värna extra, och se till de har möjligheter att
            klara sig.
          </note>
          <note n="8e162039">
            Jag tycker att det är intressant att höra statsministern gång
            på gång upprepa att bara han får ordning på ekonomin så skall
            han pressa tillbaka arbetslösheten.
          </note>
          <note n="b3006554">
            Men han säger inte ett ord om vad detta att pressa tillbaka arbetslösheten
            egentligen står för. Står det för att ni fortfarande har en tro
            på att vi skall komma tillbaka i någon sorts 80-talsekonomi? Då
            lånade vi faktiskt av nästa generation för att klara av att få
            igång tillväxten i en sådan omfattning att arbetslösheten pressades
            tillbaka. Eller står det för en ny syn på arbetsmarknadsfrågorna
            och på arbetsmarknaden där man kanske glömmer litet av det här
            med finanserna och skjuter fram människorna i stället?
          </note>
          <note n="46184b50">
            Jag kan nämligen inte få detta att gå ihop. Jag träffar en mamma
            med småbarn som säger att hon jobbar heltid men inte kan få en
            barnomsorgsplats trots att hon är ensamstående därför att kommunen
            inte har råd med det. I samma kommun kan jag träffa en barnsköterska
            som säger att hon går hemma med 75 % av sin lön och får inte jobba
            trots att hon vet att det finns de som har behov av ytterligare
            barnomsorgsplatser.
          </note>
          <note n="4cf2aa8f">
            Man sparar ju faktiskt 25 %, men det är ganska litet om man tittar
            på de infrastruktureffekter som detta ger. Jag tycker att det
            är viktigt att vi ser människorna som en resurs i samhället. Det
            är ju faktiskt människorna vi bygger vårt samhälle för.
          </note>
          <note n="9868f2c0">
            Jag vill återigen upprepa min fråga. Hur ser regeringen på arbetstidsförkortningen?
            Tror ni fortfarande på att alla skall kunna få 40 timmars arbete?
          </note>
          <note n="682cbf50">
            Anf. 92 Statsminister GÖRAN
          </note>
          <note n="55ebef7d">
            PERSSON (s)
          </note>
          <note n="1d101489">
            Fru talman! När det gäller arbetstidsförkortningen kan jag säga
            att vi har skrivningar om övertidsuttaget som vi inte tycker om.
            Vi följer detta och tittar på den saken. Det finns en kommitté
            som arbetar med frågan.
          </note>
          <note n="d0494151">
            Vi vill inte ha en utveckling där vi delar på arbetslösheten.
            Det måste också vägas in i debatten när man talar om att förkorta
            arbetstiden. Men låt oss inte vara låsta här! Låt oss vara öppna
            och tänka nytt! Det kan finnas lösningar som mycket väl kan prövas
            och som strider mot gamla uppfattningar. Ingenting skall lämnas
            oprövat.
          </note>
          <note n="927d1076">
            Marianne Samuelsson frågade också om allergisaneringen i sitt
            huvudanförande. Jag har ingenting emot ett konstruktivt resonemang
            inför budgeten om hur vi kan hitta resurser för att fullfölja
            det projektet.
          </note>
          <note n="25589aa4">
            Det är viktigt, inte minst för våra barn.
          </note>
          <note n="a925b526">
            Anf. 93 MARIANNE SAMUELSSON (mp)
          </note>
          <note n="d7a68771">
            replik
          </note>
          <note n="0ef2e843">
            Fru talman! Det var ju glädjande att det kanske finns hopp för
            de kommuner som har planerat för en allergisanering. Vi kan kanske
            komma överens om att de kan få litet ersättning för detta.
          </note>
          <note n="fc5434ca">
            Att det skulle handla om att dela på arbetslösheten är ett väldigt
            förvånande resonemang för mig. Var det detta man gjorde när man
            gick från 48 timmars arbete till 40 timmars arbete. Jag uppfattade
            att det var en välfärdsreform för att vi skulle orka jobba de
            timmar som var. Vi skulle få tid för våra barn och annat. Att
            dela på arbetslösheten är inte detsamma som att förkorta arbetstiden.
            Förkortad arbetstid behöver vi för att må väl, och kanske också
            för att tillgodose en kommande arbetsmarknad som ser helt annorlunda
            ut.
          </note>
          <note n="c8a1957b">
            Vi kan titta på Industriförbundets prognoser om vad som skulle
            hända vid en konjunkturuppgång. Man talar fortfarande om att man
            kan producera bra mycket mer utan att vi kan räkna med att blir
            fler arbetstillfällen. Det blir snarare färre, eftersom vi blir
            effektivare och effektivare.
          </note>
          <note n="2290f9e9">
            Jag uppfattar att regeringen lever kvar i det gamla samhället
            när man pratar om det system som man skall bygga upp med ersättning
            för dem som har en fast förankring på arbetsmarknaden. Det måste
            ju bygga på det gamla förlegade systemet där man gick ut skolan
            och in på bruket. Sedan arbetade man där tills man gick i pension.
            Då hade man en fast förankring på arbetsmarknaden. Men dagens
            ungdomar upplever inte att de har en fast förankring på arbetsmarknaden.
          </note>
          <note n="b7551687">
            Jag vill upprepa min fråga. Vad har regeringen tänkt att göra
            för dem som i dag står utanför trygghetssystemet och för dem som
            är på väg att ramla ut ur trygghetssystemet med den omläggning
            av a-kassan som regeringen har på gång? Jag tycker att det är
            viktigt att vi får svar på den frågan. Är det så att detta skall
            belasta kommunerna ytterligare? Hur skall de i så fall finansiera
            det?
          </note>
          <note n="47ab9b54">
            Anf. 94 ALF SVENSSON (kds) replik
          </note>
          <note n="32ba0f00">
            Fru talman! Vi var säkert många som funderade på vilken inriktning
            Göran Persson skulle ha på sitt stora huvudanförande med de många
            minuterna. Det var inte svårt att förstå att han ville leverera
            ett hugnesamt anförande till LO-toppen, och han gjorde så också.
          </note>
          <note n="48da7c9c">
            Annars vet han naturligtvis när han attackerar moderaternas förslag
            på arbetsrättens område att dilemmat inte finns där. När det handlar
            om att hantera arbetsrätten sitter ju Göran Persson med dilemmat
            i det egna knät. Det är naturligtvis en utmärkt undanmanöver att
            kasta sig över det moderata förslaget på det sätt som skedde här.
          </note>
          <note n="ef91640d">
            Det är också intressant att se hur Göran Persson bygger upp detta.
            Jag tror att det var till Lars Tobisson han sade att man inte
            skulle tro på auktoriteter. I
          </note>
          <note n="737e51aa">
            nästa stund talade han om att han hade varit ute i världen och
            träffat dem som finns i Bonn och Paris, men de är kanske inte
            auktoriteter.
          </note>
          <note n="21526f71">
            Den ena stunden säger Göran Persson att arbetsrätten inte spelar
            någon roll för sysselsättningen. Sedan använder han hela sitt
            huvudanförande till att kritisera ett förslag från moderaterna
            om just arbetsrätten.
          </note>
          <note n="3a458bb0">
            Det var inte riktigt bra att anta det förslag som moderaterna
            gjorde. Det kom ju från den kommittéordföranden som socialdemokraterna
            tillsatt i Arbetsrättskommittén. En tidigare socialdemokratisk
            partisekreterare hade kläckt idén. Då skall moderaterna se upp.
            Sådana förslag skall man inte anta så där på en gång. Det är ett
            gott råd för framtiden.
          </note>
          <note n="183e5846">
            Det finns ju så mycket annat i trepartiförslaget som Göran Persson
            kunde ägnat en enda tanke i stället för att hela tiden kasta sig
            över moderaternas förslag på arbetsrättslagstiftningens område.
            Göran Persson vet ju att det inte kommer att förverkligas. Jag
            ställer mig inte bakom det. Vi ställer oss inte bakom det.
          </note>
          <note n="71bab12a">
            Nu kan väl Göran Persson lämna det och berätta i sin replik hur
            han vill få loss tjänstesektorn. Han säger i Veckans Affärer i
            juni att de nya arbetena finns där.
          </note>
          <note n="d33c11bf">
            Kan vi få ett konkret förslag på hur det skall gå till?
          </note>
          <note n="5d32d68b">
            Anf. 95 LARS TOBISSON (m)
          </note>
          <note n="ed8ac618">
            Fru talman! Statsministerns inlägg i den här debatten visar att
            vi har en regering som inte mäktar med att presentera en politik
            för fler företag och nya riktiga jobb. Hans ovilja att reformera
            arbetsrätten visar tydligt på det.
          </note>
          <note n="e811bf86">
            Vårt förslag är bl.a. att inte tillämpa LAS vid nyanställningar
            under två år framåt. Vi är övertygade om att det ger fler jobb.
            Vi är övertygade om att de många arbetslösa ungdomar som söker
            jobb skulle vara tacksamma för det. Det betyder inte att det inte
            skulle finnas arbetstrygghet, tvärtom avtalas detta i anställningsavtal
            mellan arbetsgivare och arbetstagare. För säkerhets skull har
            vi också sagt i vårt förslag att tillämpningen skall övervakas
            av ett särskilt organ med representanter för bl.a. arbetsmarknadens
            parter.
          </note>
          <note n="743ad13d">
            Fru talman! Det finns inget som säger att Sverige måste vara
            ett land med sviktande tillväxt, stigande arbetslöshet och svagt
            företagande. Med rätt politik kan vi gå en gyllene framtid till
            mötes. I spåren av frihetens och marknadsekonomins segertåg växer
            välståndet runt om i världen. Så sker i delar av Sydostasien,
            Latinamerika och Östeuropa. Men det finns också gamla industriländer
            som får växande ekonomier och där man löser problem av det slag
            som vi har i vårt land. Göran Persson efterlyste exempel.
          </note>
          <note n="3d93d4b2">
            Jag har tidigare här i kammaren pekat på studier som ägnats sambandet
            mellan ekonomisk frihet och tillväxt. I en undersökning som nyligen
            redovisades i
          </note>
          <note n="9c739016">
            The Economist hamnade vårt land någonstans i mitten bland 108
            länder. Det är långt efter snabbt växande ekonomier som Nya Zeeland,
            USA, Hongkong och
          </note>
          <note n="a2a5de61">
            Singapore.
          </note>
          <note n="0185de0b">
            Vi måste ta till oss den här kunskapen och de erfarenheter man
            har i andra länder. I USA har det blivit
          </note>
          <note n="780739c3">
            8,5 miljoner nya jobb, och i huvudsak välbetalda sådana, på fyra
            år.
          </note>
          <note n="23c3d491">
            Överfört till svenska förhållanden skulle det betyda en kvarts
            miljon arbetstillfällen.
          </note>
          <note n="b4eaf5cf">
            I Nya Zeeland har man lyckats vända en nation på avgrundens rand
            till en nation med en frisk och uppåtgående ekonomi samt med en
            sjunkande arbetslöshet. En mycket stor del av alla amerikanska
            och asiatiska investeringar i EU går till Storbritannien och
          </note>
          <note n="a7538065">
            Irland. Jag har nämnt Irland som ett land vars problem liknat
            Sveriges men där såväl ekonomi som arbetsmarknad nu växer.
          </note>
          <note n="b2b8b5f3">
            Tyvärr har regeringen visat sig ovillig att ta till sig utländska
            erfarenheter. Det sätt som statsministern hade att bara vifta
            bort vad andra finansministrar i
          </note>
          <note n="0f9bad72">
            Europa tycker tyder på en oförståelse för och en oförmåga att
            ta till sig vad som är beprövat utomlands.
          </note>
          <note n="54c2d2c9">
            Antiamerikanism förenas med hätska angrepp på
          </note>
          <note n="62200ccb">
            Nya Zeeland och på arvet efter Margaret Thatcher. I
          </note>
          <note n="fc53f717">
            stället för att söka vägledning i nutiden och i vår omvärld söker
            man sig tillbaka i den egna historien. När
          </note>
          <note n="129095e7">
            Wigforss uttalanden på 30-talet blir viktigare än dagens erfarenheter
            är vårt land illa ute.
          </note>
          <note n="74261dd6">
            Sverige kan åter bli ett rikt och växande samhälle, ett samhälle
            där människors vilja till arbete, företagande och förkovran kan
            ta sig produktiva uttryck.
          </note>
          <note n="c8808ad3">
            Men det kräver att vi i likhet med vad som skett utomlands kastar
            socialismen på den sophög där den hör hemma.
          </note>
          <note n="7f35c543">
            Vägen till välstånd går, som jag har sagt många gånger - och
            jag är glad över att Gudrun Schyman har uppmärksammat det - över
            minskade offentliga utgifter, sänkta skatter, en friare arbetsmarknad
            och en öppenhet mot vad som sker i vår omvärld.
          </note>
          <note n="6f394cae">
            (Applåder)
          </note>
          <note n="b9ebcb0c">
            Anf. 96 OLOF JOHANSSON (c)
          </note>
          <note n="bb18b212">
            Fru talman! Jag tyckte att det var en utomordentligt klargörande
            debatt om arbetsrätten som plötsligt blossade upp här. Det är
            viktigt att vi för den debatten vidare. Det pågår en medling,
            och det är klart att ansvaret de facto ligger hos dem som deltar
            i denna medling. Så skall det också vara.
          </note>
          <note n="f8b80ed2">
            Jag tror också att fler och fler är överens om att, precis som
            Göran Persson sade här - även om vi inte har diskuterat det särskilt
            - det är självklart att också arbetsrätten måste följa med i samhällets
            utveckling.
          </note>
          <note n="98d1f0e8">
            Det intressanta är ju t.ex. hur man kan hantera småföretagen
            i förhållande till de stora företagen. Kan man förenkla? Kan man
            skapa den flexibilitet som fler och fler vill se i efterfrågan
            på arbetsmarknaden, en efterfrågan som självklart har sin grund
            i den tekniska utvecklingen?
          </note>
          <note n="4fc53f49">
            Det är den här debatten som måste föras kring ett medlingsresultat.
            Jag vill för vår del säga att det är efter det spåret som debatten
            skall föras. Det är klart att det då i första hand gäller att
            bedöma medlingsresultatet, om ett sådant framkommer. Men det räcker
            inte, utan det handlar också om att bedöma vilka allmänna samhällskrav
            som måste ställas för en omformning framöver av den arbetsrättsliga
            lagstiftningen efter samhällets behov.
          </note>
          <note n="1b659f3a">
            Jag skall ta upp bara någon liten sak här som jag stött mig på.
            Vännen Lars Leijonborg påstår att vi står för en smitväg, och
            det skall inte få stå oemotsagt.
          </note>
          <note n="8741c9cd">
            När det gäller dubbelbeskattningen trodde jag att
          </note>
          <note n="e0c03f37">
            Lars Leijonborg visste att smitarna finns på Industriförbundet,
            som har kört in i en återvändsgränd i den frågan. Det har tagit
            ett år att komma ut ur den återvändsgränden.
          </note>
          <note n="ffb584f0">
            När det gäller momsen vill jag bara säga att ni räknar litet
            dåligt. Den engångseffekt som tidigare skulle vara 8 miljarder
            finns över huvud taget inte finansierad i de tre partiernas alternativ.
            Man frågar sig stillsamt: Hur kommer det sig?
          </note>
          <note n="5dea9c76">
            När det gäller moms i övrigt förs här en allmänt otydlig debatt.
            Från början är det faktiskt så att EU-
          </note>
          <note n="f460db02">
            momsreglerna kräver att vi inte har hur många momssatser som
            helst. Det är precis som om den diskussionen inte fanns. Nu skall
            man höja momsen igen, och jag frågar då: Hur har ni tänkt göra
            upp om det med
          </note>
          <note n="77aa427d">
            EU? Man får inte ha mer än en skattesats ovanför
          </note>
          <note n="11d7d35a">
            15 %. Vilken skall det i så fall vara?
          </note>
          <note n="3af7ba3e">
            Jag tycker att ni inte bara skall försöka skjuta bort problemen
            utan skall reda ut hur ni har tänkt. Ni brukar ju vara glada för
            EU-anpassning annars. Varför inte också i det här fallet?
          </note>
          <note n="ef8a7c52">
            Anf. 97 LARS TOBISSON (m) replik
          </note>
          <note n="39fb0a9e">
            Fru talman! Centern tar ansvar, säger Olof Johansson. Men vad
            är det för värde i samförstånd kring en politik som för ned tillväxten
            till noll och får massarbetslösheten att breda ut sig? Är det
            att ta ansvar att tvinga företagare att leverera in moms för de
            varor som de ännu inte har fått betalt för? Är det att ta ansvar
            att fördubbla sjuklöneperioden och därmed öka företagens kostnadsbörda?
            Är det att ta ansvar att öka den statliga kontrollen över näringslivet
            med en sjätte
          </note>
          <note n="740ed83e">
            AP-fond?
          </note>
          <note n="2100824e">
            Och hur är det med den räntenedgång som Olof
          </note>
          <note n="cf8876a8">
            Johansson talade om i sitt anförande? Femårsräntan har faktiskt
            stigit sedan Perssonplanen presenterades i januari i år. Det har
            inte hjälpt med det samarbete som
          </note>
          <note n="6f26b3d0">
            Centerpartiet har ställt upp med. Realräntan i Sverige är nu
            den högsta inom EU, och det är inte bra vare sig för företagarna
            eller för jobben.
          </note>
          <note n="bdf62ace">
            Jag vet, fru talman, att det finns en stark borgerlig ådra i
            Centerpartiet och att många är förvånade över att partiet stöder
            en företagarfientlig politik. Jag är övertygad om att den plattform
            som övriga borgerliga partier börjat bygga är en god grund för
            en blivande borgerlig regering, och jag vet att Centerpartiet
            i grund och botten faktiskt inte är ett socialistiskt parti.
          </note>
          <note n="fb406d93">
            Anf. 98 OLOF JOHANSSON (c) replik
          </note>
          <note n="f94dfa47">
            Fru talman! Jag måste uttrycka min förvåning över det sätt på
            vilket Lars Tobisson bedriver replikföringen här. Jag ställde
            ett par konkreta frågor, som han över huvud taget inte berörde.
            Han framförde bara en förproducerad replik. Vad är det för sorts
            debatt? Jag måste säga att jag blir allmänt störd över den sortens
            beteende.
          </note>
          <note n="d18a5820">
            Jag skall i stället gärna svara på Lars Tobissons frågor. Vad
            ligger det för ansvar i samarbete? Ja, vad är alternativet, Lars
            Tobisson? Anser Lars Tobisson alltså att den socialdemokratiska
            regeringen skulle ha fortsatt tillsammans med Vänsterpartiet och
            därmed ha raserat trovärdigheten på marknaden? Det var ju alternativet,
            eller hur? Ni anser ju att allt samarbete är felaktigt. Då måste
            ni väl anse det också å era övriga borgerliga bröders vägnar.
            Eller har jag helt missförstått situationen?
          </note>
          <note n="427f7f07">
            Kör vidare inte med det där gamla - det håller inte
          </note>
          <note n="c5dbe18b">
            - om en företagarfientlig politik! Vad är det för snack? Vi har
            i samarbete med socialdemokraterna i den här propositionen börjat
            förändra dubbelbeskattningen. Vi börjar där sänka arbetsgivaravgifterna
            för de mindre företagen. Det tillsätts delegationer med inriktning
            på småföretagsutveckling, och det satsas på näringsliv och utveckling
            i Östersjöregionen. Jag skulle kunna berätta saker från fyrpartiregeringen
            som min hederlighet gör att jag inte går in på, eftersom de inte
            alltid är smickrande för alla ingående parter.
          </note>
          <note n="6f394cae">
            (Applåder)
          </note>
          <note n="a6b181c4">
            Anf. 99 LARS TOBISSON (m) replik
          </note>
          <note n="65b3e04d">
            Fru talman! Jag skall bara kort säga att det för mig är naturligt
            att man samarbetar med partier som har en gemensam grundinställning.
            För oss kommer då inte ett socialistiskt parti i fråga.
          </note>
          <note n="d5e3a79a">
            Anf. 100 OLOF JOHANSSON (c) replik
          </note>
          <note n="1d6d932b">
            Fru talman! Lars Tobisson struntar förmodligen i vad väljarna
            sade i valet, nämligen att vi skulle ha en minoritetsregering.
            Jag föreslog visserligen att det skulle kunna bildas en vänstermajoritetsregering,
            men när det misslyckades eller när socialdemokraterna inte vill
            ha det samarbetet - som inte heller Tobisson vill ha - skall man
            alltså säga: Nu får de sköta sig själva.
          </note>
          <note n="262f0d02">
            Vi har haft tillräckligt mycket besvär med instabila situationer
            i den här riksdagen. Kommer Lars Tobisson ihåg Ny demokrati?
          </note>
          <note n="ebff92b8"/>
          <note n="c48213ff">
            Anf. 101 MARIANNE SAMUELSSON (mp)
          </note>
          <note n="d7a68771">
            replik
          </note>
          <note n="9f426135">
            Fru talman! Det var intressant att lyssna till Centerns idoga
            anpassningsvilja till EU när det gäller skatter och moms, och
            att höra hur Olof Johansson tydligt poängterade vikten av detta.
            Jag tror att vi skulle kunna skicka Olof Johansson till kollegerna
            i
          </note>
          <note n="2b506fba">
            Norge. Det norska Senterpartiet har ju en litet annorlunda uppfattning
            i EU-frågan. Olof Johansson kunde ta med sig statsministern som
            gärna reser och träffar kolleger inom EU. Han kanske skulle behöva
            ta en diskussion med sin kollega i Norge om hur de har klarat
            det utanförskap som var så förfärligt att hamna i under EU-kampanjen.
            Jag tror att ni för tillfället har mycket att lära av era partikolleger
            i Norge.
          </note>
          <note n="b5645af7">
            När det gäller Centern och samarbetet med regeringen fanns det
            faktiskt ett grönt alternativ att välja, om ni nu skulle rädda
            Socialdemokraterna från
          </note>
          <note n="c4376057">
            Vänsterpartiet. Då hade man kanske kunnat åstadkomma betydligt
            mer i ett framtida kretsloppsinriktat samhälle. När vi samarbetade
            med regeringen fick vi igenom en hel del bra miljöförslag, bl.a.
            på energisidan och allergisaneringssidan, samtidigt som vi deltog
            i arbetet med att stabilisera finanserna.
          </note>
          <note n="a3508026">
            Jag skulle vilja höra med Olof Johansson hur det är med a-kassan.
            Jag fick nämligen inte något svar från statsministern på frågan
            om hur han skall värna de grupper som hamnar utanför. Det vore
            intressant att veta hur Centern ser på detta. Centern har ju tidigare
            pratat om ett grundtrygghetssystem. Jag börjar nämligen bli litet
            orolig för a-kassesystemet, eftersom jag inte får några förslag
            när det gäller problemet med den bortre gränsen. Det börjar kännas
            litet grand som med det där björnskinnet, som är berömt inom Centern.
            Jag undrar just om ni inte har tagit av skinnet på björnen utan
            att ens bestämma om ni skall skjuta den.
          </note>
          <note n="a2721aaa">
            Anf. 102 OLOF JOHANSSON (c) replik
          </note>
          <note n="9fc6a054">
            Fru talman! Den där björnen låter jag för tillfället gå fri.
            Jag vill bara bedyra att vi har de bästa relationer med det norska
            Senterpartiet. Partiets ordförande ringde mig häromdagen - det
            var hon som ringde, men nu skall vi inte gå in på enskildheter
            - och vi har mycket att lära av varandra; det är helt rätt.
          </note>
          <note n="37c92374">
            När det gäller arbetslöshetsersättningen har vi i den här uppgörelsen
            medverkat till att låta taket vara stilla. Det har naturligtvis
            sin grund i vår uppfattning att det är viktigare att stärka grundtryggheten
            underifrån för dem som är svaga i ett system, än att hela tiden
            öka på upptill för dem som har högre ersättningar. Men det viktigaste
            - det hoppas jag att jag och
          </note>
          <note n="5d94ba89">
            Marianne Samuelsson är överens om - är att se till att man inte
            behöver utnyttja det systemet.
          </note>
          <note n="e32c9f1e">
            Anf. 103 MARIANNE SAMUELSSON (mp)
          </note>
          <note n="d7a68771">
            replik
          </note>
          <note n="d114fcff">
            Fru talman! Ja, jag tycker också att det är viktigt att människor
            inte skall behöva utnyttja systemet, definitivt inte så länge
            som de gör i dag. Men väldigt många är trots allt vid den bortre
            gränsen för a-kassa.
          </note>
          <note n="df31db90">
            Jag har fortfarande inte fått något endaste konkret besked om
            hur man skall hantera den gruppen. Vad finns det för trygghetssystem
            för dem, om det inte finns arbetsmarknadsåtgärder som de kan delta
            i?
          </note>
          <note n="a024e800">
            Med den här nya modellen får de ju dessutom inte räkna a-kassepoäng.
          </note>
          <note n="061d3d4b">
            Jag vill veta vilka som skall ta hand om den här gruppen. Förväntar
            man sig att kommunens socialtjänst skall ta över ansvaret för
            gruppen? Eller finns det något grundtrygghetssystem som ni snickrar
            på som skall täcka gruppen?
          </note>
          <note n="370170a4">
            Anf. 104 ALF SVENSSON (kds) replik
          </note>
          <note n="03e336b8">
            Fru talman! Jag hade inte tänkt att ta replik på
          </note>
          <note n="5d6dbe1b">
            Olof Johansson. Men lyssna nu, Olof Johansson! Jag har nämligen
            en fråga som jag har burit på väldigt länge som jag måste få ställa.
            Jag tyckte att det passade nu när det blev repliker på Olof Johansson.
          </note>
          <note n="ae7f4fa6">
            Sedan socialdemokraterna tog över och ni gjorde upp har vi ständigt
            fått höra vilket elände det var under fyrpartiregeringen. I dag
            har finansministern gång på gång berättat vilket elände det var.
            Känns det inte bittert någon gång, Olof Johansson, att få detta
            kastat över sig från såta vänner? Ni var ju med i fyrpartiregeringen.
            Ni var ju med bland dem som skapade det moras av elände som Göran
            Persson ständigt målar upp. Nu talar han alltid om den tid då
            Mats
          </note>
          <note n="99696e7e">
            Odell satt i regeringen. Vi hade då tre ministrar och ni hade
            fyra. Ni lämnade inte detta elände på grund av att det bedrevs
            enligt karakteristik av Göran Persson, utan på grund av en bro
            - en bro som var beslutad av er nuvarande samarbetspartner och
            som byggs under er nuvarande samarbetspartners regi. Det måste
            vara egendomligt att från en såt vän som Göran Persson ständigt
            behöva höra vilket elände Olof Johansson och hans tre Centerpartiministrar
            bestod svenska folket med under de där tre åren. Det är väl så
            att ni fortfarande faktiskt har ansvar för det? Hur snackar ni
            om just den perioden när ni träffas om nätterna? Tar ni aldrig
            upp den då? Säger Göran Persson aldrig det till Olof Johansson
            som han säger till alla oss andra?
          </note>
          <note n="b5f85600">
            Det vore intressant för alla oss fåvitska att få besked om just
            detta. När vi läser Dagens Nyheter erinrar vi oss nästan Pelle
            Svanslös, och Bill och Bull: Vi är bäst, sade Bill. Vi är bäst,
            sade Bull.
          </note>
          <note n="6f394cae">
            (Applåder)
          </note>
          <note n="1fc05de0">
            Anf. 105 OLOF JOHANSSON (c) replik
          </note>
          <note n="d7ca8472">
            Fru talman! Jag hoppas att Alf Svensson inte har burit på sin
            fråga för länge. Det är aldrig bra.
          </note>
          <note n="900f47b7">
            Det som jag närmast kommer att tänka på anknyter till ett bibelspråk.
            Det är det här med grandet och bjälken, som Alf Svensson säkert
            har hört talas om.
          </note>
          <note n="824d9f82">
            Jag känner naturligtvis skuld eller "ansvar" för det som jag
            har varit med om i fyrpartiregeringen. Allting var inte på bästa
            sätt där heller. Det gick inte alltid att komma överens om de
            bästa förslagen. Varför skall man hymla om det? Det var ju fyra
            olika partier.
          </note>
          <note n="220475d5">
            Men de stora problemen för det här landet började vid 60-talets
            slut. En del har anklagat mig. Eftersom jag var med hela tiden
            har jag skulden för detta. Nu tar jag inte på mig det så lättvindigt.
            Men det är där som början till den svenska ekonomiska nedgången
            ligger. Jag tycker naturligtvis på motsvarande sätt väldigt illa
            om när mina s.k. borgerliga bröder hela tiden talar om hur illa
            vi har skött det här landet i 25
          </note>
          <note n="b1c1fc4c">
            år. Vi har haft regeringar ledda av Centern under 6
          </note>
          <note n="bb857628">
            eller i varje fall 5 av de åren.
          </note>
          <note n="da5342d5">
            Anf. 106 ALF SVENSSON (kds) replik
          </note>
          <note n="70e8d5ef">
            Fru talman! Jag vill be om ursäkt för att jag inte förstod liknelsen
            om bjälken och grandet. Jag vet inte varför, men jag gjorde inte
            det. Jag vill bara uppmana
          </note>
          <note n="00e081a1">
            Olof Johansson att inte sätta ljuset under den socialdemokratiska
            skäppan alldeles för länge.
          </note>
          <note n="6f394cae">
            (Applåder)
          </note>
          <note n="c2144b15">
            Anf. 107 LARS LEIJONBORG (fp) replik
          </note>
          <note n="2cefa6c8">
            Fru talman! Jag har inte hört något bra argument under den här
            debatten emot de ambitiösare mål för arbetslöshetsbekämpningen
            som vi har fört fram. Alla är överens om att vi skall ha stora
            utbildningssatsningar och stora satsningar på arbetsmarknadspolitik.
          </note>
          <note n="4bdc6f90">
            Men det viktigaste är trots allt att få fram nya riktiga jobb.
            Varför skall målet inte ta sikte på det viktigaste, utan på det
            mindre viktiga?
          </note>
          <note n="6b0ecb5d">
            Glöm det där med årtalet. Det är ett förbiseende, om ni så vill.
            Eller också berodde det på att man i finansutskottet ansåg att
            det är en självklarhet att det är år 2000 alla talar om i det
            här sammanhanget. Det håller inte som argument. Moderata samlingspartiet,
            som åberopades, nämnde årtalet i sin partimotion.
          </note>
          <note n="959b072e">
            Vi kommer inte att vara så demokratiska att vi accepterar det
            riksdagsbeslut som möjligen fattas i dag om det mindre ambitiösa
            målet. Vi kommer att mäta regeringens prestationer utifrån de
            mål som vi tycker är de rimliga.
          </note>
          <note n="d39db911">
            Vilket mål man än skall nå tror jag att man måste ha en mycket
            stor mental öppenhet inför nya idéer.
          </note>
          <note n="20f54a1c">
            Som det brukar heta: Vi skall vara beredda att vända på alla
            stenar. Mentaliteten att mycket fördomsfullt fördöma vissa förslag
            är fel. Låt oss ta upp dem även om de kan verka kontroversiella
            i förstone.
          </note>
          <note n="1d0d1d88">
            Tänk, bara för att ta ett enda exempel, så mycket spännande utveckling
            på hushållsserviceområdet som jag tror har stoppats på grund av
            ett enda ord, ordet pigor. Det är ett faktum att en mängd förslag
            har kunnat föras undan genom att någon i debatten har sagt pigor,
            sedan har det förslaget fallit dött till marken.
          </note>
          <note n="bc26e970">
            Ytterligare ett exempel förresten. Massor av idéer om nya arbetsmarknader
            på tjänsteområdet har förts fram och så är det någon som har sagt:
            Det där leder till ett B-lag. Medan den debatten har pågått har
            hela
          </note>
          <note n="88207ffa">
            Sverige blivit ett enda B-lag. Vi har flyttat ned till B-
          </note>
          <note n="ee923b3b">
            gruppen av västeuropeiska länder. Om Sverige hade fått spela
            i B-gruppen i hockey-VM hade det blivit landssorg, men det är
            just vad som har hänt i välståndsligan. Sverige är nu, i ett västeuropeiskt
            perspektiv, ett låglöneland.
          </note>
          <note n="fcdf97e8">
            Jag har hört att Olof Johansson har ca 50 sekunder kvar av sin
            talartid. Jag skulle ändå vilja ställa ett par frågor till honom.
            Känns det inte litet konstigt att legitimera en politik som strider
            mot Centerns uppfattning så mycket? Hur känns det när Carl Tham
            tafsar på äganderätten till de här fonderna och vill återförstatliga
            Chalmers tekniska högskola? Känns det inte ganska konstigt att
            vara med och legitimera en sådan politik?
          </note>
          <note n="c2cc6bde">
            Anf. 108 OLOF JOHANSSON (c) replik
          </note>
          <note n="aead6be2">
            Fru talman! Jag vill bara starkt dementera att vi tycker om tafsande,
            om man nu skall uttrycka det så.
          </note>
          <note n="e41256b8">
            Det här har naturligtvis en mycket djupare och mycket mer invecklad
            förklaring, som vanligt. Vi är inte beredda att rucka på själva
            regelsystemet för de fonder som har utsetts och de stiftelser
            som har bildats. Däremot kan man naturligtvis alltid tänka sig,
            det ligger i sakens natur, att man ändrar representation för samhället.
          </note>
          <note n="2175511e">
            Anledningen till att man har tagit upp frågan om förändringar
            är att vi behöver spara pengar, och detta kan vara ett substitut
            till pengar som annars faller bort.
          </note>
          <note n="8f8e8025">
            Låt mig bara säga att den här frågan inte legitimeras. Vi har
            ett samarbete på avgränsade områden, och detta har icke varit
            föremål för samarbete.
          </note>
          <note n="ad8fcf25">
            Anf. 109 GUDRUN SCHYMAN (v)
          </note>
          <note n="f3a05920">
            Fru talman! Det låter dramatiskt att någon har förverkat sin
            tid. Vi får hoppas att det inte är så illa. Det talas mycket om
            skuld, hur det känns, m.m. Man kanske skulle koppla in företagshälsovården.
            Det kanske vore en idé att tänka på till nästa partiledardebatt.
          </note>
          <note n="e65a7db6">
            Jag har i alla fall några minuter kvar. Jag tänkte använda dem
            till att ställa några frågor till Göran
          </note>
          <note n="db2440dd">
            Persson. De gäller förändringarna i a-kassereglerna och de massiva
            protester som har kommit från samtliga Sveriges löntagare.
          </note>
          <note n="f024614f">
            Vad jag förstår tänker inte regeringen ändra sig i det här ärendet
            under eftermiddagen, utan det kommer att gå igenom. Vad Göran
            Persson då skall säga till
          </note>
          <note n="15803a04">
            LO, TCO och alla andra skulle det vara intressant att veta. Men
            det kanske också är en fråga för företagshälsovården. Jag vet
            inte.
          </note>
          <note n="092d09e5">
            Men det jag undrar är: Det kommer snart ett förslag från den
            utredare som arbetar med detta och det skall behandlas i arbetsmarknadsutskottet.
            Skulle man då kunna tänka sig att det finns en öppning för att
            vrida och vända på det här förslaget och kanske rätta till de
            missgrepp som möjligen blir resultatet av dagens beslut? Finns
            det en beredskap hos regeringen att i den beredningen lyssna på
            dels sina egna partikamrater naturligtvis - som jag vet är många
            av dem mycket upprörda - dels fackföreningsrörelsen och löntagarintressena.
            Det skulle vara intressant och värdefullt att få en sådan signal
            i detta politiska signalsystem.
          </note>
          <note n="a672b7df">
            Det andra som jag vill ta upp är fördelningspolitiken. Vi är
            uppenbarligen överens om att så som det har blivit är det inte
            särskilt bra. Det är för många som har väldigt litet som har fått
            betala väldigt mycket, medan de som har väldigt mycket och som
            har skott sig har fått betala väldigt litet på sistone. Det där
            vill vi göra någonting åt, naturligtvis. Det skulle glädja mig
            om regeringen också ville göra något åt det.
          </note>
          <note n="4494e892">
            Vi har lagt fram ett förslag som handlar om att vi skall öka
            grundavdraget för dem som har mindre inkomster, under brytpunkten.
            Då får vi också ett större konsumtionsutrymme för de människor
            som vi vet använder sina pengar till att handla för, vilket skulle
            vara bra inte minst för den hemmabaserade marknaden och de små
            företagen. Sedan kan vi ta bort grundavdraget för höginkomsttagare,
            både för mig och Göran Persson. Ett besked om en sådan omfördelning,
            för att få in litet mer av rättvisa i den ekonomiska politiken
            och in i många människors vardag, skulle jag också vara väldigt
            glad över om jag kunde få.
          </note>
          <note n="d4837cdf">
            Den tredje frågan som jag skulle vilja ta upp gäller den diskussion
            om flexibilitet som cirkulerar. Från högern betyder flexibilitet
            just att man skall avreglera, att arbetskraften skall finnas just
            in time för helst inga löner alls.
          </note>
          <note n="736654b1">
            Samtidigt kan man ladda ordet flexibilitet med någonting positivt,
            eftersom vi står inför en förändrad arbetsmarknad som inte bara
            har konjunkturförändringar inom sig utan också strukturella förändringar.
          </note>
          <note n="8c136003">
            Vi föreslår arbetstidsförkortning, men man kan också tänka sig
            att man genom en större ekonomisk trygghet, genom t.ex. en mer
            heltäckande social försäkring, gör det möjligt för människor att
            ha ett växelbruk i livet. Man studerar, man arbetar, man kanske
            sadlar om, man kanske har ett halvtidsarbete samtidigt som man
            startar någonting eget osv. Det är en flexibilitet i en positiv
            och tillväxtbetingad bemärkelse, men som kräver en ekonomisk trygghet
            för individen, vilket är någonting helt annat än högerns syn på
            flexibilitet.
          </note>
          <note n="872c0cb3">
            Vi menar också att det behövs en ökad flexibilitet i den framtida
            arbetsmarknaden. Det är någonting positivt för varje individ,
            under förutsättning att en ekonomisk trygghet följer med.
          </note>
          <note n="8187c474">
            Det här vet inte jag hur mycket ni har resonerat om i regeringen,
            men det skulle vara intressant att på de två minuter som jag tror
            att statsministern har kvar få några synpunkter på detta.
          </note>
          <note n="dec63494">
            Anf. 110 MARIANNE
          </note>
          <note n="11afc708">
            SAMUELSSON (mp)
          </note>
          <note n="0c058c05">
            Fru talman! Uppenbarligen har varken Centerpartiet eller Socialdemokraterna
            något svar på frågan hur man skall lösa problemet för den grupp
            som riskerar att inte längre ha något trygghetssystem, eftersom
            de har varit arbetslösa för länge. 5,1 % av den totala arbetskraften
            har varit inskrivna på arbetsförmedlingen i över två år. Det innebär
            ju att de ganska snart rullar ut. Det hade varit trevligt om vi
            hade kunnat få höra vilka de 214 000 platser skall vara som måste
            till inom ett år om vi skall klara detta. Men jag får förmodligen
            inget svar på det.
          </note>
          <note n="5b16f32b">
            En annan fråga som jag tycker är viktig och intressant är EU-frågan.
            Vi fick höra en målande beskrivning av statsministerns resor till
            sina kolleger i EU.
          </note>
          <note n="0698505a">
            Det skulle också vara intressant att få en målande beskrivning
            av vad statsministern kunde ha gjort om han tagit hem en del av
            EU-överskottet. Vad jag förstår har man nu gett upp detta, och
            satsar i stället dessa pengar på ytterligare betong, dvs. vägarna.
            I alla fall säger ryktet att statsministern är alltmer anpassningsvillig
            till EU. Självfallet är man mer populär om man tycker som de andra,
            men det var faktiskt tal om ett överskott på ca 85 miljarder kronor.
            En hel del av dessa pengar gick sedan till "galna ko-sjukan",
            men en hel del hade eventuellt kunnat tas hem och använts här
            i landet. Detta är ju våra skattebetalares pengar, och de kanske
            skulle kunna ha kommit just till de arbetslösas del.
          </note>
          <note n="8995a00d">
            Framför allt hade de kanske kunnat stärka den kvinnliga infrastrukturen,
            som jag tycker att regeringen håller på att rasera. Den kvinnliga
            infrastrukturen bygger i väldigt hög grad på en fungerande barnomsorg,
            fungerande skola och fungerande äldreomsorg.
          </note>
          <note n="76399427">
            Detta är förutsättningar för att kvinnor skall kunna vara ute
            på arbetsmarknaden. Raserar man detta har vi ingen bra infrastruktur
            i landet.
          </note>
          <note n="8c3ccd90">
            Anf. 111 Statsminister GÖRAN
          </note>
          <note n="55ebef7d">
            PERSSON (s)
          </note>
          <note n="d8b65874">
            Fru talman! Så avslutas partiledarrundan i en riksdagsdebatt
            om arbetslösheten som har förts i en extrainkallad riksdag.
          </note>
          <note n="2dbf89fc">
            Jag tror inte att de som har följt debatten har fått något alternativ
            presenterat till regeringens förslag.
          </note>
          <note n="0998a233">
            Jag skall inte heller begära ett sådant. Det tar tid och kraft
            att arbeta fram ett förslag. Regeringens och
          </note>
          <note n="c08a468b">
            Centerpartiets förslag kritiseras av dem som har begärt debatten.
            Det kanske hade varit klädsamt om de själva hade haft någonting
            att komma med.
          </note>
          <note n="d9aeecd6">
            Jag ville göra denna debatt till en debatt om den fråga som mer
            än något annat ideologiskt har fått dominera diskussionen om arbetslösheten
            under året -
          </note>
          <note n="98b30084">
            nämligen arbetsrätten. Vi är självfallet beredda att reformera
            och förändra. Men jag ville tydligt markera att Moderaterna står
            ensamma i denna riksdag om det förslag de står för. Jag har också
            fått bekräftat i dag att de tydligen tänker fortsätta att driva
            linjen att ta
          </note>
          <note n="148654f0">
            LAS ur funktion för nyanställningar. Detta är besked.
          </note>
          <note n="b59fa190">
            Det är inga goda besked, men de visar kanske var skiljelinjerna
            går i svensk politik.
          </note>
          <note n="ad019c58">
            Vi kommer aldrig att bekämpa arbetslösheten i
          </note>
          <note n="51424434">
            Sverige genom att öka otryggheten och vidga klyftorna. Arbetslösheten
            kan vi bara klara av om vi tillsammans samlas nationellt - alla
            partier som står bakom den svenska välfärdsmodellen. Till ett
            sådant samarbete bjuder regeringen in.
          </note>
          <note n="79ae0dd1">
            Anf. 112 PER UNCKEL (m)
          </note>
          <note n="8519bb86">
            Fru talman! Efter att ha lyssnat på Göran Persson, och i den
            mån han skall anses vara representativ för sina partivänner, känns
            det inte så rasande meningsfullt att försöka söka breda lösningar
            för att få fart på jobben.
          </note>
          <note n="270326ec">
            Göran Persson är i sin person och i sin agitation raka motsatsen
            till den inbjudan till samtal som han själv utfärdar. Han åkallar
            1930-talets apostlar för att söka stöd hos dem på en arbetsmarknad
            som förändras fortare än vad jag tror att Göran Persson riktigt
            innerst inne inser.
          </note>
          <note n="01ce7401">
            För Socialdemokraterna förefaller det vara som om den snabba
            förändringen av arbetsmarknaden inte finns där ute. Det är mot
            den bakgrunden som det kanske inte är så underligt att den vanligaste
            journalistfrågan som möter en här i dag är: Spelar det egentligen
            någon roll vad riksdagen gör här i dag?
          </note>
          <note n="9e6d95f6">
            Nej, det spelar nog tyvärr inte så stor roll om riksdagen kommer
            att fatta de beslut som Socialdemokraterna och Centern rekommenderar
            riksdagen att fatta.
          </note>
          <note n="b2beb478">
            Fru talman! Det finns förslag som riksdagen om ett par timmar
            kommer att rösta om, som skulle innebära en förändring för hundratusentals
            arbetslösa -
          </note>
          <note n="73383993">
            och det fort. De som i dag säger att vi inte behöver ta hänsyn
            till dessa förslag, och de som i likhet med
          </note>
          <note n="620358f3">
            Göran Persson säger att ingen har formulerat något slagkraftigt
            alternativ till regeringen tar på sig ett mycket stort ansvar.
            Inte gentemot oss i den borgerliga oppositionen - vi kan nog bära
            det - men gentemot de hundratusentals människor vars levnadsöden
            denna debatt här och nu ytterst gäller. Frågan är om den tilltänkta
            riksdagsmajoriteten verkligen har tänkt igenom vilket ansvar man
            tar genom att med 30-
          </note>
          <note n="75665cdb">
            talsargument säga nej, nej, nej.
          </note>
          <note n="c3837afa">
            Fru talman! Faktum är att runt omkring oss förändras arbetsmarknaden
            och villkoren för arbete oerhört fort. Det skapas jobb runt om
            i världen, många arbeten, där villkoren för skapande är sådana
            att skapandet kan komma till stånd.
          </note>
          <note n="8ad3a4ad">
            Här i Sverige diskuterar vi hur vi skall dela på arbeten som
            blir färre. Vi diskuterar det värdiga slutet på arbetslivet, med
            arbetsmarknadsministerns ordval.
          </note>
          <note n="4b4ece71">
            Som om detta vore en lösning på alla arbetslöshetsbekymmer som
            tynger människor socialt och ekonomiskt! Uttrycket att vi skall
            ordna ett värdigt slut säger nog mer om socialdemokratins underliggande
            analys av arbetslösheten än vad arbetsmarknadsministern kanske
            själv insåg den där morgonen då tungan uppenbarligen slant.
          </note>
          <note n="20cad664">
            I Sydostasien, i USA och i norra Italien växer, bubblar och sjuder
            det. Där får företagsamheten de villkor genom vilka det är möjligt
            att skapa den nya tryggheten. Om Sverige skall kunna erbjuda någonting
            av stimulans och utmaning till alla de hundratusentals människor
            som i dag går sysslolösa måste föreställningen om att skyddet
            är det centrala bytas mot föreställningen om att det är skapandet
            som skapar tryggheten. Eller annorlunda uttryckt: Ingen lagstiftning
            i världen kan trygga människors arbete om företagen blir färre
            och saknar möjligheter att expandera.
          </note>
          <note n="a65871ec">
            Fru talman! Det är detta som är bakgrunden till det program med
            55 punkter som Moderaterna presenterade långt innan regeringen
            kom med sin proposition som riksdagen nu debatterar. Det är 55
            punkter och krav varav åtskilliga skulle kunna träda i kraft redan
            den 1 september om riksdagen om några timmar fattar rätt beslut.
          </note>
          <note n="a9283360">
            Fru talman! Detta är ett program som skulle skapa arbete - inte
            fördela otrygghet. Programmet har några centrala punkter. En är
            att genom rimliga skattevillkor för företagen säkerställa att
            det är lönsamt att investera mer. Det måste vara mer stimulerande
            att skaffa ett företag och bygga ut det än att avstå från att
            ta risker och chanser. Så säger vi inte först och främst till
            följd av att vi skulle älska företagarna som sådana, utan för
            att vi älskar det resultat som företagen kan åstadkomma.
          </note>
          <note n="2fa6a177">
            Regeringen säger däremot att detta inte spelar någon roll. Man
            säger att det inte finns några exempel i världen på att denna
            politik har fungerat. Men leta inte så långt bort, kära regering!
          </note>
          <note n="8c7605c9">
            För två år sedan kunde ni hitta de här hemma, där antalet arbeten
            till följd av lägre skatter och en liberalare arbetsmarknad var
            på väg att bli fler. Ni vände
          </note>
          <note n="96599082">
            Sverige en gång till! Nu minskar antalet arbeten därför att skatten
            stiger och arbetsmarknaden återregleras.
          </note>
          <note n="16cad0ea">
            Göran Persson gillar inte att Moderaterna föreslår förhållandevis
            stora förändringar av arbetsrätten. Han älskar att dra frågan
            om arbetsrätten i långbänk. Han blundar, och han vill vinna tid.
            Han påminner om de tre små aporna som man kan köpa i souvenirbutikerna:
            Jag har ingenting sett, jag har ingenting hört och jag har ingenting
            sagt. Det är bara det att den politiken är en politik för otrygghet,
            eftersom världen där ute inte väntar på att Göran Persson skall
            vinna tid.
          </note>
          <note n="d1f2aeec">
            Stelheterna på den svenska arbetsmarknaden gör i dag - oavsett
            om Göran Persson, Margareta Winberg eller någon annan i regeringen
            vågar medge det - att företagare inte vågar anställa så många
            som de egentligen skulle ha bruk av. I en enkät som nyligen genomförts
            visade det sig att två tredjedelar av Sveriges företagare skulle
            vara beredd att anställa fler om arbetsrätten såg annorlunda ut.
            Därför säger vi moderater: Låt dem få chansen.
          </note>
          <note n="f8fab936">
            Eller annorlunda uttryckt: Med vilken moralisk rätt säger regeringen
            att vi inte skall genomföra de förändringar som skulle kunna göra
            det möjligt för företagen att anställa fler och därmed minska
            arbetslösheten? Med vilken moralisk rätt släpas monstren från
            30-talet in i debatten som motiv för att säga: Nej, nej och åter
            nej; det kan vi absolut inte tänka oss?
          </note>
          <note n="818a2694">
            Moderaterna säger: Låt oss under två års tid erbjuda människor
            en möjlighet att anställas på andra villkor än de villkor under
            vilka en anställning i dag över huvud taget inte kommer till stånd.
            Med vilken moralisk rätt säger Margareta Winberg eller Johnny
          </note>
          <note n="0b73cf1b">
            Ahlqvist att vi inte skall ge företagarna möjlighet att anställa
            på dessa villkor, och att det är bättre att människor i dag fortsätter
            att gå utan arbete?
          </note>
          <note n="f35df50b">
            Fru talman! Jag tror att den tiden nu borde vara kommen då Sverige
            i vart fall lägger en del av sin gamla historia till handlingarna
            och säger sig att en ny tid är på väg att randas. Det går inte
            att lösa en ny tids problem och utmaningar med en gammal tids
            lösningar. Dessvärre förefaller regeringen i dag, av debatten
            att döma, att vara om möjligt ännu mer blockerad än vad många
            av oss hade hoppats genom att inte se förändringar och genom att
            vara låst av interna meningsmotsättningar mellan regering, parti
            och arbetarrörelse i övrigt, kryddat med en ordentlig portion
            av rena klantigheter.
          </note>
          <note n="e833afcf">
            Fru talman! En sådan politik är inte bra för landets arbetslösa.
            Det finns, som jag tidigare sade, ett alternativ till detta klanteri
            som ställs under riksdagens omröstning om ett par timmar. Då kommer
            varje riksdagsledamot att få stå upp till prövning om han eller
            hon i dag, nu i denna kammare, är beredd att medverka till sådana
            åtgärder som bevisligen skulle kunna skapa fler riktiga arbeten.
          </note>
          <note n="b31703be">
            Anf. 113 ELVER JONSSON (fp)
          </note>
          <note n="666fadb7">
            Fru talman! Det finns en sak som LO, Arbetsgivareföreningen och
            AMS är helt överens om: Läget på arbetsmarknaden är dystert.
          </note>
          <note n="ee98147f">
            Aldrig förr har vi haft en så hög arbetslöshet i modern tid under
            en god konjunktur. Mer än var åttonde person i arbetsför ålder
            står utanför den reguljära arbetsmarknaden. Det finns knappast
            någon familj här i landet som inte är berörd av massarbetslösheten.
          </note>
          <note n="a63e43f3">
            Den är den massarbetslöshet som socialdemokraterna i opposition
            lovade att de redan under 1995 skulle ha reducerat till mindre
            än 5 % öppen arbetslöshet, bara de kom i regeringsställning.
          </note>
          <note n="8bbf4e4b">
            Efter snart två år av socialdemokratiskt styre i kanslihuset
            ser facit dystert ut: sysselsättningen minskar, arbetslösheten
            ökar, varslen är i starkt stigande och alltfler pessimistiska
            tongångar förljuds från såväl opinionsinstitut som företag. De
            många offentliganställda, som av socialdemokratiska landsting
            och kommuner fått avsked, ångrar säkert att de trodde på den propaganda
            som Socialdemokraterna drev i 1994
          </note>
          <note n="a3f6cb0a">
            års valrörelse.
          </note>
          <note n="dfee5149">
            Nu tvingas LO:s ordförande konstatera att massarbetslösheten
            biter sig kvar. Ingenting tycks råda bot på bristande efterfrågan.
            Han beklagar den svaga investeringsviljan och tillägger att sysselsättningen
            måste öka och arbetslösheten måste minska. Ja, det var ett understatement
            från LO-ordföranden, som inte bara är facklig ledare, utan sitter
            i Socialdemokraternas innersta particirkel. Men vad som man inte
            upptäckt vare sig i regeringskansliet eller i socialdemokratiska
            VU är att svensk arbetsmarknad har så många disharmoniska inslag.
            Därför fungerar den inte bra.
          </note>
          <note n="a0a9201d">
            Arbetsmarknaden är stor och komplicerad med många brickor som
            lätt kan vicka åt fel håll. Jag har flera gånger påstått att det
            behövs tre stadiga pelare om vi skall få en arbetsmarknad i harmoni.
            De är en aktiv arbetsmarknadspolitik, ett positivt näringsklimat
            och sunda, sanerade statsfinanser. När det gäller statsfinanserna
            är vi ett stycke på väg. Intressant är att se att regeringen rent
            av fullföljer en hel del av vad
          </note>
          <note n="81e1cb5a">
            Anne Wibble och den tidigare regeringen lade som grund i det
            statliga ekonomiska saneringsarbetet.
          </note>
          <note n="48b69987">
            Visserligen vill man inte tala högt om det. Men det viktiga är
            att man i väsentliga delar försöker att följa upp Nathalieplanen.
          </note>
          <note n="8b5d0b2a">
            När det gäller näringslivsklimatet finns det hämningar på den
            socialdemokratiska kanten. Fortfarande sitter man fast i en förlegad
            syn på arbetslivet där många potentater, såväl fackliga som politiska,
            tror att vi kan hantera en ny och förändrad arbetsmarknad med
            en arbetsrättslagstiftning som var tillämplig och möjlig under
            tillväxtåren och den stabila industritiden, långt tillbaka i tiden.
          </note>
          <note n="e78bcca0">
            Visserligen var fyrpartiregeringens arbetsrättsreform försiktig.
            De främsta inslagen var förändrade turordningsregler, längre provanställning
            och stopp för facklig veto vid entreprenader. Men uppmjukningen
            ledde till en smidigare situation för framför allt småföretagen,
            som inte var sena att ta fasta på förändringen. Sakligt sett en
            liten förändring, men psykologiskt mycket värdefull. Det ledde
            till en kraftigt ökad sysselsättning under främst det sista regeringsåret
            för fyrpartiregeringen.
          </note>
          <note n="9eec569a">
            Sedan kom återställarna. De var inte heller stora, men den psykologiska
            effekten var påfallande stark.
          </note>
          <note n="2f7781be">
            Det är ingen tvekan om att den förändringen har bidragit till
            betydligt minskad nyanställning jämfört med vad som annars skulle
            ha varit fallet. Det är makabert att vi nu samtidigt har ett av
            de största övertidsuttagen någonsin.
          </note>
          <note n="1728e0d3">
            När det gäller en aktiv arbetsmarknadspolitik har det funnits
            en bred uppslutning i riksdagen. Inte minst från Folkpartiets
            sida vill vi påstå att vi har varit pådrivande alltifrån 70-talets
            regeringsperiod in i våra dagar. Det är främst på politikens högerkant
            som man har ogillat de arbetsmarknadspolitiska inslagen. Men vad
            värre är att Socialdemokraterna nu sviktar på senare tid. Det
            gäller både försöken att åstadkomma ett regelsystem som underlättar
            för ungdomar att komma in på arbetsmarknaden,där flera misslyckade
            koncept har prövats till förfång för de allt fler ungdomsarbetslösa.
            Det gäller också arbetshandikappade, där man i en svår arbetsmarknadspolitisk
            situation prutat långt mer än nödvändigt, med samhällsekonomiska
            och mänskliga bakslag som följd.
          </note>
          <note n="2630c5ec">
            Vi har i dag en helt ny arbetsmarknad. Tillsvidareanställningen
            blir alltmer sällsynt, och visstidsanställningen har explosionsartat
            ökat. Två av tre nyanställda har tidsbegränsat uppdrag. Antalet
            entreprenörer i och utom företagen är i stark framväxt. Internationell
            influens påverkar oss, och ungdomars på många sätt större rörlighet
            har medverkat till ett förändrat mönster. Därför blir det än mer
            viktigt att statsmakten är fingertoppskänslig och snabb till förändringar
            som är av nöden om det skall fungera. Där har Socialdemokraterna
            enligt min mening haft en besvärande bindning till en av arbetsmarknadens
            parter som gjort regeringen i många fall oförmögen att handla.
          </note>
          <note n="5fc6c6fc">
            Under våren har regeringen gång på gång talat om den stora sysselsättningsproposition
            som skulle läggas fram den 28 maj. Men döm om min och andras förvåning
            då man bara några dagar före utsatt datum meddelade att man inte
            kunde leverera något regeringsförslag. Orsaken var att LO och
            SAF inte var överens; en nyhet för regeringen, som inte observerat
            att LO och SAF legat i luven på varandra hela det senaste året!
          </note>
          <note n="6f3870cf">
            Att i en högkonjunktur så radikalt misslyckas är naturligtvis
            ett stort politiskt nederlag. Men värre är att många människor,
            särskilt ungdomar, farit illa under tiden. Det har varit en samhällsekonomisk
            påfrestning i onödan. Nu befarar AMS att sysselsättningen kommer
            att minska med nästan 30 000 personer i år. Det är långt sämre
            än tidigare prognoser.
          </note>
          <note n="b7ba88bf">
            Regeringens myckna tal om att sysselsättningen skulle öka med
            70 000-80 000 personer under -95 och -96
          </note>
          <note n="3bd3784f">
            har kommit av sig.
          </note>
          <note n="f92e2551">
            Regeringsförslagets enda nyhet är att en arbetslös som fyllt
            55 år skall få möjlighet till tillfälligt arbete inom offentlig
            sektor. Det kan knappast vara ett värdigt slut på arbetslivet,
            för att citera arbetsmarknadsministern. Att utföra arbeten som
            definitionsmässigt inte finns innebär en risk för att insatserna
            för personer i denna åldersgrupp på arbetsförmedlingen blir mindre,
            därför att man vet att 55-plus-lösningen står till buds. Det finns
            faktiskt också en risk för att kommunerna säger upp mer personal
            än de skulle behöva med baktanken att man kan kompensera med
          </note>
          <note n="8b25d1d7">
            55-plus-personal. Insatsen borde i stället, menar jag, hanteras
            inom ramen för ALU och utbildningsvikariat. Jag tror att det vore
            en riktig väg. Samtidigt skulle man då inte rangordna in en ny
            åtgärd - en åtgärd som i värsta fall i sin förlängning kan leda
            till att vi snart också har ett arbetsmarknadens c-lag.
          </note>
          <note n="8383fc74">
            Jag tror, fru talman, att det behövs en rejäl portion nytänkande
            - både förändringar i arbetsrätt och rent av andra ingångslöner
            för ungdom. I en hel del fall skulle det öppna dörren till arbetslivet
            för många unga som i dag tvingas vänta utanför i en passivitet
            som snabbt skadar självkänsla och framtidstro. I de frågorna har
            det funnits en stark hämning, för att inte säga komplex, både
            hos socialdemokrater och i en del fackliga led. Men regeringen
            tycks inte ha några hämningar när det gäller att börja i andra
            ändan och skapa låglönejobb åt äldre arbetslösa. Man säger att
            hela 40 000 personer som fyllt 55 år skall in i sådan verksamhet
            till a-kasseersättning.
          </note>
          <note n="24e7a91b">
            Socialdemokraterna talade ju ofta förr med darr på rösten om
            att de som har byggt upp landet skall ha goda villkor. Men här
            snubblar man i retoriken och, vad värre är, också i praktiken.
            Regeringen skulle mera ägna sin energi åt att öppna den arbetsmarknad
            som finns inom handel och service och industriföretag, där unga
            människor skulle kunna få en god start.
          </note>
          <note n="0cf2340b">
            Det var en filosofi som den förra regeringen drev med stor framgång.
            Om den öppenheten hade funnits från regeringens, och för övrigt
            också parternas, sida skulle trycket på den offentliga kommunala
            arbetsmarknaden kunna minska. Då skulle, Margareta Winberg, de
            äldre - ofta kvinnlig arbetskraft - kunna behållas till avtalsenliga,
            eller skall vi säga anständiga, löner. En sådan ordning skulle
            inte bara vara klok utan också djupt mänskligt positiv.
          </note>
          <note n="4177b97f">
            Arbetsmarknadspolitiken kan inte ensam bära den djupa och svåra
            svacka vi befinner oss i. Näringspolitik och ekonomisk politik
            är centrala element, men arbetsmarknadspolitik är ett viktigt
            komplement för tillväxt och jobb. Jag delar den uppfattning som
            Margareta Winberg i dag skriver om på s. 3 i Aftonbladet.
          </note>
          <note n="66001e6a">
            Hela sidan är för övrigt intressant att läsa. Men vi ser det
            som allvarligt att regeringen har så svaga ambitioner att man
            nästan har resignerat inför att attackera massarbetslösheten.
            Vi är på väg, om inget snabbt händer, att gradvis vänja oss vid
            en hög arbetslöshetsnivå. Vi från Folkpartiets sida kan inte acceptera
            en sådan hållning. Vi menar att arbetslösheten går att bringa
            ned, men då måste man ha en klok och samlad politik som kombinerar
            tillväxt med offensiv arbetsmarknadspolitik.
          </note>
          <note n="2c9acd6e">
            Vi tror däremot inte att lösningen på problemet med att ge alla
            ett arbete är förkortad arbetstid. De ivriga förslagsställare
            som pläderar för en sådan ordning är ofta oklara i sitt besked
            om hur det skall finansieras. En del är t.o.m. beredda att kombinera
            införandet av en 6-timmarsdag med en 25-procentig löneökning.
            Det hindrar inte att man av en rad andra skäl behöver reducerad
            arbetstid, t.ex. vid föräldraskap, studier, partiell sjukdom osv.
            Men Sveriges problem, fru talman, är inte att vi som nation jobbar
            för mycket, snarare tvärtom. Vi skulle behöva öka vår totala arbetsinsats
            både för att höja produktion och kunna saluföra varor, men också
            för att kunna ge vård och omsorg i många eftersatta områden inom
            olika sektorer.
          </note>
          <note n="368b8b7d">
            Fru talman! Den fråga som har stört Socialdemokraterna och LO
            mest är onekligen problemen kring a-kassan. Sammanblandningen
            av fackliga och politiska intressen har försvårat hela handläggningen.
            Den statliga utredningen är distanserad, för att inte säga desavouerad.
            Knappast har någon fråga haft en mera svängig bana än frågan om
            a-kassan under senare tid.
          </note>
          <note n="e233ac91">
            Den statliga och obligatoriska arbetslöshetsförsäkringen, som
            sjösattes av den förra regeringen, har av den socialdemokratiska
            ministären skrotats under återställandets täckmantel. Den statliga
            utredningen, som om en kort tid skulle vara klar, har helt ställts
            åt sidan. Regeringen överraskades av oppositionens offensiv. Man
            ville ha en proposition, när man nu blev snuvad på den första.
          </note>
          <note n="e5f5a94d">
            Det enda som var klart när propositionen lades fram var en nedkämpad
            socialdemokratisk riksdagsgrupp som pressats att säga ja till
            förslagen - även dem man var tveksam till. Klart var också Centerns
            översvallande stöd. Visserligen ligger man i akassefrågan långt
            från Börje Hörnlunds reform, men trollformeln är nu "för landets
            intressen". Numera tar ju Centern fullt ansvar, särskilt för den
            socialdemokratiska regeringspolitiken.
          </note>
          <note n="ef0e3b74">
            Låt oss se vad anrättningen innehåller. Det blir svårare att
            komma in i kassan och svårare att få fortsatt ersättning. Den
            bortre parentesen införs. Socialdemokraterna gick ju till val
            på att a-kassan skulle återgå till det som varit. Fyrpartiregeringens
            allmänna obligatoriska försäkring från -94 hade så många svagheter,
            enligt socialdemokraterna. När riksdagen beslöt om den allmänna
            statliga försäkringen var Socialdemokraterna oerhört kritiska.
            En förändring av regelsystemet för ersättning vid arbetslöshet
            kräver noggrannhet, omsorg och analys, skrev Socialdemokraterna
            i sin motion. Man tillade: Kvinnorna skulle drabbas särskilt,
            liksom nytillträdande ungdomar.
          </note>
          <note n="81e4caba">
            Ersättningsnivån skulle sänkas, osv.
          </note>
          <note n="8ef269b8">
            Av den försäkring som återställdes efter 1994 års val finns inte
            mycket kvar. I stället för att lägga fram ett samlat förslag som
            föregåtts av noggrannhet, omsorg och analys, för att tala med
            s-motionärernas ord, har man steg för steg gjort stora ingrepp
            i försäkringen. Detta har skett utan någon föregående redovisning
            av motiven. Det är också svårt att läsa sig till vad reglerna
            innebär. Socialdemokraterna beskyllde under oppositionstiden fyrpartiregeringen
            för att försäkringen var byråkratisk och krånglig. Den försäkring
            som nu blir resultatet av ideliga ändringar är långt mer krånglig.
            Det är regler och undantag från undantagen!
          </note>
          <note n="5ad403d3">
            Den som vill försöka ta reda på de bakomliggande motiven får
            göra djupdykningar i flera årgångar av riksdagstryck och andra
            förarbeten. Socialdemokraterna i arbetsmarknadsutskottet skall
            dock hållas räkning för att man erkänner svårigheterna och att
            rättstillämpningen är näst intill omöjlig. Det är inte alltid
            så lätt här i världen, men det tyder, fru talman, på att socialdemokraterna
            i arbetsmarknadsutskottet besitter en rejäl portion integritet.
          </note>
          <note n="e631c3c9">
            Vilka är det då som drabbas? Jo, de som Socialdemokraterna sade
            sig värna vid det tillfälle då fyrpartiregeringen lade fram sitt
            heltäckande förslag.
          </note>
          <note n="f883dafc">
            Personer som inte lyckats få ordentligt fotfäste på arbetsmarknaden
            får alltså svårare att komma in i försäkringen. Som regeringen
            tänkt sig det skulle i vissa fall inte ens ett permanent halvtidsarbete
            vara tillräckligt. Det är betydligt hårdare regler än i fyrpartiregeringens
            allmänna obligatoriska försäkring. Det blir särskilt svårt för
            dem som har oregelbundna arbetstider: personer i vikariatspooler,
            springvikarier och liknande. Alldeles tydligt är att det slår
            hårt främst mot många kvinnor.
          </note>
          <note n="72ab90b3">
            Regeringen talar om det stora kunskapslyftet. Vi skall utbilda
            oss ur krisen, sägs det från kanslihuset.
          </note>
          <note n="b78e6cc5">
            Samtidigt införs regler i a-kassan som slår mot dem som tar ledigt
            för att studera och har oturen att bli arbetslösa. De kan gå miste
            om inkomstrelaterad ersättning. De som protesterade mot fyrpartiregeringens
            reform för några år sedan har långt större anledning att vara
            missnöjda i dag.
          </note>
          <note n="7c288138">
            Förvisso behövs det förändringar i a-kassan. Den skall vara ett
            skyddsnät vid omställning, och den behövs vid arbetslöshet och
            förändringar i arbetslivet.
          </note>
          <note n="8b1747a8">
            Jag tror, fru talman, att det behövs en stor portion nytänkande.
            Det behövs förändringsberedskap. Det behövs ett kompetenslyft.
            Det behövs smidigare arbetsrättsregler. Det behövs ett skattesystem
            för företag som gynnar arbete och sparande. Vi behöver alla en
            god vilja till gemensamma tag för att nå ett av de viktigaste
            målen: att ge möjlighet för alla att ha ett eget arbete.
          </note>
          <note n="2924c82d">
            Anf. 114 INGRID BURMAN (v)
          </note>
          <note n="11bb2fec">
            Fru talman! Nu har vi samlats för att fatta de beslut som skall
            halvera arbetslösheten till år 2000.
          </note>
          <note n="ed9288a2">
            Detta möte - det har sagts tidigare, men jag vill gärna upprepa
            det - är framtvingat av moderater och folkpartister som vill utnyttja
            den höga arbetslösheten i
          </note>
          <note n="3b714542">
            Sverige till att bl.a. försämra arbetsrätten och akassan. Det
            framgick inte minst av Per Unckels mycket ideologiska tal alldeles
            nyss.
          </note>
          <note n="8d5b3265">
            Den socialdemokratiska regeringen har i allians med Centerpartiet
            tagit den kastade handsken och presenterat en proposition som
            i stort består av en rad aviserade förslag som skall komma i höstens
            budgetproposition.
          </note>
          <note n="78c92d24">
            Jag vill säga redan nu att en del förslag är bra.
          </note>
          <note n="f9e2eb5a">
            Men på inget område finns det något förslag som innebär att arbetslösheten
            kommer att minska under hösten. Det finns inget förslag som inte
            kunde ha hanterats av höstriksdagen. Jo, ett förslag träder i
            kraft med omedelbar verkan; det införs t.o.m. retroaktivt. Det
            gäller den bortre parentesen i a-kassan, treårsregeln, som skall
            börja gälla från den 1 januari
          </note>
          <note n="4676a014">
            1996. Det innebär att alla som är arbetslösa och var det i januari
            nu har förbrukat mer än ett halvår av sin ersättningstid. Det
            handlar om mer än 360 000 personer.
          </note>
          <note n="e3f12c1e">
            Beslutet om en bortre parentes innebär enligt
          </note>
          <note n="58491389">
            AMS att 30 000 personer om året utestängs från rätten till ersättning.
            Det blir riksdagens present till alla arbetslösa så här i semestertider!
          </note>
          <note n="b009191a">
            Och på vilket sätt kommer det här att minska arbetslösheten?
            Och vart skall alla dessa 30 000 personer ta vägen? Till kommunernas
            socialbyråer? Eller hur har ni tänkt?
          </note>
          <note n="3bb5989d">
            Håller regeringen nu på att förverkliga EU:s Essenpunkter? De
            säger ju att det behövs mer incitament för att arbetslösa skall
            skaffa jobb. Håller regeringen på att förverkliga en borgerlig
            arbetsmarknadspolitik?
          </note>
          <note n="522d7700">
            Kommer det att ge nya jobb att ge sig på de arbetslösa?
          </note>
          <note n="98baeccd">
            A-kasseförslaget innehåller mer än en bortre parentes. Det innebär
            också att det blir svårare att kvalificera sig in i systemet.
            Det drabbar i första hand ungdomar, kvinnor och invandrare. Det
            blir också lägre ersättningsnivåer för stora grupper av arbetslösa
            i och med att man inför nya beräkningsgrunder. Och det finns ingenting
            som tyder på att det här skulle skapa nya jobb. Tvärtom - lägre
            ersättningsnivåer minskar efterfrågan, vilket i sin tur påverkar
            sysselsättningen negativt. Det är, som LO:s ordförande säger,
            inte värdigt en socialdemokratisk regering.
          </note>
          <note n="9ef84ac8">
            LO, TCO och a-kassornas samorganisation har i ett brev till arbetsmarknadsutskottet
            vädjat om att riksdagen inte skall fatta något beslut om a-kassan
            i dag. Det är mer än 3,5 miljoner löntagare som ber socialdemokraterna
            besinna sig, att ni inte skall gå den politiska högern till mötes
            och genomföra deras politik. I dag arbetar en utredning som kommer
            att se över hela a-kassesystemet. Varför kan vi inte vänta på
            resultatet av den? Varför måste det enda förslag som träder i
            kraft med omedelbar verkan bli ett beslut som innebär ytterligare
            försämringar för arbetslösa?
          </note>
          <note n="cb64125a">
            Det finns många myter när det gäller att bekämpa arbetslösheten.
            En av de mest spridda, som förs fram gång på gång, är att arbetsrätten
            skulle vara ett hinder för att skapa nya jobb. Det är främst Moderaterna
            och
          </note>
          <note n="7be49570">
            SAF som står för den mytbildningen, men även Folkpartiet och
            Kristdemokraterna sällar sig till den skaran
          </note>
          <note n="dfe69b10">
            - detta trots att det inte finns några som helst belägg för att
            arbetsrätten är ett hinder. Tvärtom visar det sig att länder som
            avreglerat arbetsrätten, t.ex. Spanien, inte har sett någon effekt
            på arbetslösheten. I stället ökade antalet visstidsanställningar
            i förhållande till antalet tillsvidareanställningar.
          </note>
          <note n="6e146273">
            Vad som nu bekymrar mig är att socialdemokraterna, trots Göran
            Perssons tal här i dag, verkar vackla i sin inställning till arbetsrätten.
            Det säger jag mot bakgrund av att löntagarna är den svagare parten
            på arbetsmarknaden. I ett läge med hög arbetslöshet förstärks
            löntagarnas underläge. Just då säger den socialdemokratiska regeringen:
            Nu får ni förhandla om arbetsrätten! Alla vi som förhandlat vet
            att i en förhandling får man ge och ta. Och vad skall löntagarna
            sälja? Sin trygghet? Sin möjlighet att kräva objektiva skäl för
            uppsägning? Rätten till turordning?
          </note>
          <note n="268455fd">
            För att sätta ytterligare press på löntagarna säger regeringen:
            Om ni inte kan förhandla fram en ny arbetsrätt presenterar vi
            inte något sysselsättningsprogram. Det var meddelandet i maj.
          </note>
          <note n="e7a432a7">
            Det här tycker jag är en ren utpressning mot Sveriges löntagare.
            Ett bra och flexibelt arbetsliv kräver trygga arbets- och anställningsförhållanden.
            Då växer kreativiteten och viljan att utvecklas, och det är vad
          </note>
          <note n="258d210d">
            Sverige behöver. Då krävs det också att de lagar som styr arbetslivet
            utvecklas, så att yttranderätten säkras och inflytandemöjligheterna
            ökar, och det kan aldrig bli föremål för förhandling - här krävs
            lagstiftning.
          </note>
          <note n="46878117">
            Det här är en insikt som vi i Vänsterpartiet delade med Socialdemokraterna
            ända fram till 1994, men sedan har man tydligen börjat lyssna
            på andra signaler, för plötsligt har man börjat betrakta löntagarnas
            berättigade krav på trygghet och inflytande som en förhandlingsfråga.
          </note>
          <note n="7e276d3d">
            Vad jag menar är att regeringen är på fel väg. Den är inte bara
            på kollisionskurs med arbetarrörelsens traditionella värderingar
            - den saknar också insikt om vad som kan leda Sverige ut ur arbetslösheten.
            Det är inte Moderaternas avreglerade arbetsmarknad. Det är inte
            försämrade a-kasseregler. Det skapar bara ett tudelat samhälle,
            där samhällsklyftorna ökar och den inhemska konsumtionen minskar.
            I stället krävs det nya grepp. Jag skall i korthet försöka presentera
            litet av vad som står i vår motion.
          </note>
          <note n="554986b1">
            Ett strukturellt grepp som man måste börja titta närmare på -
            det hoppas jag att regeringen inser, för den svenska opinionen
            har gjort det - är en arbetstidsförkortning. I dag står över en
            miljon människor utanför arbetsmarknaden, människor som lever
            på a-kassa, socialbidrag, olika former av försäkrings- eller bidragssystem.
            Samtidigt rationaliserar vi i arbetslivet.
          </note>
          <note n="5ce280fe">
            Vi får ut en högre produktivitet men inte nya jobb.
          </note>
          <note n="92b91f89">
            Skall vi klara att halvera arbetslösheten krävs det strukturella
            grepp.
          </note>
          <note n="89b91c58">
            Ett sådant grepp är en arbetstidsförkortning. Det skulle bl.a.
            ge alla deltidsarbetande - knappt en miljon, mest kvinnor - större
            möjlighet att försörja sig på sin lön. Det skulle minska arbetssjukdomarna.
            Det skulle ge fler sysselsatta.
          </note>
          <note n="21de0eb8">
            Herr talman! Läget i Sverige är akut, och vad som nu behövs är
            massiva framtidssatsningar. Vi har lagt fram ett 20-miljarderspaket
            för nya jobb. Det innehåller stöd till kommunsektorn. Det krävs
            ett ökat utrymme för kommuner och landsting, så att de kan behålla
            och på sikt utöka antalet anställda. Att sparka ut människor från
            den offentliga sektorn för att sedan anställa dem som tillfälligt
            offentliganställda eller 55-
          </note>
          <note n="6438c030">
            plusare som en arbetsmarknadspolitisk åtgärd är ingen lösning.
            Det är endast en form av lönedumpning, eftersom de bara får a-kasseersättning
            när de går in på de jobben.
          </note>
          <note n="271b8332">
            Det krävs alltså att vi satsar på att behålla jobb i den offentliga
            sektorn. Vi har lagt fram sådana förslag. Det krävs också en satsning
            på den privata tjänstesektorn, och då menar vi inte pigjobben.
            Vi beklagar att regeringen har smalat in sin utredning till att
            gälla just hemmasektorn. Det krävs kreditstöd för småföretagare.
            Det krävs obligatoriska praktikplatser för ungdomar och invandrare,
            och detta med en avtalad praktiklön. Det skulle kunna ge 50 000
            platser.
          </note>
          <note n="6584e2c8">
            Det krävs en begränsning av övertid - det skulle ge omedelbar
            effekt i form av nyanställningar. Det krävs ett grönt investeringsprogram.
            De s.k. gröna jobben är den sektor som ökar mest i Europa.
          </note>
          <note n="31a0882a">
            Vi har som sagt vårt program, och det innehåller vad vi tycker
            är riktade framtidssatsningar som kikar runt hörnet på det samhälle
            som kommer. Det innehåller kompetensutveckling i arbetslivet,
            och det sätter fokus på arbetsgivarnas ansvar, på personalutveckling
            och rehabilitering. Jag har saknat det inslaget i debatten i dag.
            Det har fokuserats på de arbetslösa och på incitamenten för att
            de skall platsa på arbetsmarknaden, men vi har inte talat om arbetsgivarnas
            ansvar.
          </note>
          <note n="084d2eef">
            Det ansvaret måste ju också finnas.
          </note>
          <note n="ae3214bf">
            Vi menar att regeringens förslag i varken inriktning eller omfattning
            kommer att räcka till för att klara den situation som vi nu står
            inför. Risken är att det passiva bidragsberoendet kommer att öka,
            dels beroende på att arbetslösheten blir större än vad regeringen
            räknat med, dels på grund av att regeringen dragit in 3 miljarder
            av AMS medel, vilket medför färre aktiva åtgärder i höst och en
            högre öppen arbetslöshet.Vad Sverige behöver är fler sysselsatta,
            inte fler åtstramningar. Sverige behöver framtidsreformer och
            en inriktning på att stödja arbetskraftsintensiva sektorer, bl.a.
            genom riktade skattelättnader och investeringsprogram. Vi behöver
            inte fortsatt försämrade villkor för arbetslösa, lönebidragsanställda
            eller åtstramningar som drastiskt minskar kvinnornas arbetsmarknad.
            Detta leder bara till en nedåtgående negativ spiral. Det har aldrig
            resulterat i fler jobb.
          </note>
          <note n="d5f191d6">
            Vi har lagt fram en rad konkreta förslag, och vi deltar gärna
            i samtal om hur vi skall nå målet att halvera arbetslösheten.
            Men det finns ett undantag. Det gäller ett förslag som har sin
            udd riktad mot Sveriges arbetslösa eller Sveriges löntagare och
            vars enda resultat torde bli att klassklyftorna i Sverige ökar.
          </note>
          <note n="6724fcf8">
            Herr talman! Jag yrkar bifall till reservationerna
          </note>
          <note n="80554501">
            97, 126, 130, 142, 145, 153, 161 och 166.
          </note>
          <note n="d861b781">
            Anf. 115 BARBRO JOHANSSON (mp)
          </note>
          <note n="21d5a882">
            Herr talman! Regeringen och Göran Persson har utlovat en minskad,
            halverad, öppen arbetslöshet till år 2000. Innebär den nu framlagda
            sysselsättningspropositionen att detta kommer att infrias? Vad
            är det för revolutionerande förslag och åtgärder i propositionen
            som kommer att göra att detta mål uppfylls?
          </note>
          <note n="8b6f8427">
            Skall människor nu kunna se framtiden an med tillförsikt?
          </note>
          <note n="04c8abcc">
            Miljöpartiet vill att ambitionen sätts högre och att den totala
            arbetslösheten - det gäller alltså både de personer som är öppet
            arbetslösa och de personer som finns i åtgärder - sänks till 7
            %. Vi vill inte att man skall maskera arbetslöshetstalen genom
            att ta in fler personer i åtgärder och utbildning, utan man skall
            se på helheten när det gäller arbetslösa människor i vårt land.
          </note>
          <note n="67943e21">
            Ingen kan nu sitta med facit i hand. Därför måste vi vara öppna
            för annorlunda lösningar och inte bara strö ut potter med arbetslöshetspengar
            så att det blir som ett lapptäcke. Det behövs radikala grepp.
            En arbetstidsförkortning är ett sådant radikalt och genomgripande
            grepp.
          </note>
          <note n="bb35ac6e">
            En arbetstidsförkortning där man kan räkna minuterna gör ingen
            verkan. Nej, om man skall förkorta arbetstiden och därigenom dela
            på jobben måste det ske med stora
          </note>
          <note n="afdc4cf3">
            tag. Att sänka normalarbetstiden till 35 timmar i veckan är ett
            första steg. Siktet är inställt på en 30-
          </note>
          <note n="70d7d128">
            timmarsvecka. Det kommer att göra verkan.
          </note>
          <note n="8390f94a">
            I Tyskland infördes 35-timmarsveckan i oktober
          </note>
          <note n="bd2436db">
            1995. Nu satsar man på en ytterligare förkortning till
          </note>
          <note n="f6a6ff95">
            30 timmar. På IG-Metall - det stora fackförbundet som har drivit
            arbetstidsförkortningen - har man visat att produktiviteten har
            ökat. Sjukfrånvaro och arbetsskador har minskat. Man har beräknat
            att den genomförda förkortningen har medfört 1 miljon nya jobb.
          </note>
          <note n="c6e6f43e">
            Herr talman! På Volkswagen i Tyskland skulle man avskeda 10 000
            personer. Genom ett unikt kontrakt infördes en arbetstidsförkortning,
            och den stora friställningen kunde förhindras. Både fack och arbetsgivare
            är nöjda.
          </note>
          <note n="8ca529eb">
            Jag har många gånger fått till svar på mina frågor i denna kammare
            att man då delar på arbetslösheten. Så är det inte. Det är ju
            ingen självklar förutsättning att normalarbetstiden skall vara
            40 timmar i veckan.
          </note>
          <note n="6bb8e69d">
            Efter industrialismens införande har så småningom arbetstiden
            förkortats. Alla tecken tyder ju på att vi står inför en omvälvning
            vad gäller sysselsättning och arbete.
          </note>
          <note n="79c0f73e">
            Investeringar som görs i industrin medverkar till att ytterligare
            arbetstillfällen rationaliseras bort på grund av införandet av
            robotar och datorisering. Exportindustrin går fortfarande bra,
            men där uppstår inga nya jobb. Varslen ökar och har mer än fördubblats
            det senaste året. Detta gäller till stor del den offentliga sektorn
            men också tillverkningsindustrin.
          </note>
          <note n="7767240f">
            Arbetslösheten - som nu är närmare 14 % - är ett alltför stort
            problem för att det inte skall prövas ett större grepp, som en
            arbetstidsförkortning.
          </note>
          <note n="17d41660">
            Herr talman! En del av genomförandet av en arbetstidsförkortning
            är att regeringen bör inbjuda parterna till överläggningar om
            ett kontrakt. Staten skall stå för lagstiftning om normalarbetstidens
            längd, om en begränsning av övertiden och om en skattesänkning
            av egenavgifterna, vilken är en kompensation till hushållen som
            kommer de människor som har låga inkomster till godo. Staten skall
            också stå för utbildning.
          </note>
          <note n="2082c302">
            Löntagarna - som är en andra part i det här kontraktet - skall
            vara öppna för ett flexibelt genomförande av arbetstidsförkortningen
            inom olika branscher och inte kräva en högre löneökning än den
            ökade produktiviteten medger.
          </note>
          <note n="769ed584">
            Den tredje parten - arbetsgivarna - måste åläggas att stå för
            ett stort moraliskt ansvar när det gäller att anställa arbetslösa
            och också genomföra kompletterande utbildningsinsatser.
          </note>
          <note n="7ad4d318">
            Miljöpartiet har väckt en mycket väl underbyggd motion med flera
            förslag om hur man skall minska arbetslösheten. Det viktigaste
            förslaget gäller just arbetstidsförkortningen. Vi föreslår också
            en generell skatteväxling med sänkta arbetsgivaravgifter. Den
            gäller alltså inte enbart småföretagare utan skall vara generell.
            Dessa avgifter skall växlas med höjda energiskatter och skatt
            på miljöförstörande utsläpp.
          </note>
          <note n="bae0451f">
            Vi har också i vår motion ett förslag om ett arbetsbyte. En person
            som har varit i arbetslivet under flera år skall kunna ta ett
            sabbatsår och utbilda sig, vara med sina barn eller göra någonting
            annat som hon eller han vill göra. En arbetslös skall anställas
            i den här personens ställe. Sabbatsåret skall betalas med upp
            till 90 % av a-kassan. Såväl samhället -
          </note>
          <note n="59acf9c4">
            staten - som den anställde och den arbetslöse får ekonomiska
            fördelar och tjänar på sabbatsåret. I
          </note>
          <note n="ded444ea">
            Danmark har man haft en liknande modell, dock inte med kravet
            att en arbetslös skall anställas.
          </note>
          <note n="6784eb50">
            I vårt grannland Finland har man infört en tvåårig försöksperiod.
            Margareta Winberg! Varför kan inte vi försöka göra samma sak?
            I Finland inleder man nu också en försöksperiod med en arbetstidsförkortning
            till 30 timmar i veckan. När sysselsättningspropositionen presenterades
            sade Erik Åsbrink till mig att vi inte skall snegla på våra grannländer.
            Så kan man ju inte säga. Är det inte just det vi gör när vi är
            med i
          </note>
          <note n="11ec19b4">
            EU? Skall vi inte titta just på hur våra grannländer lyckas?
          </note>
          <note n="4f881b41">
            Metallfacket i Tyskland kämpar nu för att införa en 30-timmarsvecka.
            Där har man facit i hand och har sett fördelarna med en 35-timmarsvecka.
            Man kommer att kämpa hårt för 30-timmarsreformen, enligt
          </note>
          <note n="03dba867">
            IG-Metalls ordförande Karl Zwinkel. Jag har själv haft personlig
            kontakt med IG-Metall i Tyskland.
          </note>
          <note n="8146964e">
            Man har verkligen kämpat för detta och sett att det har gjort
            en stor verkan där nere.
          </note>
          <note n="9a73a54e">
            I Miljöpartiets partimotion föreslås också, som svar på regeringens
            sysselsättningsproposition, en arbetsdelning. Den har blivit kallad
            sopåkarmodellen eller skraldemandsmodellen. Tre heltidsanställda
            och en arbetslös delar på tre löner och en a-kassa. De jobbar
            tre veckor och är lediga den fjärde veckan. En arbetslös bereds
            således jobb i ett arbetslag.
          </note>
          <note n="3854397f">
            Herr talman! I Miljöpartiets underlag till den delen av motionen
            som gäller arbetstidsförkortning beräknas de bortfallna timmarna
            till 9 %. För att den totala produktionen inte skall minskas får
            en del kompenseras med ökad produktivitet och en del med arbetslösa
            personer. 5 % skulle kunna ersättas med arbetslösa personer. Då
            kan man minska den totala arbetslösheten till 7 %. 7 % är ju det
            mål som Miljöpartiet vill ha när det gäller att minska den totala
            arbetslösheten. Det målet kan, som vi ser det, uppfyllas genom
            en kraftig arbetstidsförkortning.
          </note>
          <note n="27bd659c">
            Utbildningssatsningen i propositionen skulle också betyda mycket
            mer om man visste att det fanns möjlighet att få arbete efteråt.
          </note>
          <note n="379b02bd">
            Med dessa ord, herr talman, vill jag säga att jag givetvis står
            bakom Miljöpartiets samtliga reservationer men vill yrka bifall
            till reservation 77 som gäller att näringslivet skall kunna ta
            ett ökat ansvar för utbildningsinsatser och till reservation 78
            om en målmedveten integration av lärlingsutbildning i företagen.
            Jag yrkar också bifall till reservation 102 om att regeringen
            bör ha en könsuppdelad statistik vad gäller arbetsmarknad och
            arbetsmarknadsåtgärder, eftersom jämställdheten enligt regeringen
            skall genomsyra alla beslut. Jag yrkar dessutom bifall till reservationerna
          </note>
          <note n="7f9c2e38">
            143, 146, 147 samt 154 inom arbetsmarknadsutskottets område.
          </note>
          <note n="6f394cae">
            (Applåder)
          </note>
          <note n="69b275ac">
            Anf. 116 DAN ERICSSON (kds)
          </note>
          <note n="85e5239c">
            Herr talman! Så är då riksdagen, sent omsider, samlad - och då
            mitt i sommaren - för att söka finna en politik som kan skapa
            förutsättningar för att bekämpa den massarbetslöshet som nu finns
            i vårt land.
          </note>
          <note n="fb03030c">
            Dagens debatt är resultatet av att regeringen varit totalt handlingsförlamad
            vad gäller att komma med förslag som kan ge tillväxt och förutsättningar
            för nyföretagaranda vilket är ett villkor för att vi skall få
            fler i arbete. Efter det att bl.a. vi kristdemokrater tagit egna
            initiativ här i Sveriges riksdag tvingades regeringen att åtminstone
            till namnet lägga fram ett eget sysselsättningsförslag. Det är
            minst sagt pinsamt för regeringen att tvingas erkänna att först
            efter det att oppositionen använt de möjligheter som parlamentsarbetet
            ger till att tvinga regeringen att reagera, först då agerar regeringen.
            Detta agerande - eller snarare denna brist på agerande - ger intrycket
            att regeringens tal om att halvera arbetslösheten bara är en läpparnas
            bekännelse utan sakligt innehåll. Det är faktiskt vi i oppositionen
            som fått släpa fram regeringspartiet och dess stödparti Centern
            till aktion och dagens debatt och beslut. Det är, herr talman,
            en pinsam uppvisning i brist på handlingskraft.
          </note>
          <note n="c6941f10">
            Tillväxt- och arbetsmarknadspolitiken är för regeringen ett misslyckande
            och för de arbetslösa ett ödesdigert sådant. När socialdemokraterna
            1994 presenterade sin budgetmotion sade man att den öppna arbetslösheten
            skulle vara nere under 5 % redan 1995.
          </note>
          <note n="f117c27c">
            Man bekräftade detta synsätt i den avslutande ekonomiska debatten
            här i riksdagen i juni 1994, för två år sedan. Nu skriver vi 1996,
            och den öppna arbetslösheten är det dubbla, osannolika 10 %, vilket
            är veckans siffror. Hur försvarar regeringen att man sitter kvar
            och administrerar en sådan politik, en låtgåpolitik som innebär
            att man med öppna ögon tillåter en öppen arbetslöshet på 10 %
            och en total arbetslöshet som närmar sig 15-procentsnivån?
          </note>
          <note n="b3f84bd1">
            I dag har vi också via medier kunnat ta del av en ny undersökning
            om just de långtidsarbetslösa. De är fler än någonsin. Om inte
            jag minns fel, herr talman, var det just den gruppen som socialdemokraterna
            sade sig vilja prioritera. Man skulle försöka snabbt sätta in
            åtgärder för att få bort de långtidsarbetslösa ur statistiken,
            men verkligheten visar någonting helt annat. I
          </note>
          <note n="c1a77f08">
            dagens Finanstidningen beskrivs situationen. I juni uppgick långtidsarbetslösheten
            - antalet personer som varit inskrivna vid landets arbetsförmedlingar
            i mer än ett år - till 359 019 stycken. Av dessa har 214 859,
            vilket motsvarar 5,1 % av den totala arbetskraften, varit långtidsinskrivna
            i över två år. Det är de högsta nivåer som uppmätts i Sverige
            sedan denna statistik började inhämtas. Inte ens under depressionsåren
            på
          </note>
          <note n="d3646d7a">
            30-talet kom siffrorna i närheten av dagens nivåer.
          </note>
          <note n="8b821b7d">
            Detta är besked som har lämnats i dag. Detta är ett slags kvitto
            på regeringens misslyckande vad gäller arbetsmarknadspolitiken.
          </note>
          <note n="137882b5">
            Jag minns, herr talman, när socialdemokraterna attackerade dåvarande
            arbetsmarknadsministern Börje
          </note>
          <note n="ab6202d0">
            Hörnlund för att arbetslösheten hade nått 6-
          </note>
          <note n="69c81d20">
            procentsnivån. Man krävde från socialdemokratiska riksdagsledamöters
            sida hans avgång. Flera av dessa riksdagsledamöter är med här
            i dag. Man kan fråga sig varför man då inte nu kräver Margareta
            Winbergs avgång när den öppna arbetslösheten är 10 %. Någon konsekvens
            och någon form av politiskt ansvar, eller åtminstone moraliskt
            ansvar, måste det väl ändå finnas att utkräva också av ett socialdemokratiskt
            parti.
          </note>
          <note n="6c71c54e">
            Så skall jag gå över till det dystra läget för alla dem som ni
            socialdemokrater med er politik förvägrar möjligheten att få ett
            arbete. För dem som redan har det svårt skall ni nu göra det ännu
            värre. Arbetsmarknadsministern har i sin proposition t.o.m. föreslagit
            att om man verkat i yrkeslivet hela sitt liv och betalat sin fackföreningsavgift
            i tron att det skulle göra att man hade ett skydd vid arbetslöshet,
            men sedan drabbas av ohälsa under en tid, ja, då skall man vara
            ute ur akassan. Det är faktiskt innebörden i det propositionsförslag
            som riksdagen nu behandlar. Det var det förslag som presenterades
            för oss i början av juni.
          </note>
          <note n="60789fcc">
            Skammens rodnad borde pryda varje socialdemokrats kinder efter
            detta skamgrepp på dem som redan befinner sig i en svår situation.
            I denna del kan jag citera LO-ordförandens artikel i Aftonbladet
            i går:
          </note>
          <note n="3aa3a5ec">
            "Förslagen som regeringen lagt fram är illa genomtänkta och effekterna
            dåligt analyserade." Det är verkligen ett understatement, och
            det är ju tur att arbetsmarknadsutskottet ändå har korrigerat
            de värsta avarterna i det här förslaget.
          </note>
          <note n="a4071f0a">
            Var finns för övrigt fackföreningsrörelsen i dag?
          </note>
          <note n="b20477a2">
            Var är demonstrationstågen och massmötena mot försämringar i
            a-kassan? Nu räcker det tydligen med att skriva en artikel i Aftonbladet
            för att man skall anse sig ha kämpat för sina medlemmars rättigheter.
          </note>
          <note n="67094213">
            Det här är en tydlig uppvisning i olika typer av ageranden beroende
            på regeringens sammansättning. När man agerar så olika beroende
            på hur regeringen ser ut undergräver fackföreningsrörelsen sitt
            förtroende.
          </note>
          <note n="7f5f80cb">
            Vad är då alternativet, herr talman? Jag vill framföra några
            exempel från kristdemokraternas sida.
          </note>
          <note n="45c30ab8">
            Vad gäller a-kassan bör inga förändringar ske i villkoren innan
            sittande utredning är klar, men däremot en övergång till en allmän
            obligatorisk arbetslöshetsförsäkring som garanterar alla ett ekonomiskt
            skydd vid arbetslöshet.
          </note>
          <note n="1242f521">
            Vad gäller tillväxtåtgärder för att främja företagandet och därmed
            sysselsättningen har ett antal förslag från vår sida redan redovisats
            i debatten, och fler kommer när näringsutskottet skall debattera
            senare här i dag.
          </note>
          <note n="f25bd5ff">
            Därför vill jag i stället ta upp själva arbetsmarknadspolitiken,
            där regeringen faktiskt tagit till sig flera av de förslag som
            vi kristdemokrater tidigare fört fram men som blivit nedröstade
            under vårriksdagen.
          </note>
          <note n="70ba182e">
            Det är exempelvis det ökade kommunala inflytandet över arbetsmarknadsåtgärderna
            och bantningen av
          </note>
          <note n="74093c1a">
            AMS. Det är bra att man nu omprövar sin politik, men man går
            inte tillräckligt långt. Och varför ta en dålig kopia, när vi
            kan tillhandahålla ett originalkoncept för en reformerad arbetsmarknadspolitik?
          </note>
          <note n="1ad9b2fb">
            Ytterligare exempel på förslag som vi kristdemokrater har är:
          </note>
          <note n="9a28cfe9">
            ? en regionalpolitisk helhetssyn som innebär att vi värnar sysselsättningen
            i hela landet - så är ju dessvärre inte fallet i dag, herr talman,
            utan flyttlassen går faktiskt från landsbygd till tätort, vilket
            är en felaktig politik,
          </note>
          <note n="298dca4f">
            ? satsning på livsmedelssektorn innebärande möjlighet till 25
            000 nya arbetstillfällen inom jordbruksoch livsmedelsindustrin,
            t.ex. genom att utnyttja de möjligheter som EU ger genom miljöstödet,
            så att vi kan få fler i arbete inom jordbruks- och livsmedelssektorn,
          </note>
          <note n="ad0451a2">
            ? satsning på miljö- och energisektorerna med bl.a.
          </note>
          <note n="daeda2f5">
            en skatteväxling innebärande minskade kostnader för mänsklig
            arbetskraft men ökade kostnader för den som förstör miljön,
          </note>
          <note n="d9ce4330">
            ? ökade resurser till kommuner och landsting för att säkra arbetstillfällen
            inom vård- och omsorgssektorn och för att inte låta människor
            från dessa sektorer gå ut i öppen arbetslöshet,
          </note>
          <note n="857c22fd">
            ? prov med arbetsdelning inom offentlig verksamhet,
          </note>
          <note n="17f7cb7b">
            ? sabbatsår för dem mellan 45 och 55 år för att få in fler vikarier
            och
          </note>
          <note n="dac7883f">
            ? lärlingsutbildning för att unga skall få fotfäste på arbetsmarknaden.
          </note>
          <note n="432e7d0e">
            Jag skulle kunna fortsätta med ett antal ytterligare förslag,
            vilket tiden inte medger.
          </note>
          <note n="e1707f68">
            Jag vill i stället, herr talman, avsluta mitt inlägg med en fråga
            till såväl arbetsmarknadsutskottets ordförande som arbetsmarknadsministern
            med tanke på tidigare krav på dåvarande arbetsmarknadsministern
          </note>
          <note n="ab6b5a0b">
            Börje Hörnlunds avgång. Vid vilken procentnivå för arbetslösheten
            kommer den socialdemokratiska riksdagsgruppen att kräva sin arbetsmarknadsministers
            avgång? 6 % är redan passerat. Det var då ni ställde krav på Börje
            Hörnlunds avgång. 8 % är också kört i dag. Vi är uppe på 10 %.
            Är det det som gäller? Är det 11 %, 12 % eller 13 %? Var går gränsen
            för er?
          </note>
          <note n="99f2a06b">
            Hur länge tänker ni acceptera detta? Och när kan arbetsmarknadsministern
            själv tänka sig att ta ansvar för misslyckandet vad gäller att
            bekämpa arbetslösheten?
          </note>
          <note n="1cb9db38">
            6 % gällde för Börje Hörnlund. Uppenbarligen räcker inte ens
            10 % för Margareta Winberg i dag, men gäller 11 %, 12 % eller
            13 %? Det vore ett intressant besked att få här i dag. Hur ställer
            ni kraven i dag, när vi har en socialdemokratisk regering och
            en socialdemokratisk arbetsmarknadsminister i förhållande till
            hur ni ställde kraven under den förra regeringsperioden?
          </note>
          <note n="7c90da81">
            Anf. 117 JOHNNY AHLQVIST (s)
          </note>
          <note n="77aa16ac">
            Herr talman! Turerna inför dagens extra debatt om arbetslösheten
            har varit många. Utspelen har inte alltid handlat om seriösa förslag
            från oppositionspartierna.
          </note>
          <note n="ce05850e">
            För somliga partier verkar det faktiskt som om formfrågan är
            den viktigaste - att slå sig för bröstet för att man har lyckats
            kalla in riksdagen till extra sammanträde - inte att seriöst försöka
            lägga fram förslag om att minska arbetslösheten.
          </note>
          <note n="92ff1109">
            Herr talman! Intresset tycks ha svalnat ganska snabbt när man
            läser uttalanden från vissa av finansutskottets ledamöter och
            när man nu under debatten hör
          </note>
          <note n="cf830b66">
            Ingrid Burman, som säger att debatten i dag helt saknar betydelse
            för att klara av arbetslöshetssituationen.
          </note>
          <note n="4b1698de">
            Herr talman! Jag har en helt annan uppfattning.
          </note>
          <note n="0d7936c0">
            Debatten och dagens beslut innebär att riksdagen sänder ut signaler
            om vilka spelregler som skall gälla.
          </note>
          <note n="e5a449e1">
            Det är viktigt då majoritetens förslag till ny arbetsmarknadspolitik
            bygger på ett större inflytande på det lokala planet. Nu finns
            det tid för dessa aktörer att i god tid sätta sig in i ett nytt
            system som skall införas efter den 1 januari.
          </note>
          <note n="b29a792b">
            För mig och det parti som jag representerar är den viktigaste
            frågan att klara sysselsättningen, inte vilken som begärde att
            riksdagen skulle kallas in den 12 juli
          </note>
          <note n="36fb955e">
            1996.
          </note>
          <note n="6c5ef56f">
            Jag kan förstå att intresset har svalnat från de borgerliga partierna.
            Det förstår man ganska snabbt när man läser deras motioner. Där
            finns inga nya förslag om hur man skall minska arbetslösheten.
          </note>
          <note n="31e335ea">
            Det största oppositionspartiet, Moderaterna, hänger fortfarande
            fast vid sina gamla misslyckade deviser om sänkta skatter för
            de rika och omfattande nedrustning av trygghetssystemen. Och precis
            som under den moderatledda regeringens tid har man nu ett synnerligen
            generöst förhållningssätt till hanteringen av våra gemensamma
            pengar. Man säger nej till allt utom omfattande skattesänkningar.
            Var finns nyheterna i era förslag, Per Unckel?
          </note>
          <note n="c502b0dc">
            Herr talman! Jag måste också beklaga att stora delar av diskussionen
            om propositionens innehåll har kommit att fokuseras kring a-kassan
            och finansieringen av den höjning till 80 % som aviseras till
            januari
          </note>
          <note n="e509fff0">
            1998.
          </note>
          <note n="00b42037">
            Debatten om en begränsning av antalet dagar i akassan, den s.k.
            bortre parentesen, har blåsts upp till orimliga proportioner.
            Vänsterpartiet har agerat som om förslaget vore en mycket stor
            nyhet. Det har man också gjort vid ett tidigare tillfälle, men
            då under en annan partibeteckning. Att skrämma upp folk genom
            att plantera vandringssägner tycks ständigt vara en del av strategin
            vare sig man är ett vänsterparti eller ett kommunistparti. Förslaget
            är ingen nyhet, Ingrid
          </note>
          <note n="a6b1abd8">
            Burman. Vi har tidigare haft sådana begränsningar, begränsningar
            som då innebar betydligt kortare tid än det förslag som riksdagen
            har att ta ställning till i dag.
          </note>
          <note n="6e3f97c7">
            Herr talman! När en människa blir sjuk eller arbetsskadad sätter
            samhället snart i samråd med arbetsgivaren och den enskilde individen
            i gång ett individuellt rehabiliteringsprogram. Syftet är att
            den sjuke så snart som möjligt skall kunna återvända till arbetslivet.
            Jag tycker att alla krafter på motsvarande sätt måste sättas in
            för individuella program för varje arbetslös för att de skall
            komma tillbaka till arbetslivet. Varför, Ingrid Burman, skall
            inte de arbetslösa ha samma möjligheter till detta?
          </note>
          <note n="0e565d8e">
            När det gäller övriga delar i arbetslöshetsförsäkringen vill
            jag klart deklarera att om den nu sittande utredningen, som har
            nämnts tidigare här i dag, som arbetar med arbetslöshetsförsäkringen
            kommer med bättre förslag skall de naturligtvis prövas i sedvanlig
            ordning. Det anser jag vara en självklarhet.
          </note>
          <note n="7553a681">
            Herr talman! Genom dagens beslut kommer arbetsmarknadspolitiken
            att moderniseras och decentraliseras till det lokala planet. Det
            övergripande ansvaret ligger fortfarande på staten, vilket jag
            tycker är viktigt att markera då vissa medier i dag har gått ut
            med nyheten om att staten inte längre skall ha något ansvar för
            arbetsmarknadspolitiken.
          </note>
          <note n="576a09cc">
            Huvuduppgiften för arbetsförmedlingen är fortfarande att matcha
            arbetssökande och de arbetstillfällen som finns eller kan tänkas
            uppstå. Arbetslinjen förstärks ytterligare.
          </note>
          <note n="4f24bdb1">
            Låt mig slå fast att arbetsmarknadspolitikens uppgift inte är
            att skapa de nya jobben. Arbetsmarknadspolitikens uppgift är att
            förbereda och underlätta för de arbetslösa att komma tillbaka
            till arbetsmarknaden.
          </note>
          <note n="54db8b9a">
            Det är i näringslivet som jobben skall skapas. Därför vill jag
            också med skärpa betona att varje enskilt företag i det här landet
            också har ett ansvar i denna process, ett ansvar att utveckla
            och bygga ut sitt företag, att satsa på utveckling, inte minst
            på utbildning och kompetenshöjning av sina anställda, ansvar att
            införa moderna arbetsorganisationer för ökad flexibilitet och
            kompetenshöjning. Svenskt näringsliv skall aldrig konkurrera med
            låga löner utan med kvalificerade kunskaper.
          </note>
          <note n="da8ad754">
            Alltför många företag har möjlighet att växa sig större men gör
            inte det helt enkelt därför att företagen inte har ambitionen
            att växa. Så många som sex av tio saknar den ambitionen men uppger
            att de har en marknad, utvecklingsmöjligheter och förmåga att
            växa.
          </note>
          <note n="4b321a9c">
            Arbetsmarknadsåtgärder skall inte heller ersätta grundläggande
            skolutbildning. Här har den enskilde individen ett ansvar för
            att skaffa sig de grundkunskaper som behövs i ett modernt samhälle.
            Däremot kan samhället med riktade insatser stimulera särskilt
            utsatta sektorer. Exempel på en sådan är byggsektorn.
          </note>
          <note n="d13da0b4">
            Den nya färdriktningen av arbetsmarknadspolitiken innehåller
            tre viktiga delmoment:
          </note>
          <note n="0448d39b">
            För det första måste systemet vara så flexibelt att varje enskild
            individ kan få det utvecklingsprogram som han eller hon behöver
            för att klara arbetsmarknadens krav.
          </note>
          <note n="16d1f026">
            Arbetsförmedling, skolor, kommuner, landsting, fackförbund och
            arbetsgivare på lokal nivå är bäst skickade att finna de lösningar
            som passar bäst med tanke på det lokala näringslivet och den utveckling
            som finns där.
          </note>
          <note n="0ebfeaf5">
            Det lokala perspektivet i näringspolitiken, arbetsmarknadspolitiken
            och utbildningspolitiken måste utvecklas, regelverket förenklas
            och platsförmedlingen förstärkas.
          </note>
          <note n="77243854">
            För det andra måste systemet bygga på ett ömsesidigt ansvar.
            Den enskilde individen satsar kraft, tid och vilja för utbildning
            och individuell utveckling.
          </note>
          <note n="ccf5e7f1">
            Samhällets och näringslivets ansvar är att ta till vara denna
            kraft. Alla goda krafter måste samlas för att lösa uppgiften.
          </note>
          <note n="5cd08c61">
            Decentraliseringen innebär också ett breddat ansvar för alla
            lokala aktörer. Detta ömsesidiga ansvar manifesteras med ett kontrakt
            för att tydliggöra förhållandet mellan samhället och den enskilde.
            Här kommer de individuella handlingsplanerna att ha en stor betydelse.
            Detta ömsesidiga åtagande är speciellt viktigt för att man skall
            få bukt med långtidsarbetslösheten. Genom att man sätter en bortre
            gräns för akassan sätter man också en tydlig gräns för hur länge
            samhället kan tillåta en enskild människa att cirkulera runt i
            a-kassa och andra åtgärder.
          </note>
          <note n="79c36daa">
            Den s.k. bortre parentesen skall ses ur det perspektivet. Ingen
            människa skall behöva gå utan arbete så länge som tre år. Det
            är en rättighet, inte en skyldighet, som jag talar om, Ingrid
            Burman.
          </note>
          <note n="d6f6d430">
            För det tredje pekar man i propositionen på att möjligheten att
            klara uppgiften är beroende av att nationen samlas kring denna
            uppgift. Alla måste ta ett ansvar. Ansvaret är inte bara politikernas.
          </note>
          <note n="c26b5084">
            Varje medborgare i detta land har en del i detta ansvar. Alla
            människor som har kort utbildning har nu möjlighet att skaffa
            sig en bättre grund för framtiden.
          </note>
          <note n="85e199ef">
            Nu gäller det att ta vara på den chansen. Varje företagare som
            har möjlighet att växa måste ta sitt ansvar för de nödvändiga
            investeringarna.
          </note>
          <note n="236c3c64">
            Arbetsmarknadens parter har också ett tungt ansvar på mer än
            ett sätt. Lönebildningen påverkar direkt möjligheterna att få
            utrymme för ökad sysselsättning. Övertidsuttaget har på vissa
            områden varit oacceptabelt högt. Också i detta sammanhang måste
            företagen visa ansvar för uppgiften.
          </note>
          <note n="950c64ed">
            Kommun och landsting får ett speciellt ansvar för de arbetslösa
            som har svårast att komma tillbaka till arbetslivet, nämligen
            de långtidsarbetslösa. Jag vill också tydligt betona att den satsningen
            inte skall ta resurser från landstingens och kommunernas övriga
            verksamhetsområden.
          </note>
          <note n="0e02e952">
            Herr talman! Avslutningsvis måste jag konstatera att något samlat
            alternativ mot det förslag som riksdagen har att ta ställning
            till inte finns. Det borgerliga alternativet består mest av populism
            som inte går att genomföra. Allt tal om att halvera den öppna
            arbetslösheten från deras sida är och förblir målsättningar som
            de inte kan genomföra. Trots kritiken från en del av de tidigare
            talarna finns det enbart ett alternativ för att man skall kunna
            återgå till full sysselsättning, och det är det förslag som Socialdemokraterna
            och Centern har arbetat fram och som riksdagen har att ta ställning
            till i dag.
          </note>
          <note n="df04c87e">
            Med det anförda vill jag yrka bifall till förslaget i dess helhet.
          </note>
          <note n="6f394cae">
            (Applåder)
          </note>
          <note n="b22fd30a">
            Anf. 118 PER UNCKEL (m) replik
          </note>
          <note n="2ac0d4b3">
            Herr talman! Jag har egentligen två kommentarer till Johnny Ahlqvists
            anförande. Den första utgår från ett slags omkväde som Johnny
            Ahlqvist haft de senaste två åren vi debatterat detta, nämligen:
            från borgerligheten kommer inga nya förslag. Åjo, Johnny
          </note>
          <note n="e7bd2352">
            Ahlqvist. Det är dessutom förslag som i den här riksdagsdebatten
            har två mycket logiska ingredienser, nämligen att göra arbete
            billigare och enklare. Det är därigenom som vi kan få företag
            att anställa flera. Att sänka skatten och att göra arbetsmarknaden
            mindre reglerad är de kungsvägar som står varje politisk regering
            eller opposition till buds för att ordna riktiga arbeten.
          </note>
          <note n="59e13b67">
            Min andra kommentar, herr talman, utgår från ett uttalande som
            Johnny Ahlqvist gjorde den här gången
          </note>
          <note n="e61973fa">
            - det har jag inte hört honom göra förut. Han påpekade att det
            är i näringslivet som jobben skall skapas. Så kom det: Men de
            har inte ambitionen att växa. Det är nog så, men då kommer följdfrågan
            som ett brev på posten: Varför då, varför har de inte ambitionen
            att växa? Vilken slutsats drar en regering eller en riksdagsmajoritet
            av detta? Man kan göra som Johnny
          </note>
          <note n="89ce048d">
            Ahlqvist och säga att det är deras ansvar att växa i alla fall.
            Man kan också säga att vi i denna kammare sitter inne med möjligheterna
            att öka deras chanser att fullfölja rimliga ambitioner.
          </note>
          <note n="64f0c3d6">
            Då blir min fråga till Johnny Ahlqvist: Om det skulle visa sig
            att företagen inte lyssnar på tal om att
          </note>
          <note n="2fe1689e">
            Johnny Ahlqvist tycker att det är deras ansvar att växa, vad
            tänker han göra då?
          </note>
          <note n="7d987447">
            Anf. 119 JOHNNY AHLQVIST (s) replik
          </note>
          <note n="d1ebf4ad">
            Herr talman! Om Per Unckel har upplevt mitt omkväde ett antal
            gånger de här åren i debatter så kan jag säga att jag känner igen
            varenda stavelse i Per
          </note>
          <note n="544a163c">
            Unckels inledningsanförande och även i hans repliker.
          </note>
          <note n="b4c56229">
            Om företagen inte har ambitionen att anställa så tror jag inte
            det beror på lagen om anställningsskydd som Per Unckel alltid
            kör in sig på här. Det kanske finns företagare i det här landet
            som är nöjda med det antal anställda de har och kanske inte vill
            göra större åtaganden. Jag sade i mitt inledningsanförande, om
          </note>
          <note n="f57817cc">
            Per Unckel hade lyssnat uppmärksamt, att sex av tio företagare
            säger att de är nöjda med den ambition som de har på sin verksamhet.
            De upp klagar inte på att det är för högt skattetryck eller på
            att man har svårt med arbetsrätten. De är nöjda med tillvaron.
            Det är det svar man kan få. Jag tror inte heller, Per Unckel,
            att företagarna kommer att göra massanställningar beroende på
            att jag har uttalat mig i riksdagens talarstol. Men jag tycker
            att vi åtminstone kan vara överens om att det inte bara är politikernas
            ansvar att hantera det läge som vi befinner oss i. Det är även
            företagarnas ansvar att se till att de får utbildat folk och att
            de som blir utbildade får jobb i framtiden -
          </note>
          <note n="0898ade0">
            kanske inte bara har ambitionen att stanna kvar där man är.
          </note>
          <note n="55735206">
            Anf. 120 PER UNCKEL (m) replik
          </note>
          <note n="f464189d">
            Herr talman! Om Johnny Ahlqvist bara ett ögonblick lutade sig
            tillbaka för att få en bild av vilken utmaning som Sverige står
            inför! Skall vi kunna halvera den totala arbetslösheten, vilket
            vore en rimlig utgångspunkt - jag tror att t.o.m. Johnny Ahlqvist
            mellan skål och vägg är beredd att hålla med om det -
          </note>
          <note n="1061ccfb">
            handlar det om att vi i företagen måste skapa brutto
          </note>
          <note n="700f0466">
            700 000-800 000 nya arbeten. Det har Sverige inte gjort sedan
            industrialismens genombrott. Likväl är det precis detta Sverige
            måste gå i land med, om räknestycket skall gå ihop.
          </note>
          <note n="984a9d89">
            Då frågar man sig: Vad är det i det som regeringen och Johnny
            Ahlqvists parti föreslår som kan åstadkomma denna formliga revolution
            i industrisysselsättningen?
          </note>
          <note n="d0d72202">
            Det förvånar mig inte ögonblick om företagare i dag säger att
            de inte vill expandera, att de inte har den ambitionen. Tacka
            sjutton för det, så arbetsamt som det är att göra det! Samtidigt
            säger sju företagare av tio att de skulle nyanställa om arbetsrätten
            förändrades. Då är mitt svar till dem: Låt oss ge dem chansen.
          </note>
          <note n="aa614fe4">
            En regering och riksdag med ansvar för alla de hundratusentals
            människor som går utan arbeta kan inte bara säga: Nej, det där
            tror vi inte på, det har vi hört dem säga förut. Per Unckel drar
            samma gamla förslag som vanligt.
          </note>
          <note n="4442595b">
            Johnny Ahlqvist, som i grund och botten är en förnuftig person,
            skulle må väl av att förena detta i grund och botten kloka förnuft
            med en liten större portion kreativitet och intresse för nytänkande.
            Då tror jag t.o.m. att Johnny Ahlqvist skulle upptäcka en och
            annan företagare vars ambitioner det ligger i hans makt att påverka.
          </note>
          <note n="47c38e9a">
            Anf. 121 JOHNNY AHLQVIST (s) replik
          </note>
          <note n="48e57da6">
            Herr talman! Jag tror inte att Per Unckel kan övertala mig till
            något nytänkande i de banor som han redovisar.
          </note>
          <note n="fea10401">
            Jag har ställt en fråga till Per Unckel och gör det igen: Varför
            redovisar inte Moderaterna några förslag för att sänka arbetslösheten?
            Per Unckel ställde en fråga till mig om de skarpa förslag som
            vi lägger fram. Sådana har vi därför att vi har förtroende för
            och tro på människor på det lokala planet. Allt förnuft och vishet
            finns inte i det här huset, Per Unckel. Den stora strategin i
            de förslag som läggs fram och som riksdagen skall ta ställning
            till och besluta om är att man för ner beslutandet till det lokala
            planet. Jag tror faktiskt att arbetstagare och särskilt arbetsgivare
            på det lokala planet inte har de ideologiska skygglappar som Per
            Unckel och hans kamrater har i denna kammare, för då anställer
            man inte folk. Talar Per Unckel med vanliga småföretagare säger
            de att lagen om anställningsskydd inte är det stora problemet.
            Det är inte det som är problemet. De vill bara inte utvidga sin
            verksamhet.
          </note>
          <note n="62f0a85e">
            Per Unckel har ingen mer replik, men han kanske har tid över
            i slutanförandet. Då vill jag gärna ha svar på frågan: Var finns
            förslagen i Moderaternas motion? Ert pressmeddelande omfattar
            två A4-sidor, varav en och en halv går åt att skälla på Socialdemokraterna
            och Centern, på den resterande halvan har ni era förslag. Det
            är gamla förslag.
          </note>
          <note n="1c0893f3">
            Anf. 122 INGRID BURMAN (v) replik
          </note>
          <note n="220fe032">
            Herr talman! Johnny Ahlqvist säger att jag har påstått att debatten
            saknar betydelse. Då lyssnar Johnny Ahlqvist väldigt dåligt. Vad
            jag har sagt är att de beslut som vi fattar i dag inte kommer
            att påverka arbetslöshetssiffrorna under hösten. Vi har ett beslut
            som träder i kraft nu. Det är ersättningstiden i akassan. Johnny
            Ahlqvist säger att det är viktigt att vi har debatten så att människor
            får chans att anpassa sig till de förslag som komma skall. Är
            det de arbetslösa som Johnny Ahlqvist avser eftersom det enda
            beslut som träder i kraft gäller dem?
          </note>
          <note n="dcf07fce">
            Johnny Ahlqvist påstår också att Vänsterpartiet ägnar sig åt
            mytbildning. Den mytbildningen skulle bestå i att vi redovisar
            AMS siffror att 30 000 människor kommer att puttas ut ur a-kassesystemet
            med de nya reglerna när de får fullt genomslag. Denna AMS
          </note>
          <note n="3083432d">
            statistik är sådant som Johnny Ahlqvist i andra sammanhang kallar
            fakta.
          </note>
          <note n="524df4f5">
            Vidare säger Johnny Ahlqvist att det inte är någon nyhet att
            införa en begränsning i a-kasseperioden.
          </note>
          <note n="9a3de9c3">
            Nej, det är ingen nyhet. Nyheten är att det är Socialdemokraterna
            som inför den. Under tidigare perioder har Vänsterpartiet och
            Socialdemokraterna aktivt arbetat för att förbättra a-kassesystemet.
            Det har vi gjort tillsammans. Vi har förlängt och förändrat villkoren.
            Nyheten är enbart att det är Socialdemokraterna som nu försämrar
            systemet.
          </note>
          <note n="b6d63ace">
            Jag delar uppfattningen att det är en rättighet att få ett arbete.
            Det krävs engagemang från individen, samhället och arbetsgivarna.
            Men att man så att säga skulle öka möjligheterna genom bortre
            parenteser eller större kvalifikationskrav förstår inte jag. Det
            kanske Johnny Ahlqvist kan berätta för mig.
          </note>
          <note n="eb09a751">
            Anf. 123 JOHNNY AHLQVIST (s) replik
          </note>
          <note n="e03369a6">
            Herr talman! När jag påstår att Vänsterpartiet ägnar sig åt att
            plantera vandringssägner har jag väldigt mycket på fötterna, Ingrid
            Burman. I slutet av 80-talet infördes en regel som innebar att
            alla hade rätt till ett beredskapsarbete om de höll på att bli
            utförsäkrade.
          </note>
          <note n="3cfd8058">
            Efter det att den regeln hade införts motionerade
          </note>
          <note n="99361e3d">
            Vänsterpartiet om att en sådan regel skulle införas.
          </note>
          <note n="13020fa7">
            Man förde propaganda över land och rike med mytbildning om att
            folk ramlar ut ur a-kassesystemet efter
          </note>
          <note n="9454886b">
            300 dagar. Regeln fanns redan. Under beteckningen
          </note>
          <note n="e769772d">
            Vänsterpartiet kommunisterna åkte ni land och rike runt och ägnade
            er åt krypskytteri. Precis samma sak gör ni i dag. Det är ingen
            människa som kommer att ramla ut ur arbetslöshetsförsäkringen
            före 1999. Fram till dess, det har vi sagt, skall vi lösa problemet
            med den bortre parentesen. Jag vill fortfarande vidhålla att
          </note>
          <note n="009bdf18">
            Ingrid Burman i all sin retorik inte tar hänsyn till de människor
            som år efter år går arbetslösa.
          </note>
          <note n="a5824eb1">
            Jag tycker att det är en skyldighet för samhället att ordna någonting
            innan människor har passerat treårsperioden. Men Ingrid Burman
            köper sin frihet genom att i stället medge ytterligare dagar.
            Hon tar inte ansvar för att människor kanske mår dåligt. Det är
            inte någon bra politik.
          </note>
          <note n="92268785">
            I nästa replik kan Ingrid Burman kanske tala om vad Vänsterpartiet
            vill göra för att klara sysselsättningen. Det har talats om ett
            20-miljarderspaket. De som har 20 miljarder kan ju bolla med pengarna,
            men det hade varit bra om man konkret hade kunnat presentera vad
            det är som man vill göra.
          </note>
          <note n="b57d8e7f">
            Anf. 124 INGRID BURMAN (v) replik
          </note>
          <note n="7091f20e">
            Herr talman! Dessvärre har jag bara 47 sekunder på mig. Men i
            vanlig ordning lämnar jag över vår motion till Johnny Ahlqvist
            efter detta replikskifte så att Johnny Ahlqvist själv kan läsa.
          </note>
          <note n="c5a089ea">
            Johnny Ahlqvist talade om det som hände 1982.
          </note>
          <note n="0dc03c69">
            Jag talar om vad som händer här och nu och som berör ett stort
            antal löntagare och arbetslösa.
          </note>
          <note n="9f40f945">
            Ingen människa skall ramla ut ur systemet, sade
          </note>
          <note n="70b70d5e">
            Johnny Ahlqvist. Det var ett bra besked. Jag är tacksam för det.
          </note>
          <note n="e29d76bd">
            Jag är också tacksam för att Johnny Ahlqvist avser att ta ansvar
            för detta. Jag ser fram emot de förslag som kommer att läggas
            fram av det socialdemokratiska partiet, att ingen människa skall
            ramla ut ur systemet. Med det beskedet finns det i alla fall ett
            visst hopp om ett fortsatt samtal.
          </note>
          <note n="9095aba8">
            Anf. 125 JOHNNY AHLQVIST (s) replik
          </note>
          <note n="5799514c">
            Herr talman! Jag tror att Ingrid Burman själv kan läsa innantill.
            Om man räknar från den 1 januari 1996
          </note>
          <note n="4c74285a">
            hamnar man bortom parentesen 1998 eller 1999. Så det är ingen
            utfästelse av mig, utan det är ett beslut som riksdagen fastställer.
          </note>
          <note n="7637bb9a">
            Sedan talade jag om 1986 och inte om 1982.
          </note>
          <note n="588974b2">
            Jag skall nog läsa motionen. Det är en bra motion som utgör en
            mindre roman, men den kostar betydlig mera än vad små romaner
            brukar göra. Vänsterpartiet lägger fram förslag, men man har svårt
            att finansiera de 20 miljarderna.
          </note>
          <note n="fe2d2ff0">
            Återigen planterar man denna vandringssägen, att ni vill göra
            detta och att ni har 20 miljarder. Men i verkligheten har ni inga
            20 miljarder.
          </note>
          <note n="bb2e1819">
            Anf. 126 BARBRO JOHANSSON (mp)
          </note>
          <note n="d7a68771">
            replik
          </note>
          <note n="5f5a6fd1">
            Herr talman! Jag skall ställa samma fråga som
          </note>
          <note n="568d583f">
            Ingrid Burman har gjort. Det gäller den bortre parentesen och
            vad som händer med dem som så småningom ramlar ur systemet.
          </note>
          <note n="1a2063dd">
            Vi har ett förslag i vår motion om grundtrygghet som skall råda
            efter det att man har lämnat a-kassan, en grundtrygghet som ligger
            över socialbidragsnivån.
          </note>
          <note n="513b9a8e">
            Vi vill samla sjukförsäkring, arbetslöshetsförsäkring och socialförsäkring
            i ett enda sammanhang.
          </note>
          <note n="f89f58c6">
            Jag frågar återigen: Vad händer bortom den bortre parentesen?
            Johnny Ahlqvist sade att man skall lösa den frågan under tiden
            från 1 januari 1996 fram till
          </note>
          <note n="664e1da9">
            1998. Men i dag kunde vi höra av nyheterna att
          </note>
          <note n="9cb68b2b">
            250 000 människor har varit inskrivna i över två år.
          </note>
          <note n="2e301646">
            Då undrar jag: Hur räknar man? Blir det inga som ramlar ur?
          </note>
          <note n="0f526998">
            Anf. 127 JOHNNY AHLQVIST (s) replik
          </note>
          <note n="1e4f6804">
            Herr talman! Jag tänker inte svara på frågan ännu en gång. Barbro
            Johansson kan ju läsa snabbprotokollet som blir klart rätt så
            snabbt.
          </note>
          <note n="1ed8281f">
            Om man har varit inskriven i över 250 dagar och beräkningen inte
            börjar förrän den 1 januari 1996 är det ju ointressant om det
            rör sig om 250 eller 300
          </note>
          <note n="661275f4">
            dagar. Beräkningen sker från den 1 januari 1996.
          </note>
          <note n="d8c3d9cd">
            Barbro Johansson kan ju sätta sig ned med en kulram och räkna
            efter hur många dagar det har gått från den
          </note>
          <note n="7be0bcab">
            1 januari 1996. Då får hon svar på sin fråga.
          </note>
          <note n="7f2ddc7d">
            Sedan undrade Barbro Johansson vad vi skall göra med dem som
            ramlar ur systemet. Vi har ju tiden fram till 1998 att lösa den
            frågan. Arbetsmarknadsminister
          </note>
          <note n="946ad1da">
            Margareta Winberg har sagt att de pengar som man sparar genom
            att tillämpa detta system skall användas för att hjälpa de människor
            som hamnar bortom den bortre parentesen. Så vi slänger inte ut
            folk i kylan.
          </note>
          <note n="8811ea68">
            Men jag tolkar er i Miljöpartiet så att ni är beredda att ha
            ett system där man får vandra runt i evig arbetslöshet i stället.
            Det kanske passar er profil, men det passar inte socialdemokraterna.
            Vi tycker faktiskt att man skall göra någonting så att folk kommer
            tillbaka i sysselsättning.
          </note>
          <note n="92b07e4a">
            Anf. 128 BARBRO JOHANSSON (mp)
          </note>
          <note n="d7a68771">
            replik
          </note>
          <note n="ed643877">
            Herr talman! Man vet fortfarande inte vad som händer bortom den
            bortre parentesen, om jag tolkar
          </note>
          <note n="e537f63f">
            Johnny Ahlqvist rätt, utan den frågan skall lösas under tiden
            fram till 1998. Jag tycker att man innan man inför den bortre
            parentesen skall veta vad som händer.
          </note>
          <note n="842dad8d">
            Det är inte så att vårt system innebär att man skall gå arbetslös
            hela tiden, naturligtvis inte. Vi vill bara ha en samordning av
            de olika ersättningssystemen så att man inte skall behöva hamna
            på samhällets botten så småningom.
          </note>
          <note n="d9b226f0">
            Läs vår väl underbyggda motion, Johnny Ahlqvist!
          </note>
          <note n="eae86f7c">
            Anf. 129 JOHNNY AHLQVIST (s) replik
          </note>
          <note n="78f880bd">
            Herr talman! Jag har läst många motioner inför den här debatten,
            och jag har inte hittat många som är särskilt bra underbyggda.
            Men man kan ju ändå kalla dem för motioner i sina ljusa stunder.
          </note>
          <note n="40a7ab4e">
            När det gäller den bortre parentesen finns det ett beslut från
            vår partikongress som säger att ett införande av den bortre parentesen
            får inte medföra någon övervältring av kostnader på kommunerna.
            Med min kännedom och kunskap om socialdemokratiska kommunpolitiker
            i landet vet jag att de aldrig kommer att acceptera att vi vältrar
            över några nya kostnader för detta.
          </note>
          <note n="68cbb56a">
            Efter utredning i höst har vi förhoppningsvis ett svar på frågan
            vad som gäller i oktober-november inför den proposition som skall
            läggas fram under våren 1997. Om vi inte är klara då, har vi ytterligare
            ett år på oss innan folk börjar att ramla ut ur systemet.
          </note>
          <note n="f5f501dc">
            Det är därför som jag vädjar både till Miljöpartiet och till
            Vänsterpartiet: Sprid inte vandringssägnen om att folk ramlar
            ut från försäkringen under nästa år! Det finns över huvud taget
            inget fog för detta.
          </note>
          <note n="39d3a1c6">
            Anf. 130 DAN ERICSSON (kds) replik
          </note>
          <note n="891f2087">
            Herr talman! Jag ställde tidigare en enda fråga till arbetsmarknadsutskottets
            ordförande Johnny
          </note>
          <note n="8e64c46e">
            Ahlqvist. Det var mot bakgrund av det krav som riktades mot den
            förutvarande arbetsmarknadsministern
          </note>
          <note n="badccbc0">
            Börje Hörnlund. Jag träffade honom precis här utanför, och han
            bekräftar den bild som jag beskrev. Socialdemokratiska riksdagsledamöter
            krävde hans avgång när arbetslösheten uppgick till 6 %. I dag
            är den öppna arbetslösheten 10 %. Jag bara frågar: När skall socialdemokratiska
            riksdagsmän nu kräva sin arbetsmarknadsministers avgång?
          </note>
          <note n="fa19ad4b">
            Det måste finnas någon konsekvens i politiken. Er politik efter
            valrörelsen har inte direkt kännetecknats av konsekvens. Men på
            den här punkten är kravet enkelt och tydligt. Var går gränsen
            för er nu? Det rörde sig om 6 % då. Är det 10 %, 11 % eller 12
            %
          </note>
          <note n="8603ec64">
            nu? Jag är väldigt intresserad av att få ett svar på den frågan.
          </note>
          <note n="0fbd5c1e">
            Johnny Ahlqvist betonade väldigt starkt allas ansvar för situationen.
            Det är också någonting nytt gentemot tidigare. Mellan 1991 och
            1994 var det regeringen som hade fullt ansvar för allt som hände.
            Nu är det allas ansvar att vi har en situation som beskrivs som
            värre än under depressionen på 30-talet. Johnny
          </note>
          <note n="a0001a16">
            Ahlqvist, det är väl ändå regeringen som skall försöka att regera!
            Man har snart regerat i två år. Är inte den politik som bedrivs
            i Sverige regeringens ansvar? Tar
          </note>
          <note n="8ee49ede">
            Johnny Ahlqvist ansvar för den politik som har lett till denna
            situation?
          </note>
          <note n="c1696c69">
            Anf. 131 JOHNNY AHLQVIST (s) replik
          </note>
          <note n="f06cfd80">
            Herr talman! Jag sade i mitt inledningsanförande att jag tyckte
            att det var bra att vi hade denna debatt i dag för att den skulle
            vara framåtsyftande. Vi har en ny arbetsmarknadspolitik som vi
            har kommit överens med Centerpartiet om. Men Dan Ericsson framhärdar
            och går tillbaka till gamla synder, vare sig det är den borgerliga
            regeringens eller den socialdemokratiska regeringens ansvar. Jag
            tycker att detta är ointressant.
          </note>
          <note n="792c99fe">
            Låt oss i dag när vi har den här debatten om en ny arbetsmarknadspolitik
            förena oss och ta ett avstamp och i stället se framåt. Då kan
            vi kanske klara de problem som vi har framför oss.
          </note>
          <note n="d5cb2989">
            Jag tycker och vidhåller fortfarande att alla har ett ansvar
            för att klara den fulla sysselsättningen. Det kan inte bara vara
            politikernas roll att försöka att klara detta. Fackliga organisationer,
            företagare och enskilda människor måste ta vara på de möjligheter
            som nu erbjuds. Vi kan inte omyndigförklara folk och säga att
            vi skall ta ansvar för allting. Jag tror att t.o.m. Dan
          </note>
          <note n="23f82b1f">
            Ericsson är beredd att hålla med mig om att alla måste ta ett
            ansvar om vi skall klara detta.
          </note>
          <note n="84d98e5e">
            Jag förstår inte riktigt Dan Ericssons påstående.
          </note>
          <note n="ae0408df">
            Läser man kds förslag sammanfaller det i många stycken med de
            idéer som socialdemokraterna har.
          </note>
          <note n="8cb2146e">
            Det är inte så stor skillnad mellan er motion och det som står
            i propositionen. När vi behandlade detta i utskottet tyckte jag
            att vi var ganska så rörande överens som man kan bli i ett utskott.
          </note>
          <note n="c4422137">
            Så, Dan Ericsson, jag tror att det är bättre om man försöker
            att samarbeta om en bättre politik.
          </note>
          <note n="081a21c7">
            Anf. 132 DAN ERICSSON (kds) replik
          </note>
          <note n="844dad31">
            Herr talman! Socialdemokraterna har ju ändrat sig på ett par
            månader och närmat sig flera av de kristdemokratiska ståndpunkterna.
            Dessvärre är detta försent, och dessvärre går man inte tillräckligt
            långt. Det finns dessutom en rad andra förslag som man inte tar
            till sig.
          </note>
          <note n="e7b5fdce">
            Johnny Ahlqvist tycker också att vi skall vara framåtsyftande
            och inte titta tillbaka på gamla synder.
          </note>
          <note n="ee9443db">
            Men jag vill nog ändå bita mig fast vid dessa. Har man sagt att
            man inte skall kunna ha kvar en arbetsmarknadsminister om arbetslösheten
            uppgår till 6 %, då undrar jag varför man inte framhärdar med
            detta.
          </note>
          <note n="b21b5671">
            Vad är det som har förändrats mer än att regeringen har bytt
            färg? Just bristen på konsekvens i handlandet tror jag faktiskt
            undergräver mycket av tilltron till politiken, och detta är ett
            tydligt exempel. Under den förra regeringen var det inte acceptabelt
            ens med 6 %
          </note>
          <note n="6e10d342">
            arbetslöshet. Nu accepterar man en öppen arbetslöshet på 10 %
            utan att ställa några ytterligare krav gentemot sin egen regering.
          </note>
          <note n="e983a762">
            Till sist, herr talman, skall ändå Johnny Ahlqvist hållas räkning
            för att han i utskottet har lyckats räta upp en del av de dåliga
            förslag som kom från departementet. Dessvärre upprepas nu situationen
            från den förre arbetsmarknadsministern Anders Sundströms tid.
            Då var det nämligen i utskottet man fick korrigera och rätta till
            så gott det gick. Samma situation verkar nu inträda under den
            nya arbetsmarknadsministerns tid. Då kan man fråga sig hur länge
            denna situation skall fortgå.
          </note>
          <note n="c7481545">
            Anf. 133 JOHNNY AHLQVIST (s) replik
          </note>
          <note n="18721bf8">
            Herr talman! Dan Ericssons historieskrivning stämmer inte riktigt.
            Dan Ericsson kunde ha ställt frågan till mig om jag krävde Börje
            Hörnlunds avgång, för Börje Hörnlund och jag diskuterade just
            detta när han var på besök här. Det som är en del av politikens
            regler är att man i opposition har möjlighet att agera på ett
            annat sätt än i majoritetsställning. Inte minst understryks detta
            av alla de mer eller mindre oseriösa förslag som den nuvarande
            oppositionen har presenterat inför dagens debatt.
          </note>
          <note n="b3c551dd">
            Sedan, Dan Ericsson, var det faktiskt inte en liten obetydlig
            händelse att regeringen bytte färg. Jag tror att det för svenska
            folket har en oerhört stor betydelse att det ändrades från en
            blå till en röd färg i regeringen.
          </note>
          <note n="83ddab39">
            Anf. 134 ELVING ANDERSSON (c)
          </note>
          <note n="242b734a">
            Herr talman! Det har varit en lång debatt och det återstår fortfarande
            ganska mycket. Onekligen börjar det kännas som om det mesta redan
            är sagt. Jag vill ändå göra några kommentarer, men de kommer att
            bli relativt kortfattade.
          </note>
          <note n="4969417f">
            Jag har i ett antal olika arbetsmarknads- och sysselsättningspolitiska
            debatter här i riksdagen framhållit att det inte i första hand
            är inom det arbetsmarknadspolitiska området som förutsättningarna
            för att skapa nya jobb finns utan inom andra politikområden.
          </note>
          <note n="eec22e7f">
            Det handlar om näringspolitik, skattepolitik, miljöpolitik, regionalpolitik
            osv., medan arbetsmarknadspolitiken mer skall fungera som ett
            system för att få de andra bitarna att passa samman, som ett smörjmedel
            för att få maskineriet att fungera bättre.
          </note>
          <note n="c538d4e2">
            Därför är det nu glädjande att det i den proposition som föreligger
            och som vi från centerns sida tillsammans med socialdemokraterna
            står bakom finns förslag till åtgärder också på alla de andra
            politikområdena, på vilka vi är överens om att åtgärder behövs
            för att skapa förutsättningar för de nya jobben. Det handlar om
            regionalpolitik, åtgärder för en offensiv miljöpolitik, småföretagarsatsningar
            och naturligtvis också om att få en bättre fungerande arbetsmarknadspolitik.
          </note>
          <note n="c8e316dc">
            Moderater, folkpartister och kristdemokrater gör ett stort nummer
            av vår målsättning att halvera den öppna arbetslösheten fram till
            år 2000, som de tycker är för låg. Man föreslår i stället att
            den totala arbetslösheten skall halveras. Som framkommit tidigare
            under debatten anger man inte något år som mål för när detta skall
            uppnås. Det är naturligtvis väldigt enkelt att ha den typen av
            målsättningar när man inte talar om när målsättningarna skall
            vara uppfyllda. Det vore bra att få ett besked i dagens debatt
            om när målsättningen från dessa partiers sida skall uppfyllas.
          </note>
          <note n="5d90be05">
            Självfallet är det viktigt att pressa ned den totala arbetslösheten,
            men en halvering av den totala arbetslösheten är ett oerhört tufft
            mål. Jag undrar om det finns någon representant för de här nämnda
            partierna som här i dag är beredd att påstå att de förslag som
            man presenterar i sina reservationer till utskottsbetänkandet
            leder till halverad total arbetslöshet. Det vore intressant att
            höra om någon är beredd att göra det påståendet.
          </note>
          <note n="d8abf1c1">
            Det är som sagt självklart viktigt att pressa tillbaka den totala
            arbetslösheten. Men det är också viktigt att klara ut att de människor
            som är arbetslösa inte bara skall förvisas till ett passivt bidragsmottagande.
            I
          </note>
          <note n="25a756f3">
            stället skall man försöka skapa olika typer av framåtsyftande,
            konstruktiva arbetsmarknadspolitiska åtgärder för att underlätta
            återgången till arbetsmarknaden.
          </note>
          <note n="5b9875e4">
            Därför är det också viktigt att tala om den öppna arbetslösheten.
          </note>
          <note n="0ec10865">
            Det beting som centern och socialdemokraterna sätter upp för
            att halvera den öppna arbetslösheten fram till år 2000 är mycket
            tufft. Det kommer att krävas mycket jobb för att det skall uppfyllas.
          </note>
          <note n="f7f1d3a3">
            Jag tycker att det är litet av en konstruerad motsättning, som
            de tre partierna försöker frammana i brist på egna initiativ,
            när man ställer målsättningen att minska den totala arbetslösheten
            mot den målsättning som centern och socialdemokraterna har formulerat.
            De ställer de två målbeskrivningarna mot varandra. Det är ingen
            motsättning. Vad vi behöver är i stället gemensamma krafttag för
            att minska både den öppna arbetslösheten och den totala arbetslösheten.
          </note>
          <note n="e754fa40">
            Det är många viktiga förslag som nu ligger på riksdagens bord
            - förslag som är både av mer principiell natur och andra som är
            mer konkreta. Jag skall kommentera några av dem.
          </note>
          <note n="1ea31529">
            Det har länge förts en diskussion kring begreppet skatteväxling,
            som innebär att skatten på arbete sänks och finansieras genom
            höjd skatt på miljöskadliga utsläpp, förbrukning av ändliga naturresurser
            osv.
          </note>
          <note n="844e14eb">
            Med detta förslag påbörjas skatteväxlingen. Detta är en reform
            som vi i Centern har efterlyst och arbetat för under många år.
            Det är självklart att man alltid kan ha synpunkter på nivåer och
            omfattning, men detta är i alla fall ett första steg. Det är bra
            både för möjligheten att skapa nya jobb och för miljön.
          </note>
          <note n="18f5a6af">
            Sänkta arbetsgivaravgifter riktas till de minsta företagen. Det
            är bra att sänkningen av arbetsgivaravgifterna utformas så att
            det i första hand är de små företagen som får ut den största effekten.
            Det är där den största tillväxtpotentialen och den största potentialen
            för nya arbeten finns. På det sättet fångar vi också in en stor
            del av den s.k. tjänstesektorn som väldigt många pläderar för,
            vilken jag också tycker är väldigt viktig. En väldigt stor del
            av tjänstesektorn är nämligen organiserad i just små företag.
          </note>
          <note n="7803e413">
            Från vissa hålla riktas kritik mot sänkningen av arbetsgivaravgiften.
            Man hävdar att sänkningen är så liten att den egentligen helt
            saknar betydelse. Men de som påstår att en skattesänkning på upp
            till 30 000 kr för ett litet företag med tre fyra anställda inte
            har någon betydelse saknar verkligen kontakt med verkligheten
            och insikt i småföretagens situation. Jag vill rekommendera de
            riksdagsledamöter som här i debatten hävdat detta att ägna en
            del av den stundande sommarledigheten åt att göra litet studiebesök
            ute i småföretagarnas verklighet.
          </note>
          <note n="929fe18d">
            Ett annat viktigt systemskifte som nu genomförs inom arbetsmarknadspolitiken
            är den kraftiga decentralisering som sker, där det blir mindre
            av centrala riktlinjer och mer av lokala initiativ utifrån både
            den enskildes behov och den lokala arbetsmarknadens förutsättningar.
            Det skall finnas en lokal arbetsförmedlingsnämnd i varje kommun,
            och en majoritet av ledamöterna skall utses på förslag av kommunen.
          </note>
          <note n="93b69057">
            Detta gör att det kan bli en bättre lokal anpassning och en bättre
            lokal samverkan mellan den statliga arbetsförmedlingen och kommunens
            resurser. Detta är en nödvändig och välkommen decentralisering.
            Behoven och förutsättningarna är ju olika i t.ex. Tanums kommun
            och Göteborgs kommun, för att ta ett par exempel från min egen
            valkrets, och då måste naturligtvis åtgärderna också var olika.
          </note>
          <note n="dc78afb8">
            De centrala föreskrifterna och regelverken kanske passar bra
            på ett ställe och sämre på ett annat. Det är viktigt att åstadkomma
            decentralisering, en större medverkan från kommunerna för att
            kunna utgå från de lokala förutsättningar som finns. Moderaterna
            framför i en reservation att de hyser stor skepsis mot detta.
            Det är i och för sig inte förvånande, eftersom de är centralister
            till sin läggning. Inte desto mindre är det beklagligt.
          </note>
          <note n="1c30d93b">
            Det har från och till i debatten blickats bakåt. Jag skall också
            göra det, mycket kort. Ibland är det nyttigt att se bakåt och
            dra erfarenheter inför framtiden. Man kan dra lärdom av misstag
            som begåtts.
          </note>
          <note n="d2e2c90e">
            I valrörelsen 1994 drev den dåvarande socialdemokratiska oppositionen
            en oerhört hård kampanj mot den dåvarande regeringen. Attackerna
            riktades främst mot dåvarande arbetsmarknadsministern Börje Hörnlund.
            Argumenteringen gick ut på att det egentligen bara var ovilja,
            eller illvilja från regeringens sida som var orsaken till den
            höga arbetslösheten. Man saknade helt enkelt viljan att medverka
            till att skapa nya jobb.
          </note>
          <note n="995728b0">
            Annat skulle det bli om bara socialdemokraterna fick makten.
            Arbetslösheten skulle ned under 5 % på ett år. Ingen ung människa
            skulle behöva gå arbetslös mer än hundra dagar osv.
          </note>
          <note n="67a0a0c8">
            Verkligheten har blivit annorlunda, som vi alla vet. Jag utgår
            från att många socialdemokrater i dag ångrar de utfall som gjordes
            på gator och torg den senaste valrörelsen.
          </note>
          <note n="b8bf49da">
            Efter att ha erövrat regeringsmakten 1994 ägnade socialdemokraterna
            hösten åt en s.k. återställarpolitik på en mängd områden. De flesta
            återställarna genomfördes med hjälp av Vänstern. Ett antal återställare
            på arbetsmarknadspolitikens område var olyckliga. Sedan dess har
            mycket kraft ägnats åt att återställa återställarna, dvs. att
            på område efter område återgå till en arbetsmarknadspolitik som
            i mycket liknar den som Börje Hörnlund stod för i den dåvarande
            regeringen. Även i det nu aktuella betänkandet finns ett par exempel
            på det. Kravet på anställning vid arbetsplatsintroduktion slopas
            t.ex. den 1 september i år. På denna punkt gör för övrigt kristdemokraterna
            en kraftig markering och menar att det borde genomföras en hel
            månad tidigare. Ett annat exempel är den s.k.
          </note>
          <note n="91db95c4">
            bortre parentes som nu införs i arbetslöshetsförsäkringen. Den
            har diskuterats här tidigare. TCO:s ordförande Inger Ohlsson kommenterade
            den i Aftonbladet i söndags och sade där att det är Hörnlunds
            politik som nu får upprättelse. Det är bara att tacka för en sådan
            upprättelse.
          </note>
          <note n="80fd1210">
            Herr talman! Efter att ha lyssnat på debatten under dagen och
            läst alla de reservationer som är fogade till finansutskottets
            betänkande är det bara att konstatera att det inte finns något
            samlat, operativt användbart alternativ till den politik som formulerats
            av majoriteten i finansutskottet, dvs. Socialdemokraterna och
          </note>
          <note n="51025a82">
            Centern. Jag yrkar därför bifall till utskottets förslag och
            avslag på samtliga reservationer.
          </note>
          <note n="810841f4">
            Anf. 135 PER UNCKEL (m) replik
          </note>
          <note n="f0965cec">
            Herr talman! Elving Andersson var glad och lycklig som ett barn
            på julafton över att de mindre företagen har fått lägre skatter.
            Synd bara att han glömde att också upplysa om att samma företag
            genom andra skattehöjningar redan detta år kommer att få betala
            alltihop själva.
          </note>
          <note n="6c091ab2">
            Anf. 136 ELVING ANDERSSON (c) replik
          </note>
          <note n="c9dd8301">
            Herr talman! Det påstående Per Unckel gör är inte helt korrekt.
            Jag vet inte vad han syftar på för förslag.
          </note>
          <note n="b9a21fb0">
            Det kanske är de ändrade reglerna för inbetalning av moms. Vad
            jag är glad för - inte som ett barn på julafton, men ändå ganska
            nöjd - är att den skattesänkning som nu görs på arbetsgivarområdet
            specialdestineras till de mindre företagen.
          </note>
          <note n="2525ca08">
            Precis som jag sade tidigare kan man ha synpunkter på omfattningen.
            Det hade varit önskvärt att gå längre. Men det skall också finansieras,
            och det är inte så lätt. När vi jobbar tillsammans med regeringen
            har vi ambitionen att reformer skall finansieras, till skillnad
            mot det ekonomiska paket som moderaterna har presenterat här i
            dag. Ur statsfinansiell synpunkt är det ett bedrövligt aktstycke.
          </note>
          <note n="29d60548">
            Anf. 137 PER UNCKEL (m) replik
          </note>
          <note n="0fd8447f">
            Herr talman! Om Elving Andersson har någon minut kvar skulle
            jag gärna vilja höra honom leda det senaste påståendet i bevis.
          </note>
          <note n="19f39e41">
            Elving Andersson tyckte inte att det jag sade om skattehöjningar
            var riktigt korrekt. Jag tar ett annat exempel från närheten av
            Elving Anderssons bostad, nämligen Vargön Alloys som vi diskuterade
            för några timmar sedan. Genom energiskattehöjningar under det
            innevarande året kommer det företaget att få hela sin vinst utraderad.
            Som ett annat exempel vill jag nämna arbetsgivarinträdet i sjukförsäkringen
            på upp till en månad, som kommer att införas samtidigt. Det raderar
            ut eventuellt återstående delar av vinsten och därmed möjligheten
            att skapa nya jobb. Som om inte detta skulle vara bevis nog, Elving
            Andersson. Ni har hamnat i fel gäng, erkänn det!
          </note>
          <note n="97170575">
            Anf. 138 ELVING ANDERSSON (c) replik
          </note>
          <note n="057b6079">
            Herr talman! Det kan diskuteras vad som är fel gäng. Vi står
            för vår politik. När vi har möjlighet att få gehör för delar av
            den försöker vi åstadkomma resultat.
          </note>
          <note n="043eeb81">
            De exempel Per Unckel gav på höjda företagsskatter är i och för
            sig riktiga. Min poäng var att skattesänkningarna specialdestineras
            till de små företagen.
          </note>
          <note n="53983238">
            De åtgärder som Per Unckel pekar på innebär i många fall en omfördelning,
            från stora till små företag. Vi vet att systemet med arbetsgivarinträde
            gynnar små företag mer än stora. Allmänt sett är sjukfrånvaron
            lägre i de mindre företagen. Det är en omfördelning gentemot de
            små företagen. En del av de större företagen får vara med och
            betala. Det är en politik som jag definitivt inte skäms för.
          </note>
          <note n="7a83b00b">
            Anf. 139 DAN ERICSSON (kds) replik
          </note>
          <note n="18464814">
            Herr talman! Elving Andersson undrade om vi tror på våra förslag
            och på att de skall halvera den totala arbetslösheten. Jag tror
            på de kristdemokratiska förslagen. Jag tror på de gemensamma förslag
            som kommer från Folkpartiet, Moderaterna och kristdemokraterna.
            Centern borde också tro på dem. Programmässigt står Centern också
            för dessa idéer. Det märkliga är att Centern kommer att rösta
            emot våra förslag.
          </note>
          <note n="329e4f46">
            Min motfråga måste bli: Tror Elving Andersson på sina egna förslag?
            Det finns ytterligare 40-50 förslag från kristdemokraterna. En
            del framför vi gemensamt med andra partier. En del står vi själva
            för. Vi föreslår t.o.m. en tidigareläggning av obligatoriet att
            anställa ungdomar när man använder sig av arbetsplatsintroduktion.
            Det är ett förslag bland många, men också det leder till att ungdomar
            snabbare kommer i arbete.
          </note>
          <note n="7b4473d1">
            Jag har en fråga till Elving Andersson, mot bakgrund av beskrivningen
            att vi i dag har en situation som är värre än under 30-talets
            depression. Kan Centern visa på vilket sätt man har bidragit för
            att förbättra arbetsmarknadsläget? Resultatet har faktiskt blivit
            det motsatta. Det kan man utläsa av dagens statistik.
          </note>
          <note n="6647eb9c">
            Anf. 140 ELVING ANDERSSON (c) replik
          </note>
          <note n="06e1adae">
            Herr talman! Det var intressant att höra att Dan
          </note>
          <note n="7ed13bf3">
            Ericsson tror att förslagen i reservationerna skulle innebära
            att man på relativt kort tid skulle halvera den totala arbetslösheten.
            Jag skulle rekommendera en något större ödmjukhet inför det gigantiska
            problem vi har framför oss när det gäller jobben.
          </note>
          <note n="00d62a50">
            Jag tror inte att de förslag som vi i majoriteten står för är
            tillräckliga. Det har vi också redovisat. Det är bl.a. därför
            vi säger att det är så viktigt att kontinuerligt följa utvecklingen.
            Två gånger per år måste avstämningar göras, för att se om det
            finns behov av ytterligare åtgärder eller korrigeringar. Jag tror
            nämligen att det behövs ytterligare åtgärder för att nå upp till
            den av oss och socialdemokraterna formulerade målsättningen.
          </note>
          <note n="b200bd31">
            Nu sätter vi i gång med jobbet. Det är ett antal konstruktiva,
            offensiva, operativa åtgärder som föreslås. De kommer att starta
            denna utveckling. Sedan får vi avläsa resultaten, successivt följa
            upp dem och om nödvändigt sätta in ytterligare åtgärder.
          </note>
          <note n="7813a041">
            Anf. 141 DAN ERICSSON (kds) replik
          </note>
          <note n="6301bc97">
            Herr talman! Det är klart att vi skall ha en ödmjuk hållning.
            Ingen säger sig ha monopol på den exakta lösningen, hur vi skall
            få folk i arbete och kunna halvera den totala arbetslösheten.
            Jag säger att vi från kristdemokraternas sida tror på våra förslag.
            Centern borde också kunna göra det, eftersom de ligger i linje
            med er politik.
          </note>
          <note n="44dc0608">
            Anf. 142 ELVING ANDERSSON (c) replik
          </note>
          <note n="b0753b69">
            Herr talman! Det är ju också så, Dan Ericsson, att det framkom
            under utskottsberedningen att vi hade en ganska samstämmig syn
            på ett antal områden. Det är mycket som ni kristdemokrater kan
            ställa upp på i det här. Precis som har sagts under de tidigare
            debattrundorna är det välkommet att det är fler som deltar i det
            konstruktiva arbetet med att klara de här gigantiska problemen.
            Men jag är, för att använda Per Unckels uttryck, i så fall rädd
            att Dan Ericsson har hamnat i fel gäng om han tror att han bäst
            gör detta med ytterkantspolitik på högerkanten. Men välkommen
            till ett konstruktivt samarbete, Dan Ericsson!
          </note>
          <note n="aa0a0d63">
            Anf. 143 PER UNCKEL (m)
          </note>
          <note n="66481d26">
            Herr talman! Jag skall använda min återstående tid till att först
            tala om detta med företagsbeskattningen.
          </note>
          <note n="e753b83e">
            Kommunalrådet i Vänersborg, som är socialdemokrat förvisso, har
            meddelat att 1 800 arbeten hotas på
          </note>
          <note n="eb69f6af">
            Vargön Alloys till följd av de energiskattehöjningar som jag
            fick intrycket att Elving Andersson var rätt stolt över - eller
            i varje fall över den politik där dessa ingick. Det skulle inte
            jag vara i Elving Anderssons ställe.
          </note>
          <note n="da89bbb3">
            Till Johnny Ahlqvist: Var finns de moderata förslagen? Två hela
            sidor upptar de 55 förslag i finansutskottets betänkande som Moderaterna
            har lagt fram, och som koncentreras på att trycka ned kostnaden
            för att anställa och på att göra det enklare att anställa. Att
            det skall vara så svårt att få Socialdemokraterna att inse att
            dessa båda huvudinriktningar är de enda som kan ge nya jobb!
          </note>
          <note n="49895533">
            Frågan är, herr talman: Leder detta till goda resultat? Ja, när
            vi regerade Sverige genomförde vi åtgärder - för knappa, men i
            denna riktning. Det vände arbetslösheten åt rätt håll. Den sjönk
            medan jobben kom tillbaka. Nu har ni gjort tvärtom: höjt skatterna
            och återreglerat arbetsmarknaden. Då vänder Sverige igen. Arbetslösheten
            stiger. Långtidsarbetslöheten stiger och antalet nyanställningar
            sjunker. Vad mera bevis behöver Johnny Ahlqvist för i vilken riktning
          </note>
          <note n="3028c1bc">
            Sverige borde gå?
          </note>
          <note n="57922fdf">
            Min sista kommentar, herr talman, är den ofrånkomliga slutsatsen
            av meningsutbytet med Johnny
          </note>
          <note n="f8f503f6">
            Ahlqvist och hans partivänner här i dag, nämligen att ni klarar
            inte jobben. Det är en historisk förändring i svensk politik.
            Socialdemokratin, som en gång inte utan respekt kunde säga att
            de var partiet som klarade jobben, är partiet som i dag har släpats
            tjurande till
          </note>
          <note n="adfac3e5">
            Sveriges riksdag för att diskutera de förslag som ni trots allt
            har tvingats att lägga fram.
          </note>
          <note n="c4635ffe">
            Anf. 144 BARBRO JOHANSSON (mp)
          </note>
          <note n="1025cef0">
            Herr talman! Vi har nu debatterat den överskuggande frågan om
            arbetslösheten. Vi vet att antalet drabbade i dagsläget är 743
            500. SIFO kom nyligen med en rapport om att det i verkligheten
            faktiskt är var fjärde människa som är arbetslös. 1,3 miljoner
            människor skall således stå utanför arbetsmarknaden.
          </note>
          <note n="62895156">
            Arbetslösheten byter också kön. Kvinnoarbetslösheten har fördubblats
            sedan förra året, medan arbetslösheten sjunker bland männen. Som
            jag sade i mitt förra anförande står vi inför en stor omvälvning
            vad gäller arbeten och full sysselsättning, och vi blir tvungna
            att omvärdera vårt förhållande till arbete.
          </note>
          <note n="9b3cfc17">
            Erik Åsbrink sade i sitt inledningsanförande tidigare i finansdebatten
            att ingenting är mer förnedrande än att inte kunna försörja sig
            själv. Jag tycker att man då förstärker det här intrycket av att
            det är förnedrande att vara arbetslös. Vi måste omvärdera den
            synen.
          </note>
          <note n="e8d64abe">
            Vi nutidsmänniskor identifierar oss med vårt yrke.
          </note>
          <note n="1d989e45">
            Man är det man jobbar med. Denna starka identifiering gör att
            när man mister sitt jobb, mister man också en del av sin identitet.
            Som arbetslös mår man dåligt och blir deprimerad. Vi måste värdera
            det.
          </note>
          <note n="f4a81764">
            Med en arbetstidsförkortning kan man öka livskvaliteten och göra
            en omvärdering av den fria tiden.
          </note>
          <note n="cc68a00b">
            Varför skall vi inte våga oss på att införa en kortare arbetstid
            så att fler människor får jobb? Vi vet ju att
          </note>
          <note n="c72bd238">
            58 % fler människor i år kommer att mista jobbet.
          </note>
          <note n="e122dd5f">
            När det gäller samhälleliga kostnader ger detta ett minskat arbetslöshetsunderstöd
            som kan komma hushållen till godo i form av lägre skatt. Vi har
            beräknat att de statliga finanserna vid en arbetstidsförkortning
            skulle inbringas 20 miljarder kronor netto. Då skulle man kunna
            använda detta till en skattesänkning för hushållen genom att sänka
            egenavgifterna med ca
          </note>
          <note n="2d04a5bc">
            3,5 % - de som ändå är aviserade till att höjas. De med låga
            inkomster skulle få gott av detta.
          </note>
          <note n="13f6d666">
            När det gäller arbetstiden har vi sagt att vi vill införa en
            lag om normalarbetstiden. Det är i fråga om
          </note>
          <note n="766395ce">
            5 § arbetstidslagen som vi vill genomföra en sänkning. Vi vill
            också införa en övertidsbegränsning. Vi har föreslagit 100 timmar
            per kalenderår. Det kommer inte att bli någon verkan av en arbetstidsförkortning
            om vi inte begränsar övertiden.
          </note>
          <note n="5b96367f">
            Låt oss alltså, Margareta Winberg så småningom och också Johnny
            Ahlqvist, titta på vad en arbetstidsförkortning kan ge!
          </note>
          <note n="388e9cff">
            Anf. 145 JOHNNY AHLQVIST (s)
          </note>
          <note n="4f3b6942">
            Herr talman! Först vill jag säga att sedan regeringen presenterade
            sin sysselsättningsproposition, och sedan den debatt vi hade i
            arbetsmarknadsutskottet för ett antal veckor sedan och den medieredovisning
            som har varit, har det skett stora förändringar. Förändringarna,
            herr talman, skedde i samband med att Moderaterna, kristdemokraterna
            och Folkpartiet gemensamt presenterade vad de kallade för ett
            borgerligt alternativ. De kallar detta för en minsta gemensam
            nämnare, och jag tror att det verkligen är det rätta namnet för
            denna produkt.
          </note>
          <note n="7070271a">
            Den nämnare som är gemensam där är verkligen mycket smal. Den
            innehåller tunna förslag som knappast går att genomföra. Tvärtom
            understryker detta den oerhörda splittring som finns inom det
            borgerliga alternativet. Man kan, herr talman, klart och tydligt
            konstatera att det inte finns något borgerligt alternativ gentemot
            det förslag som finns på riksdagens bord i dag.
          </note>
          <note n="b951dd08">
            Det är ett förslag där vi ställer upp en ny arbetsmarknadspolitik,
            en politik som innebär att fler människor blir engagerade i bekämpningen
            av arbetslösheten. Vi tror, som jag sade tidigare, inte att all
            klokskap finns i det här huset. Vi har, i vårt parti i varje fall,
            stort förtroende för förtroendevalda ute i kommuner, för arbetsgivare
            och för arbetstagare, och för att de alla kan hjälpa till för
            att klara en full sysselsättning.
          </note>
          <note n="30fdbc0d">
            Visst kommer det, som vissa dysterkvistar redan i dagens debatt
            har påpekat, att ske en massa misstag.
          </note>
          <note n="1563bef7">
            Det är klart att - om man inte vågar delegera och pröva något
            nytt, gör man ju aldrig några misstag.
          </note>
          <note n="66093b25">
            Men då för man inte heller samhällsutvecklingen vidare. Vi är
            beredda på att det kan ske misstag, men samtidigt gör vi något
            aktivt för att klara sysselsättningen i framtiden. Vi som står
            bakom det här förslaget vågar satsa framåt i stället för att bara
            se bakåt som vissa här har gjort hela tiden.
          </note>
          <note n="e956b9f7">
            Herr talman! Jag skall inte gå in i polemik med
          </note>
          <note n="3679158d">
            Per Unckel, för jag vet att han har förbrukat sin tid.
          </note>
          <note n="77c26db8">
            Möjligtvis kan man säga att Moderaterna redan har förbrukat sin
            politik, men Per Unckel personligen har inte mer tid kvar, så
            jag skall inte ha någon ordväxling med honom här.
          </note>
          <note n="0b6b33b3">
            Men jag vill ändå svara Dan Ericsson på det här med varför jag
            krävde Börje Hörnlunds avgång när vi satt i opposition. Anledningen
            till detta var att Börje
          </note>
          <note n="0673b3f9">
            Hörnlund själv sade en gång att om han kom över en arbetslöshet
            på 6 %, skulle han inte sitta kvar och administrera denna. När
            jag krävde hans avgång, gjorde jag det av omtanke om Börje Hörnlund,
            för att han mycket tidigt skulle kunna lämna den sjunkande skuta
            som fanns på våren 1994. Det var av ren och skär omsorg om Börje
            Hörnlund jag gjorde detta, och ingenting annat.
          </note>
          <note n="b68bfe45">
            Med detta, herr talman, vill jag önska mina kamrater i utskottet,
            i regeringen och på Arbetsmarknadsdepartementet en skön sommar.
          </note>
          <note n="6f394cae">
            (Applåder)
          </note>
          <note n="e3e74969">
            Anf. 146 Arbetsmarknadsminister
          </note>
          <note n="ef8d17f0">
            MARGARETA WINBERG (s)
          </note>
          <note n="4f344104">
            Herr talman! Den här propositionen har vi lagt fram för de arbetslösas
            skull. Att ha ett arbete är att försörja sig. Men det är inte
            allt. Att ha ett arbete, även om det kan vara stressigt och tungt,
            är att veta att man behövs för andra än för de närmaste; att gå
            upp på morgonen, att gå till jobbet och vara väntad och att vara
            saknad om man inte kommer.
          </note>
          <note n="58d1f99c">
            Arbetets sociala värde är underskattat.
          </note>
          <note n="7a242a2e">
            Den här propositionen tar ett första steg mot att fler skall
            vara behövda. Det är ett steg mot målet att halvera den öppna
            arbetslösheten till år 2000. Vi tar nu tillsammans med Centerpartiet
            ett helhetsgrepp över politiken. Vi satsar, och vi mobiliserar.
          </note>
          <note n="e022e046">
            Vi satsar på utbildning. Vi föreslår 100 000 ytterligare reguljära
            platser i gymnasieskola, folkhögskola och folkbildning och 30
            000 nya högskoleplatser på orter i landet där vi vet att högskoleutbildning
            blir ett lyft inte enbart för den enskilde studenten utan faktiskt
            för hela regionen. Det är i första hand utbildning för de arbetslösa.
            Det är en utbildning utöver det vanliga, där kommunerna nu får
            en ny roll att spela där de lokala förutsättningarna blir viktigare
            än likriktningen över landet.
          </note>
          <note n="a2a14656">
            Vi vet att sambandet mellan hög arbetslöshet och låg utbildning
            finns. Motsvarande gäller låg arbetslöshet och hög utbildning.
            Kraven på kunnande i arbetslivet ökar. Nu ger vi de lågutbildade
            arbetslösa chansen, men också dem som riskerar att slås ut på
            grund av att deras jobb på sikt försvinner. Den tid är över när
            man började ett jobb som 17-åring och stannade där tills man blev
            pensionär.
          </note>
          <note n="8f82f474">
            I den här propositionen ger vi kommunerna ökat inflytande över
            arbetsmarknadspolitiken. Med majoritet i arbetsförmedlingsnämnderna
            kommer det lokala behovet att tillgodoses på ett bättre sätt.
            Genom samordning, och ibland samfinansiering och helhetssyn, kommer
            pengarna - och det är ganska mycket - att användas på ett annat
            och bättre sätt. Detta kommer att gynna framväxten av nya jobb.
            Det är klart att om planeringen och engagemanget för jobben utgår
            ifrån ett helhetsperspektiv och den lokala situationen kan de
            arbetsmarknadspolitiska medlen användas bättre.
          </note>
          <note n="485d65ec">
            Men fortfarande - och detta med särskild adress till Folkpartiet
            och en av deras reservationer - skall politiken vara statlig.
            Det skall fortfarande finnas nationella mål för arbetsmarknadspolitiken.
            Den röda tråden i den här propositionen vad gäller målen är ekologi
            och jämställdhet.
          </note>
          <note n="d90450f5">
            Den här mobiliseringen av människor, kommunala företrädare, företagare,
            fackliga organisationer och enskilda arbetslösa är unik i sig,
            och man är beredd att ställa upp. Arbetslösheten delar nämligen
            samhället.
          </note>
          <note n="db4515dc">
            Den skapar ett utanförskap och får passiviteten att breda ut
            sig. Och passiviteten är människans värsta fiende. Den hotar inte
            bara vår ekonomi och demokrati, utan den hotar den sociala sammanhållningen.
          </note>
          <note n="51044748">
            Det har påståtts de senaste dagarna att arbetsmarknadspolitiken
            såsom den är utformad i Sverige skapar undanträngning. Jag kan
            hålla med om det. Det är en gammal klassisk metod att kapa dalarna
            i en lågkonjunktur eller i en konjunktursvacka. Vissa jobb, framför
            allt byggjobb, skulle annars inte kommit till förrän senare. Nu
            tidigarelägger man dem. Då tränger de undan jobb i framtiden.
          </note>
          <note n="b571354f">
            Undanträngning av annat slag kommer också att ske. De som har
            en högre kompetens har bättre möjligheter än andra till ett jobb.
            I en lågkonjunktur är ribban för att få ett jobb mycket högt lagd.
            Därför gör vi en politisk prioritering av grupper som inte kommer
            först. Det gäller handikappade, långtidsarbetslösa, äldre och
            invandrare. Genom arbetsmarknadspolitiken och dess prioritering
            får de chansen.
          </note>
          <note n="4f983384">
            De äldre har i den offentliga debatten kallats 55+.
          </note>
          <note n="73151a01">
            Där har vi ett nytt program för den åldersgrupp som har det allra
            svårast att få ett nytt jobb. Bara 10 % av de arbetslösa i den
            åldersgruppen får ett nytt jobb. Nu tar vi vara på deras kompetens.
            Vi behöver dem, och de skall känna sig lika mycket värda som alla
            andra åldersgrupper i samhället.
          </note>
          <note n="7f5894a6">
            Herr talman! Den 1 januari 1998 höjer vi a-kassan från 75 % till
            80 %. Det behöver de arbetslösa. Det kommer att stimulera konsumtionen
            till gagn för oss alla. Höjningen skall betalas inom systemet.
            Vi återkommer i vinter till både förslaget om höjning i sak och
            till finansieringen. Men redan nu gör vi två förändringar i a-kassesystemet.
            Det handlar om rekryteringsstödet och om att vi skärper arbetsvillkoret.
            Det sistnämnda är en uppstramning. Det är ingenting att hymla
            om.
          </note>
          <note n="2264f431">
            Men vi gör det för att stärka systemet och för att skydda det.
            I dag blöder systemet. Enligt AMS är det ca 18 miljarder som så
            att säga rinner ur det. Vi skärper alltså detta och stramar upp
            det, men det är långt ifrån det dråpslag som moderaterna delar
            ut.
          </note>
          <note n="7b77dce7">
            Det är möjligt att det finns skevheter i detta. Då finns det
            också anledning och chans att rätta till det.
          </note>
          <note n="9500a5ff">
            Precis som på andra politikområden kommer vi att följa den föreslagna
            förändringen och förändra den vid behov.
          </note>
          <note n="549f5873">
            Vi återkommer också till det som har diskuterats här i dag, nämligen
            den bortre parentesen. Det är en kraftsamling som vi gör för att
            undvika långtidsarbetslöshet.
          </note>
          <note n="9d94e34f">
            Herr talman! Låt mig återigen säga att detta är en satsningens
            proposition. Det är en mobiliseringens proposition där en förnyelse
            av arbetsmarknadspolitiken går hand i hand med utbildning och
            företagsutveckling. Vi lägger fram förslagen med sikte på framtiden.
            Vi lägger fram dem med de arbetslösas rätt i sikte.
          </note>
          <note n="875db0da">
            Vi gör det bl.a. för en ung kvinna som var på TV i går. Hon är
            arbetslös undersköterska. Hon sade så klokt så här: Det är inget
            fel på en. Någon gång kommer jobbet för en själv med. Man får
            liksom inte tro att det tar slut. Någon gång kommer man att bli
            behövd.
          </note>
          <note n="9cf24f5a">
            Det är därför som denna proposition nu läggs fram.
          </note>
          <note n="6f394cae">
            (Applåder)
          </note>
          <note n="473bdddb">
            Anf. 147 PER UNCKEL (m) replik
          </note>
          <note n="39408eb6">
            Herr talman! Arbetsmarknadsministern började med att säga att
            den här propositionen har tillkommit för de arbetslösas skull
            eller för att ge åtminstone somliga av dem ett värdigt slut, om
            jag har förstått ett tidigare uttalande på rätt sätt. Min enkla
            reflexion är att de arbetslösa är värda någonting bättre än detta.
          </note>
          <note n="a25382d6">
            För ett par månader sedan hette det att den här propositionen
            låg färdig i byrålådan. Det var bara att dra ut byrålådan när
            Arbetsrättskommissionen väl var färdig. För någon dag sedan såg
            jag i tidningen att den här propositionen hade blivit ännu mycket
            bättre om man hade fått jobba litet till på den och inte hastat
            fram den, som samma arbetsmarknadsminister nu sade. I dag sägs
            det här utanför att arbetsmarknadsministern har sagt till TV att
            hela det här spektaklet -
          </note>
          <note n="0efd1a16">
            hon kallade det kanske inte så själv, men man kände andemeningen
            i luften - som riksdagen nu ägnar sig åt var onödigt.
          </note>
          <note n="1b41a9dd">
            Det ger inte direkt intrycket av en proposition som är tillkommen
            för att ge de arbetslösa en bättre framtid, arbetsmarknadsministern.
          </note>
          <note n="446a1c9e">
            Jag skulle vilja ställa två frågor till arbetsmarknadsministern.
            De har inte besvarats nöjaktigt i debatten eller propositionen.
            Den första är: Vad är det i det som regeringen har föreslagit
            under den gångna våren som skall göra att företagen börjar anställa
            fler medarbetare? Jag utgår ifrån att vi är ense om att det blir
            lättare för företag att anställa fler medarbetare om det är billigare
            att anställa, dvs. om skatterna är lägre.
          </note>
          <note n="d4b01837">
            Som ett tidigare replikskifte har utvisat höjer regeringen skatterna
            för företag och arbete. Min fråga till arbetsmarknadsministern
            är: På vilket sätt skapar detta flera jobb?
          </note>
          <note n="e4e0b3ff">
            Den andra frågan handlar om att statsminister Göran Persson för
            några timmar sedan utlovade att vi kunde se fram emot en reformering
            av arbetsrätten.
          </note>
          <note n="8565ee6d">
            Ser man på. Jag ber att få fråga arbetsmarknadsministern när
            vi får se förslag om en förändring av arbetsrätten. Det finns
            ju trots allt en deadline satt för den kommission som just nu
            ägnar sig åt förhandlingar.
          </note>
          <note n="dffe3d06">
            När kommer förslagen?
          </note>
          <note n="64bdb5b0">
            Anf. 148 Arbetsmarknadsminister
          </note>
          <note n="ef8d17f0">
            MARGARETA WINBERG (s)
          </note>
          <note n="f5a36ea4">
            Herr talman! Ibland är det ganska patetiskt att höra och se Per
            Unckel. Det handlar ju inte bara om orden utan även om gesterna
            som skall förstärka det i och för sig ganska innehållslösa uttrycken.
          </note>
          <note n="171d8c51">
            Per Unckel var själv med och iscensatte den här debatten som
            jag har sagt att jag tycker är ganska onödig, eftersom inte ett
            enda av de förslag som nu läggs fram och förhoppningsvis klubbas
            igenom direkt kommer att beröra de arbetslösa.
          </note>
          <note n="e3407637">
            Det betyder att vi med lika stor framgång skulle ha kunnat föra
            den här debatten efter sommaren.
          </note>
          <note n="4f404b18">
            Men Per Unckel var med om att driva fram denna debatt, och nu
            är vi här. Då är det intressant att höra att Per Unckel talar
            mycket om näringspolitik men väldigt litet om arbetsmarknadspolitik.
            Han sitter ändå i arbetsmarknadsutskottet och inte i näringsutskottet.
          </note>
          <note n="cd5f623e">
            När jag har försökt gå igenom vad ni har sagt om arbetsmarknadspolitiken
            har jag inte blivit särskilt imponerad, Per Unckel. Jag blir inte
            heller riktigt klar över varför man ville ha debatten nu. Man
            säger nämligen när det gäller arbetsmarknadspolitiken i ett särskilt
            yttrande att man i samband med vårpropositionen föreslog en mindre
            ram för de arbetsmarknadspolitiska åtgärderna. Men - och lyssna
            noga nu - i samband med höstens budgetbehandling kommer man att
            närmare precisera sin politik i vissa avseenden. I avvaktan på
            denna behandling är man beredd att acceptera regeringens förslag
            osv.
          </note>
          <note n="ddc14244">
            I höst, Per Unckel. Vi skall vänta till i höst för att få reda
            på vad ni egentligen tycker. Det var alltså inte så mycket som
            ni hade att komma med. Det var ganska naket. Jag vill fråga Per
            Unckel: Vad gör vi då här, när det inte gällde mer än detta?
          </note>
          <note n="ebd1516e">
            Anf. 149 PER UNCKEL (m) replik
          </note>
          <note n="b03e9a57">
            Herr talman! Varken jag eller arbetsmarknadsministern kan göra
            så mycket åt det utseende som Gud fader och våra föräldrar har
            utrustat oss med.
          </note>
          <note n="44543eab">
            Arbetsmarknadsministern säger att det här är en onödig debatt.
            Det var väl bra att vi här och nu fick bekräftat att detta är
            arbetsmarknadsministerns syn på arbetslösheten. Hon meddelar att
            den inte berör de arbetslösa. Nej, det var just det: Regeringens
            förslag berör inte de arbetslösa. De leder nämligen inte till
            att de får några nya jobb.
          </note>
          <note n="436716a0">
            Om arbetsmarknadsministern däremot hade besvärat sig med att
            läsa innantill i moderaternas förslag till detta riksmöte, hade
            hon bland dessa hittat sådana som föreslås träda i kraft den 1
            september 1996 och som bokstavligen skulle ge jobb redan i höst.
            Det berör de arbetslösa. Det är på grund av de förslagen,
          </note>
          <note n="805ba8a8">
            Margareta Winberg, som vi är här, inte därför att regeringen
            sent omsider kom släpandes till riksdagen med en proposition som
            mycket riktigt inte berör de arbetslösa.
          </note>
          <note n="08cf4d9f">
            Det fanns alltså inget skäl att vänta till i höst, åtminstone
            inte för den som är engagerad för att göra någonting åt arbetslösheten.
            Den som inte är så engagerad kan möjligen vänta länge än.
          </note>
          <note n="40e8f93e">
            Arbetsmarknadsministern säger att Per Unckel inte talar tillräckligt
            mycket om arbetsmarknadspolitik. Jag talar inte så mycket om arbetsmarknadspolitik,
            eftersom jag råkar vara övertygad om att det är riktiga företag,
            som är lönsamma och konkurrenskraftiga och som vill anställa flera
            medarbetare, som är den enda möjliga tryggheten för de människor
            som i dag går utan arbete.
          </note>
          <note n="f1756c4e">
            Så tillbaka till mina två frågor: Vad är det i regeringens skattehöjarpolitik
            som gör det lättare för företag att anställa fler, och när kommer
            den av Göran
          </note>
          <note n="0e43ee4f">
            Persson utlovade moderniseringen av arbetsrätten?
          </note>
          <note n="a145701b">
            Och kanske också, om man får vara litet extra nyfiken: Vad kommer
            förslagen att innehålla?
          </note>
          <note n="981ea6be">
            Anf. 150 Arbetsmarknadsminister
          </note>
          <note n="ef8d17f0">
            MARGARETA WINBERG (s)
          </note>
          <note n="37c17619">
            Herr talman! Per Unckel sade själv att han inte gärna talar om
            arbetsmarknadspolitiken. Underförstått: Det är inte så viktigt
            - det finns viktigare frågor.
          </note>
          <note n="17168900">
            Men för dem som just nu är arbetslösa kan det kanske vara ganska
            intressant att veta, om det nu finns ett alternativ från det största
            oppositionspartiet, ett alternativ till den arbetsmarknadspolitik
            som regeringen tillsammans med Centerpartiet har presenterat.
            Per
          </note>
          <note n="87e7aa2f">
            Unckel gav själv svar på detta: Det finns inte, för ni skall
            vänta tills budgetpropositionen kommer. Det redovisas för övrigt
            också i det särskilda yttrandet.
          </note>
          <note n="ddbd71d8">
            Det är inte bara det som är icke offensivt. Man talade tidigare
            här om att regeringen säger nej. Vad gör ni då själva? Jag har
            här en lista, som jag säkerligen inte hinner redovisa i dess helhet,
            över de saker som ni moderater säger nej till. Ni moderater säger
            nej till satsningen på Östersjön, till satsningen på kretsloppet,
            till de 200 miljoner som regeringen vill satsa på att underlätta
            omställning i kommuner och landsting, till ökat kommunalt inflytande,
            till programmet för arbetslösa över 55 år, till studier med förmånlig
            finansiering motsvarande a-kassa, till förbättrat starta-eget-bidrag.
            Nej, nej och åter nej! Jag tycker inte att det är särskilt offensivt.
            Det leder framför allt inte till någon förbättring för de arbetslösa.
          </note>
          <note n="5df8415b">
            Debatten om arbetsrätten har vi haft tidigare. Göran Persson
            har redan tidigare i dag redovisat regeringens syn. Jag har självklart
            ingen annan uppfattning än han. Det kommer förhoppningsvis någonting
            ut ur den diskussion som nu pågår, och om det inte gör det kommer
            regeringen att lägga fram ett förslag, dock inte med det innehåll
            som Per Unckel hoppas på. Vi har nämligen inte samma förebilder.
          </note>
          <note n="46e6fa8f">
            Jag skulle tycka att det vore väldigt intressant om
          </note>
          <note n="5e0bb505">
            Per Unckel kunde redovisa de länder och de förebilder som Moderata
            samlingspartiet har i den här frågan. Då får jag ytterligare bekräftat
            att vi står ganska långt från varandra när det gäller tryggheten
            för de anställda i våra företag.
          </note>
          <note n="ebff92b8"/>
          <note n="cd7de681">
            Anf. 151 ELVER JONSSON (fp) replik
          </note>
          <note n="4147e58d">
            Herr talman! Arbetsmarknadsministern säger att det förhoppningsvis
            kommer ut en del av de debatter som nu förs med parterna. Det
            tyder väl på att det inte är oviktigt att föra denna diskussion.
            Man kan väl om den här dagen säga att det som varit mest onödigt
            har varit föraktfulla uttalanden om onödiga debatter. Ett engagerat
            arbete från parlamentariskt håll - jag vågar i alla fall tala
            för Folkpartiet - för att förbättra situationen för de arbetslösa
            och skapa en bättre marknad kan inte i något sammanhang vara onödigt.
          </note>
          <note n="b6858c6e">
            Arbetsmarknadsministern sade också flera kloka saker, som jag
            gärna vill ge henne beröm för. En ny minister behöver mycket uppmuntran.
            Hon sade att massarbetslösheten hotar viktiga värden som humanism,
            solidaritet och allas lika värde. Hon avslutade också sin tidningsartikel
            med att passiviteten är en av människans farligaste fiender.
          </note>
          <note n="45092bf9">
            Det är ord med socialliberal klang, som det är skönt att höra.
            Problemet när en god socialdemokratisk minister säger sådant i
            högtidliga deklarationer är väl att det inte åtföljs av åtgärder
            och ett regelsystem som underlättar att komma fram till ett
          </note>
          <note n="e6d6c85e">
            "innanförskap", för att hänvisa till artikelns innehåll.
          </note>
          <note n="a6b8a948">
            Man får väl ändå, herr talman, säga att socialdemokraterna i
            regeringsställning nu har intagit en mer realistisk syn på t.ex.
            a-kassefrågan. Vi menar i det avseendet från Folkpartiets sida
            att det nu måste bli ett samlat förslag, noggrant genomlyst och
            med tydliga konsekvenser.
          </note>
          <note n="e1181258">
            Jag har bara två korta frågor. Jag känner för det första sympati
            för de tankar som Margareta Winberg framförde i en tidningsartikel
            för ett tag sedan om att också hon vill förändra arbetsrätten.
            Hur? Ge oss några antydningar nu!
          </note>
          <note n="913c1756">
            För det andra: Arbetsmarknadsministerns sympati för hushållstjänster
            räckte några dygn. Det skulle vara fint om hon ville visa uthållighet
            i den frågan.
          </note>
          <note n="a830ea56">
            Anf. 152 Arbetsmarknadsminister
          </note>
          <note n="ef8d17f0">
            MARGARETA WINBERG (s)
          </note>
          <note n="e52d3051">
            Herr talman! Låt mig börja med att korrigera Elver Jonsson. Jag
            har mycket stor sympati för hushållsarbete. Jag bedriver då och
            då själv sådant med en viss framgång. Däremot vet vi nu när det
            gäller sektorn hushållstjänster och de privata tjänster som riktar
            sig mot hushållen att det i denna kammare tydligen finns en uppslutning
            från samtliga partier bakom att något skall göras för den sektorn.
            Det har vi också aviserat i propositionen. Innan året är slut
            skall det finnas åtminstone en utredning som belyser på vilket
            sätt vi kan puffa på en utveckling så att den marknad som vi tror
            finns här kan bli verklig.
          </note>
          <note n="f47de6c6">
            Jag får väl tacka för berömmet för artikeln i Aftonbladet. Vad
            gäller talet om "socialliberal klang"
          </note>
          <note n="8166408f">
            vill jag säga, Elver Jonsson, att det möjligen är mer som förenar
            oss i de här frågorna än som skiljer oss åt. Jag har förstått
            att ni till skillnad mot Moderata samlingspartiet är villiga att
            värna arbetsmarknadspolitiken. Jag kan då bara beklaga att ni
            har hamnat ihop med moderaterna i de här frågorna, som egentligen
            har mer socialliberal än nyliberal eller konservativ karaktär.
            Men ni har ännu tid att förändra ert beteende.
          </note>
          <note n="370ceafa">
            Det finns vidare anledning att ta upp frågan om utgiftstaket,
            också det i ett socialliberalt perspektiv. I
          </note>
          <note n="fdab157c">
            er föreställningsvärld ingår väl trots allt en generell välfärd.
            Men för en sådan krävs det pengar.
          </note>
          <note n="09f7b9bc">
            Anf. 153 ELVER JONSSON (fp) replik
          </note>
          <note n="a02c92e9">
            Herr talman! Svaret på den sista frågan är ja. Vi i
          </note>
          <note n="761adb88">
            Folkpartiet har för vår del varit beredda att lägga extra pengar,
            särskilt på de grupper som har det svårast på arbetsmarknaden.
            Jag tänker då på de handikappade.
          </note>
          <note n="bab136c1">
            Men för att arbetsmarknadsministern skall inte bli alltför upprymd
            av de berömmande orden vill jag fortsätta att diskutera artikeln
            litet till. Arbetsmarknadsministern talar i den om 130 000 nya
            reguljära utbildningsplatser, vilket är riktigt.
          </note>
          <note n="67bd3142">
            Det ena jag vill säga är: Betänk att vi nu vänder oss till den
            grupp som är minst utbildningsbenägen.
          </note>
          <note n="db7375d1">
            Det andra är: När arbetsmarknadsministern talar om de lågutbildade
            blir det litet konstigt eftersom regeringen för inte så länge
            sedan ville halvera anslag till t.ex. kurser för arbetslösa vid
            folkhögskolor. Det har nu riksdagen korrigerat, och det är bra.
            Ta med den lärdomen!
          </note>
          <note n="d11461e6">
            När det gäller högersamarbete är det klart att även en socialdemokratisk
            minister skall vara något försiktig. Margareta Winberg talar om
            kampen mot egoism och cynisk människosyn. Men det är inte sällan
            som socialdemokrater och moderater förenas kring förslag om sänkt
            bistånd, om en kärv flyktingpolitik och om att hålla tillbaka
            insatserna för de arbetshandikappade. Jag efterfrågar en viss
            ödmjukhet innan man slänger ur sig påståenden om samarbete. Det
            viktiga, herr talman, är målen, metoderna, uppföljningen och att
            satsa på dem som har det svårast. Vi har i en trepartireservation
            sagt att målen bör ställas betydligt högre än vad regeringen hittills
            har gjort. Men jag har i den delen, herr talman, ännu inte gett
            upp hoppet.
          </note>
          <note n="52bf1888">
            Anf. 154 Arbetsmarknadsminister
          </note>
          <note n="ef8d17f0">
            MARGARETA WINBERG (s)
          </note>
          <note n="4eef93a8">
            Herr talman! Folkpartiet försöker att få en profil som i och
            för sig är socialliberal, genom att säga att man vill värna vissa
            grupper, som t.ex. de handikappade. Nu gällde det också andra
            som har det svårt, som de lågutbildade.
          </note>
          <note n="8864c567">
            Man kan reflektera över vilket samhälle som gagnar de grupper
            som Folkpartiet här säger sig värna om: handikappade, lågutbildade
            och andra svaga grupper. Är det ett samhälle som man åstadkommer
            tillsammans med Moderata samlingspartiet? Ni skriver i någon annan
            reservation att ni tycker att man skall göra en studie över några
            andra länders utveckling, länder som ni uppenbarligen ser som
            goda exempel. Det är Nya Zeeland och USA.
          </note>
          <note n="f83e2521">
            Tror Elver Jonsson att de handikappade, lågutbildade och fattiga
            har det bättre eller sämre i de länderna än de har det i Sverige?
            Jag förstår att Elver Jonsson inte kan svara eftersom han inte
            har någon repliktid kvar. Men tror Elver Jonsson på en utveckling
            i samma riktning som i de här länderna, en utveckling som naturligtvis
            är helt i linje med vad Moderata samlingspartiet förespråkar -
            med avreglering, löneklyftor och utslagning? Kan man tala om ett
            sådant samhälle och samtidigt säga att man vill värna de här grupperna?
            För mig är det att tala med kluven tunga.
          </note>
          <note n="3da8bc28">
            Det tycker jag inte är särskilt hedersamt för en god socialliberal.
          </note>
          <note n="41e9f8c6">
            Anf. 155 INGRID BURMAN (v) replik
          </note>
          <note n="13252bff">
            Herr talman! Jag sade redan när jag stod i talarstolen att propositionen
            och betänkandet innehöll vissa saker som är bra. En av de sakerna
            är utbildningssatsningen. Hittar man också ett system för studeifinansiering,
            så att människor vågar att ta den här möjligheten, blir det ännu
            bättre.
          </note>
          <note n="f47339d1">
            Men det saknas också många saker i betänkandet.
          </note>
          <note n="85ee6261">
            En sak som jag tycker saknas är fokuseringen på kvinnor och kvinnors
            arbetslöshet. Vi vet att 80 000
          </note>
          <note n="fffc9a84">
            personer, mest kvinnor, har lämnat det kontorsadministativa området
            och gått rakt ut i arbetslöshet. Deras arbetsuppgifter finns inte
            kvar. Vi vet att 100 000-
          </note>
          <note n="96f659fd">
            130 000 personer, mest kvinnor, har lämnat det offentliga, kommuner
            och landsting, och gått rakt ut i arbetslöshet. Ofta är vägen
            tillbaka till de gamla jobben stängd. Vi vet i dag att kvinnors
            arbetslöshet är högre än mäns. Då räknar vi inte ens in de deltidsarbetslösa.
            Vi vet att arbetsmarknadspolitiken riktar in sig på män. De får
            den största volymen omsatt i pengar. Vi vet av AMS:s statistik
            för juni månad att det var flest män som var placerade i arbetsmarknadspolitiska
            åtgärder. Vi vet att en form har varit bra och väl använd av kvinnor.
            Det är utbildningsvikariaten. Där försämrar regeringen villkoren.
          </note>
          <note n="cb25a8c9">
            Min fråga till arbetsmarknadsministern blir: Vad avser arbetsmarknadsministern
            att göra för att komma till rätta med just kvinnors arbetslöshet
            och leda alla de här kvinnorna tillbaka till arbetslivet? De är
            faktiskt utsatta för en strukturomvandling. Deras arbetsuppgifter
            finns inte kvar. De måste hitta nya områden.
          </note>
          <note n="e0e0da2c">
            Anf. 156 Arbetsmarknadsminister
          </note>
          <note n="ef8d17f0">
            MARGARETA WINBERG (s)
          </note>
          <note n="7ddf36d0">
            Herr talman! När vi nu diskuterar t.ex. kontorsarbeten är det
            mycket märkligt att det har varit så tyst kring försvinnandet
            av de jobben. När det gäller andra grupper som har haft starkare
            lobbyister har vi hört mer. Därmed har också insatser för de grupperna
            varit betydligt större.
          </note>
          <note n="11bef275">
            Den offentliga sektorn gagnas naturligtvis av en god ekonomi
            i allmänhet i landet. När vår offentliga ekonomi blir bättre kommer
            det också att finnas ett utrymme för den offentliga sektorn. Det
            är självklart så.
          </note>
          <note n="60241671">
            Men håller vi oss strikt till arbetsmarknadspolitiken har vi
            i propositionen aviserat att vi gör en översyn av de arbetsmarknadspolitiska
            åtgärderna ur ett jämställdhetsperspektiv. Det är mycket troligt
            att det är så som Ingrid Burman beskriver, att män och kvinnor
            visserligen får lika stor andel av åtgärderna men att männens
            åtgärder är mycket dyrare och drar mycket mer pengar - i detta
            sammanhang som i så många andra sammanhang.
          </note>
          <note n="60ffd9d1">
            När det gäller starta-eget-bidrag förbättrar vi för kvinnor,
            både för dem som är arbetslösa och för dem som nu får möjlighet
            under 6-12 månader. Vi lägger också fram det förslag som jag vet
            att Vänstern har drivit. Det går ut på att man även om man har
            ett jobb kan komma överens med sin arbetsgivare om att ta ledigt
            från jobbet och prova på att starta eget. Det tror jag är ett
            bra förslag.
          </note>
          <note n="5a26c29e">
            Vi vidareutvecklar de kvinnliga resurscentrumen, både de som
            finns centralt och de 22 som finns i de
          </note>
          <note n="ef9d627c">
            24 länen, för att mobilisera kvinnor runt om i landet.
          </note>
          <note n="e8bf90c2">
            Vi kommer också att fortsätta med Brytprojekten, även om jag
            tror att de måste få en litet annorlunda utformning. Men visst
            är Brytprojekten viktiga. Vi måste få kvinnor att utbilda sig
            på ett annat sätt än tidigare.
          </note>
          <note n="d2fc1490">
            Anf. 157 INGRID BURMAN (v) replik
          </note>
          <note n="09ce95c9">
            Herr talman! Det är bra att arbetsmarknadsministern har uppmärksammat
            detta. Men jag skulle önska mer aktiva åtgärder. Visst är det
            bra med en utredning, men faktum är att vi har de flesta siffrorna.
            De finns.
          </note>
          <note n="b704c7ca">
            Vänsterpartiet har föreslagit att det är dags att sätta nya mål
            för Arbetsmarknadsverket och att ett av målen skall vara att bryta
            den könssegregerade arbetsmarknaden. Vi har lagt fram förslag
            om att man skall inrätta riktade åtgärder - vi kallar det kompetensutvecklingsprogram
            - för att leda kvinnorna in på nya yrkesområden. Vi har lagt fram
            förslag om möjligheter att starta eget. Det skall vara något som
            man får tjänstledighet för inte bara när man kommer överens om
            det med arbetsgivaren. Faktum är att så är det ju redan i dag.
            Kommer jag överens med arbetsgivaren får jag tjänstledigt. Det
            skall i stället vara en rättighet. Det tror vi skulle stimulera
            många, bl.a. kvinnor, att gå vidare. Jag hoppas att arbetsmarknadsministern
            läser igenom våra förslag och beaktar dem.
          </note>
          <note n="33b6e8d1">
            Något måste ju göras.
          </note>
          <note n="17f86040">
            Jag har ytterligare en fråga. Det gäller a-kassan.
          </note>
          <note n="9e787401">
            Arbetsmarknadsministern har i dag och vid andra tillfällen sagt
            att höjningen till 80 % skall finansieras av de arbetslösa själva.
            Min fråga till arbetsmarknadsministern blir: Varför är det de
            arbetslösa som skall finansiera höjningen? Varför kan man inte
            kräva solidaritet av mig, av arbetsmarknadsministern och av andra
            att faktiskt ta ansvar för den lågkonjunktur och strukturförändring
            vi ser i samhället i dag och säga att vi även under perioder av
            arbetslöshet skall pröva ett solidariskt finansieringssätt? Vi
            har pekat på förslag i vår motion. Jag kan tänka mig höjda bolagsskatter
            eller annat. Varför skall de arbetslösa vara solidariska med sig
            själva? Varför får inte vi andra vara solidariska?
          </note>
          <note n="0bcd6127">
            Anf. 158 Arbetsmarknadsminister
          </note>
          <note n="ef8d17f0">
            MARGARETA WINBERG (s)
          </note>
          <note n="4c52b81e">
            Herr talman! När det gäller kvinnornas framtida arbetsmarknad
            var jag på väg att säga att det är klart att vi måste fullfölja
            Brytprojekten. Kanske inte att man när man är vuxen, utbildad
            och har ett jobb tvingas att bli någonting helt annat, utan fastmer
            att vi i yngre åldrar försöker att stimulera det intresse som
            finns hos flickor för teknik och naturvetenskap. Det intresset
            finns i låg ålder. Sedan händer det någonting som gör att det
            avtar. Därav den starkt könsuppdelade arbetsmarknaden.
          </note>
          <note n="22680e1e">
            Det finns också i propositionen 200 miljoner som kommuner och
            landsting kan använda för olika projekt som kommer att gynna framför
            allt kvinnor. Det kan t.ex. vara arbetstidsprojekt, försök med
            sextimmarsdag osv.
          </note>
          <note n="6a31e786">
            Jag vill också uppmärksamma Ingrid Burman på att när det gäller
            arbetstiderna finns det skrivningar om övertiden som jag tycker
            är viktiga. Vi skall ha samtal med parterna om det. Den övertid
            som vi har i dag motsvarar 60 000 jobb. Det är nog litet för mycket
            enligt mitt förmenande, även om jag också förstår att man inte
            kan förbjuda övertid.
          </note>
          <note n="7c314fdf">
            Vi väntar på Arbetstidskommittén och jag vill lika litet som
            vår statsminister utesluta någon metod för att få bukt med arbetslösheten.
            Vi kommer säkert att se sådana förslag framöver.
          </note>
          <note n="4fe18a92">
            När det gäller a-kassan har vi en uppgörelse med
          </note>
          <note n="55ad34d5">
            Landsorganisationen om att höjningen från 75 till
          </note>
          <note n="d400ae4b">
            80 % skall finansieras inom a-kassesystemets ram. Jag håller
            med om det Ingrid Burman säger. Varför kan inte du och jag få
            betala det? Det kan vi t.ex. göra inom a-kassesystemets ram genom
            en ökad finansieringsavgift. En måttlig höjning av finansieringsavgiften
            skulle ge ganska mycket pengar och vara en handling i solidaritet
            med de arbetslösa.
          </note>
          <note n="0dba7f0e">
            Anf. 159 BARBRO JOHANSSON (mp)
          </note>
          <note n="d7a68771">
            replik
          </note>
          <note n="1049d9a5">
            Fru talman! Arbetsmarknadsministern sade att fler skulle vara
            behövda. Min fråga gäller naturligtvis arbetstidsförkortningen
            som vi har pratat mycket om i dag. Nu föregrep arbetsmarknadsministern
            min fråga litet grand, men jag förstår att Margareta Winberg i
            alla fall inte har något emot att man så småningom inför en arbetstidsförkortning.
            Det är ett mål som de socialdemokratiska kvinnorna har drivit
            länge och som t.o.m. finns inskrivet i partiprogrammet.
          </note>
          <note n="6cde08d7">
            Vi har sagt att en arbetstidsförkortning skulle kunna ge inkomster
            till staten på ca 20 miljarder kronor.
          </note>
          <note n="e9f706b6">
            Det skulle man enligt vårt förslag kunna sänka egenavgifterna
            till. Kan regeringen säga nej till detta om det ger fler människor
            jobb?
          </note>
          <note n="d5f36232">
            Arbetsmarknadsministern sade som svar till Ingrid
          </note>
          <note n="21cfa9d8">
            Burman att man skulle kunna starta ett projekt med sextimmarsdag.
            I propositionen har 400 miljoner anslagits till jämställdhetsprojektet.
            Av de pengarna skulle man kunna ta till detta. Jag hoppas att
            det fullföljs i så fall.
          </note>
          <note n="9677db17">
            Jag undrar också om arbetsmarknadsministern skulle kunna vara
            beredd att lagstifta om en begränsning av övertiden. Vi har i
            vår motion föreslagit en begränsning till 100 timmar per år.
          </note>
          <note n="dd479fbc">
            Anf. 160 Arbetsmarknadsminister
          </note>
          <note n="ef8d17f0">
            MARGARETA WINBERG (s)
          </note>
          <note n="b6529633">
            Fru talman! Från min sida var avsikten med en arbetstidsförkortning
            att skapa en välfärdsreform och inte ett sätt att lösa problemet
            med arbetslösheten.
          </note>
          <note n="fa077752">
            Men det var i ett skede på 70-, 80- och början av 90-
          </note>
          <note n="c479ec09">
            -talen, när vi inte hade de höga talen för arbetslösheten som
            vi har i dag.
          </note>
          <note n="e961439b">
            Det är klart att man måste tänka om och även titta på andra länder,
            t.ex. Tyskland. Man får titta efter om det har hänt någonting.
            Har det hjälpt att man har sänkt arbetstiden?
          </note>
          <note n="0c30b84a">
            Men man behöver egentligen inte gå dit, man kan titta på den
            svenska historien. Det visar sig ju att en av flera faktorer som
            har gjort att vi i Sverige tidigare har kunnat skapa full sysselsättning
            är att vi successivt, på olika sätt, har sänkt arbetstiden från
            48 till 45
          </note>
          <note n="2bbcbfe1">
            till 40 timmar, men också att vi har utökat semestern, utökat
            föräldraledigheten osv. Det är klart att det har varit ett bidrag
            bland flera andra som har gjort fullsysselsättningssamhället möjligt.
            Det är klart att vi måste titta på det här.
          </note>
          <note n="188b0cc0">
            Däremot tycker jag att sopåkarmodellen, som
          </note>
          <note n="5c0e4a88">
            Barbro Johansson talade om tidigare, på sätt och vis är en signal
            om att man nu har givit upp möjligheten att åstadkomma arbete
            på annat sätt. Men i den ganska förskräckliga situation vi är
            tycker jag att också sådana förslag måste prövas, tittas på, så
            att vi ser om de kan hjälpa till.
          </note>
          <note n="8808332e">
            Anf. 161 BARBRO JOHANSSON (mp)
          </note>
          <note n="d7a68771">
            replik
          </note>
          <note n="60c8b315">
            Fru talman! Jag tackar arbetsmarknadsministern för svaret. Jag
            tycker att det känns uppmuntrande och positivt att arbetsmarknadsministern
            har den här inställningen. Vi hoppas att varannan damernas skall
            slå igenom inom socialdemokratin vad gäller den här frågan.
          </note>
          <note n="30588398">
            Jag skulle bara, eftersom jag har några minuter kvar, vilja vara
            litet ödmjuk inför hur mycket prognoser och sådant visar. Alf
            Henrikson har sagt:
          </note>
          <note n="abc6e3fa">
            När man minns hur tokigt man tänkt och hur fel man fått
          </note>
          <note n="90cf3fbf">
            och hur annorlunda det faktiskt i regel har gått
          </note>
          <note n="c0dd6ffe">
            och hur världen har drabbats av sällsamma metamorfoser,
          </note>
          <note n="7f16e41d">
            får man årligen mindre och mindre respekt för prognoser
          </note>
          <note n="8b9a230b">
            Därmed önskar jag arbetsmarknadsministern och övriga en trevlig
            sommar.
          </note>
          <note n="ad982148">
            Anf. 162 Arbetsmarknadsminister
          </note>
          <note n="ef8d17f0">
            MARGARETA WINBERG (s)
          </note>
          <note n="7d5d06df">
            Fru talman! Jag tackar och önskar detsamma tillbaka.
          </note>
          <note n="52e0e59e">
            Jag skulle vilja kommentera en sak som Barbro
          </note>
          <note n="4339f437">
            Johansson sade i sitt förra anförande. Hon ställde frågan om
            könsuppdelad statistik. Jag kan glädja
          </note>
          <note n="e270ac27">
            Barbro Johansson med att det kommer i budgetpropositionen.
          </note>
          <note n="73845f8c">
            Jag vill också upplysa om att inom socialdemokratin har vi genomfört
            varannan damernas. Det som återstår nu är att politiken också
            i större utsträckning skall ha ett, man kanske inte får säga feministiskt,
            men ett kvinnoperspektiv. Det kommer säkert det också.
          </note>
          <note n="1c0aa797">
            Anf. 163 DAN ERICSSON (kds) replik
          </note>
          <note n="c7f33bb9">
            Fru talman! Arbetsmarknadsministern sade att hon hade en politisk
            prioritering av grupper som inte kommer först. Hon började med
            att räkna upp de arbetshandikappade som första punkt.
          </note>
          <note n="b7459756">
            Men sanningen, fru talman, är att just för denna grupp har arbetsmarknadsministern
            föreslagit och genomfört försämringar vad gäller lönebidragsnivåer.
          </note>
          <note n="13e6be17">
            Hon har t.o.m. försökt att dribbla bort ett riksdagsbeslut som
            innebar att man skulle undgå uppsägningar i ideella organisationer
            vad gäller arbetshandikappade.
          </note>
          <note n="e7a1d82f">
            På den punkten har inte arbetsmarknadsministern gjort någon prioritering.
            Tvärtom, hon har försämrat förutsättningarna för de arbetshandikappade.
          </note>
          <note n="31c657b4">
            Den andra gruppen i hennes uppräkning var de långtidsarbetslösa.
            Just av de uppgifter vi har i dag ser vi att fler än någonsin
            är långtidsarbetslösa. Ser inte ministern? Ser inte hennes medarbetare?
            Hör man inte talas om hur det ser ut? Är man inte ute i verkligheten?
            Tar man inte del av statistik? Hur kan man säga att detta är de
            prioriterade områdena samtidigt som man för en helt motsatt politik?
          </note>
          <note n="8fb14ccb">
            Jag hörde i går, fru talman, partisekreterare Ingela
          </note>
          <note n="f1ffd07a">
            Thalén, som ju också finns här i kammaren i dag, uttala sig i
            TV om a-kasseförslaget i propositionen.
          </note>
          <note n="e45d2f8d">
            Hon sade då att det förslag regeringen lade fram var ett bra
            förslag. Instämmer arbetsmarknadsministern med detta också nu
            i efterhand? Underkänner hon därmed utskottets korrigeringar och
            det betänkande som ligger på riksdagens bord?
          </note>
          <note n="b9aab24e">
            Anf. 164 Arbetsmarknadsminister
          </note>
          <note n="ef8d17f0">
            MARGARETA WINBERG (s)
          </note>
          <note n="91178f9a">
            Fru talman! Får jag kommentera frågan om de arbetshandikappade
            först. Låt oss slå fast att Sverige har världens mest generösa
            system för arbetshandikappade. I år satsar vi 7,2 miljarder på
            särskilda åtgärder och 4,5 miljarder på Samhall. Därutöver går
            drygt
          </note>
          <note n="e2e5e144">
            10 % av de 22,7 miljarder som satsas på andra konjunkturberoende
            åtgärder till arbetshandikappade. I
          </note>
          <note n="636b0de9">
            internationellt perspektiv ligger vi väl framme.
          </note>
          <note n="17b81934">
            Jag är mycket glad över det engagemang som både
          </note>
          <note n="08df03cf">
            Kristdemokraterna och Folkpartiet har i den här frågan. Det tyder
            på att vi ändå har en gemensam människosyn. Det handlar verkligen
            om synen på människor och människors värde om också de som har
            något handikapp skall kunna komma ut och arbeta och tjäna pengar
            och även känna sitt värde.
          </note>
          <note n="83abcc3e">
            Nu har jag tillsatt en utredning som med förtur skall behandla
            lönebidraget, så att vi kan få in det i budgetpropositionen. Vi
            vet att det står väldigt många i kö för att få komma in i detta
            system. Om vi behåller
          </note>
          <note n="36a59d94">
            90 % som tak har det visat sig att de nytillströmmande stannas
            upp. Det blir inte lika lätt för nya att komma in.
          </note>
          <note n="2fe74b6f">
            Det finns också andra skäl för att titta över detta.
          </note>
          <note n="89a0ece9">
            En del myndigheter har missbrukat systemet litet grand, och det
            bidrar självfallet också till att andra som skulle ha behov av
            detta inte får del av det. Utredningen är tillsatt, den har just
            börjat arbeta, och lönebidragen kommer att finnas med i budgetpropositionen.
          </note>
          <note n="ca3dbd30">
            Anf. 165 DAN ERICSSON (kds) replik
          </note>
          <note n="8a663da7">
            Fru talman! Poängen med mitt påstående var att ministern prioriterar
            vissa grupper. Jag kan bara konstatera att i praktisk politik
            har ministern agerat tvärtom - hon har alltså försämrat för de
            arbetshandikappade. Det är kontentan av den politik ministern
            för.
          </note>
          <note n="bbbe6c41">
            Återigen gäller det a-kassan. Jag hörde mycket tydligt i går
            Ingela Thalén säga i TV att förslaget som regeringen lagt fram
            om a-kassan och försämringarna på det området var ett bra förslag.
            Nu har arbetsmarknadsutskottet ändå i sitt arbete lyckats få bort
            de värsta avarterna i förslaget. Delar arbetsmarknadsministern
            Ingela Thaléns uppfattning att propositionen var ett bra förslag?
            Det innebär ju att hon underkänner det betänkande i denna fråga
            som nu ligger på riksdagens bord.
          </note>
          <note n="d818eea3">
            Till sist har jag en annan frågeställning. Sture
          </note>
          <note n="a0a24a6f">
            Nordh sitter här. Han känner till situationen ute i kommunerna.
            Sänkningen av a-kassan från 80 till
          </note>
          <note n="2736fd0a">
            75 % har nu lett till dramatiskt ökade socialbidragskostnader.
            Det finns statistik som visar på en mycket dramatisk ökning. Detta
            innebär att man urholkar ekonomin i kommunerna, vilket i sin tur
            innebär att kommuner och landsting förmodligen kommer att börja
            varsla och säga upp ännu fler.
          </note>
          <note n="99cfe86a">
            Hur tänker arbetsmarknadsministern agera för att stoppa detta?
            Det är i kommuner och landsting som vi nu får allt fler uppsägningar
            och antalet arbetslösa ökar. Vi har lagt fram ett annat förslag
            som skulle förhindra detta. Men vad säger arbetsmarknadsministern?
          </note>
          <note n="369ac0ef">
            Anf. 166 Arbetsmarknadsminister
          </note>
          <note n="ef8d17f0">
            MARGARETA WINBERG (s)
          </note>
          <note n="0f619d7d">
            Fru talman! Vi prioriterar de arbetshandikappade.
          </note>
          <note n="2cefb730">
            Vi gör det genom de summor som går till dem. Vi gör det också
            genom att försöka förändra systemet, och göra det mer flexibelt
            så att fler kan komma in. Vi vet att fler vill komma in, och vi
            tycker att det är rimligt och riktigt att den som vill skall kunna
            få ett arbete även om man är handikappad på något sätt.
          </note>
          <note n="d697df17">
            Hur prioriterar regeringen kommuner och landsting? Till skillnad
            från den tidigare borgerliga regeringen har vi gjort ett avtal
            med kommuner och landsting som innebär att man i möjligaste mån
            skall undvika uppsägningar under 1997 och 1998. Jag tycker att
            det är litet förmätet av Dan Ericsson att prata på det här viset.
            De stora avgångarna från kommuner och landsting skedde nämligen
            mellan 1991
          </note>
          <note n="8a10e80a">
            och 1994. Ungefär 100 000 personers, företrädesvis kvinnors,
            anställningar upphörde då på det ena eller andra viset.
          </note>
          <note n="93a924c4">
            Det är självklart att vi pratar med vår utskottsgrupp och diskuterar
            bl.a. a-kassan. Den förändring -
          </note>
          <note n="3236d068">
            det var en - som handlar om att man gör vård av barn under två
            år och sjukdom överhoppningsbara i arbetsvillkoret var vi fullständigt
            överens om. Det betalas med en sjätte karensdag, som vi också
            var överens om. Med den justeringen tycker jag, precis som Ingela
          </note>
          <note n="ae9cb2b2">
            Thalén säkerligen menade, att detta är ett bra förslag.
          </note>
          <note n="0e47b904">
            Anf. 167 KARL-GÖSTA SVENSON (m)
          </note>
          <note n="f5110773">
            Fru talman! Regeringen har sent omsider kommit till insikt om
            att det var fel att återinföra dubbelbeskattningen av aktiebolagens
            vinster. Det aviserade förslaget är emellertid en halvmesyr, eftersom
            det endast omfattar onoterade bolag. Enligt propositionen är det
            inte möjligt att utforma ett förslag där lättnaden ligger i bolagsledet,
            utan den kommer att läggas i ägarledet. Det betyder med andra
            ord att det i princip blir en återgång till det av den borgerliga
            regeringen genomförda förslaget.
          </note>
          <note n="ee91f63a">
            Jag vill i detta sammanhang erinra om Anita Johanssons, Lars
            Hedfors, Göran Perssons och andra socialdemokraters onyanserade
            debatter när det gällde den borgerliga regeringens förslag om
            att slopa dubbelbeskattningen. Det var ingen hejd på falsarierna.
          </note>
          <note n="3a1441fb">
            Anita Johansson kommer väl ihåg hur man med emfas talade om slopade
            skatter för miljonärer. De dogmatiska och ohederliga inläggen
            var ju ett led i att vinna
          </note>
          <note n="a9c4633d">
            1994 års val, men de var samtidigt ett fult påhopp på
          </note>
          <note n="dbb86b20">
            Sveriges företagare.
          </note>
          <note n="8d379d63">
            Återinförandet av dubbelbeskattningen har försämrat förutsättningarna
            för nya jobb. Tusentals jobb har gått förlorade. Förstår Anita
            Johansson vilken skada som denna opportunistiska politik har gett
            upphov till? Förstår hon att agerandet också gett uttryck för
            misstroende mot landets aktiva och blivande företagare?
          </note>
          <note n="cf5f4195">
            Fru talman! Under mina elva år i riksdagen har jag vid mina kontakter
            med företrädare för små, medelstora och stora företag inte mött
            en sådan pessimism och oro inför framtiden som jag har erfarit
            under det här året. Budskapet från näringslivets företrädare har
            varit entydigt och klart. Det finns två klart dominerande skäl
            till denna oro; skattetrycket och den rigida arbetsrättslagstiftningen.
          </note>
          <note n="3d960797">
            Jag förstår mer än väl denna oro. Det finns ingen tillstymmelse
            till långsiktighet i de förslag som regeringen mer eller mindre
            ad hoc-artat släpper ifrån sig.
          </note>
          <note n="5a9e4639">
            För precis en månad sedan ställde sig en majoritet i denna kammare
            bakom ett principförslag om en förlängning av arbetsgivarperioden
            vid sjukdom med ytterligare 14 dagar. Det innebär en indirekt
            skattehöjning med flera miljarder kronor eftersom arbetsgivaravgiften
            inte sänks i motsvarande grad. Även om kompensation skulle erbjudas
            finns det ett kompakt motstånd till denna förändring från små
            och medelstora företagare. Förslaget kommer dessutom att vara
            till hinder för de arbetslösa, eftersom de som ändå får chansen
            till ett jobb sannolikt i fortsättningen måste bevisa att de är
            kärnfriska.
          </note>
          <note n="18216227">
            Samma dag som principdebatten om en förlängd arbetsgivarperiod
            genomfördes här i kammaren offentliggjordes förslaget om sänkta
            socialavgifter med maximalt 30 000 kr per företag. Den ena handen
            ger medan den andra tar tillbaka med råge. Den politiska makten
            beslutar över huvudet på bl.a. våra företagare.
          </note>
          <note n="9824a68d">
            Var finns helheten och långsiktigheten i politiken,
          </note>
          <note n="6966218b">
            Anita Johansson?
          </note>
          <note n="fe7d2d78">
            Fru talman! Jag är allvarligt oroad för den nonchalans som den
            politiska makten visar mot Sveriges företagare. Den tar inte deras
            bekymmer på allvar. I
          </note>
          <note n="f30d2133">
            den proposition som av den borgerliga oppositionen tvingats fram
            till dagens debatt föreslår regeringen sammantaget en skattehöjning
            med nästan 1 miljard kronor. Det rimmar dåligt med de små och
            medelstora företagens krav på sänkta skatter. Det är i grunden
            fråga om ett misstroende.
          </note>
          <note n="2d5aa99a">
            För någon vecka sedan offentliggjordes en departementsutredning
            om att återigen införa nya momsredovisningsregler. Utredningens
            förslag leder till nya försämringar för seriösa småföretag och
            till ytterligare hinder för att starta nya företag. Jag nämnde
            i debatten för någon månad sedan den misstro som framkommer i
            ett nyligen avgivet delbetänkande från
          </note>
          <note n="ea784e01">
            Skatteflyktskommittén, där Socialdemokraterna tillsammans med
            Centern vill beröva företagarna deras fri- och rättigheter, och
            där nyckelorden från majoritetens sida är hot och tvång i stället
            för samverkan.
          </note>
          <note n="37011ff7">
            När det gäller arbetsrättslagstiftningen, som visserligen ligger
            utanför skatteutskottets kompetensområde, flyr regeringen från
            problemen. Ledarskapet i regeringen och partiet lyser med sin
            frånvaro. Det är beklämmande att ta del av socialdemokraten och
            fackpampen Kenth Petterssons agerande när det gäller
          </note>
          <note n="5b0220ff">
            7-Eleven. Svensken är visserligen sedan lång tid tillbaka luttrad
            när det gäller socialdemokratisk regleringsiver och den politiska
            överhetens maktbegär över de enskilda människorna. Jag tror dock
            att ingen kunde drömma om att en facklig organisation skulle ställa
            upp sådana hinder i företagandets villkor som man gjort i 7-Eleven-fallet.
          </note>
          <note n="82ab7c31">
            Motsvarande företagarfientliga inställning ger
          </note>
          <note n="00986623">
            Stockholms socialdemokratiska finansborgarråd uttryck för genom
            att föreslå bojkott mot Coca-Colas storsatsning i Sverige och
            Stockholmsområdet.
          </note>
          <note n="7a352c22">
            Vem vill vara eller bli företagare under sådana premisser? Varför,
            Anita Johansson, talar Socialdemokraterna med dubbla tungor när
            det gäller företagarnas villkor i vårt land?
          </note>
          <note n="8e589bd4">
            Fru talman! En miljon människor i vårt land saknar ett riktigt
            jobb. Arbetslösheten är rekordstor och tyvärr i stigande. Sedan
            1970 har Sverige tappat
          </note>
          <note n="93ad16c5">
            480 000 jobb i den privata sektorn. Jag vill i detta sammanhang
            påminna om att valvåren 1991 förlorade
          </note>
          <note n="bdef6988">
            Sverige 1 000 jobb varje dag. Valvåren 1994, under den borgerliga
            regeringsperioden, tillkom 1 000 nya jobb varje dag. Nu är vi
            snart återigen i ruta noll. Den röd-gröna politikens effekter
            innebär att nu försvinner
          </note>
          <note n="d96bc2c9">
            1 000 jobb varje vecka.
          </note>
          <note n="f0019ca0">
            Inför valet 1994 gjorde vi moderater sannolikt att den socialdemokratiska
            löftespolitiken skulle leda till skattehöjningar med ungefär 80
            miljarder kronor.
          </note>
          <note n="da5690df">
            Socialdemokraterna, med Ingvar Carlsson i spetsen, avvisade detta
            och uttalade samtidigt i ett väljarbrev till tiotusentals hushåll
            att det första året skulle det röra sig om 3,7 miljarder kronor.
            I slutet av valrörelsen spädde Göran Persson på med ytterligare
            13,3
          </note>
          <note n="b7b2c6e9">
            miljarder kronor.
          </note>
          <note n="04c2c4f1">
            Nu vet vi svaret. Efter halva mandatperioden har skatterna i
            vårt land chockhöjts med de 80 miljarder som vi moderater förutsåg.
            Trots dessa enorma och skadliga skattehöjningar föreslår det ena
            statsrådet efter det andra nya skatter för att stärka sina revir.
            Vi hörde nyss i kammaren Margareta Winberg helt plötsligt ifrågasätta
            en ny skatt. Vart är Sverige på väg med den socialdemokratiska
            regeringen, och med
          </note>
          <note n="8ac565c0">
            Centerns hjälp?
          </note>
          <note n="c04200e9">
            Effekterna av denna skattehöjarpolitik ser vi nu följderna av.
            Bidragsberoendet ökar för varje dag som går. Allt fler människor
            i vårt land kan nämligen inte längre leva på sin lön eller pension.
            Arbetslösheten stiger. Den ekonomiska tillväxten faller dramatiskt.
          </note>
          <note n="6adfa092">
            Allt fler bedömare talar nu om nolltillväxt.
          </note>
          <note n="2f5e63c1">
            I det aktuella väljarbrevet uttalade Ingvar Carlsson: " Vad skulle
            vi ha för intresse av att chockhöja skatterna? Det ger varken
            fler jobb eller bättre ekonomi för Sverige totalt sett".
          </note>
          <note n="c1d2a17c">
            Fru talman! Detta uttalande kan jämföras med vad
          </note>
          <note n="a84d30be">
            Göran Persson uttalade i en frågedebatt med Bo
          </note>
          <note n="d65c675e">
            Lundgren strax efter regeringsskiftet 1994: "Skatter skall ses
            som ursprunget till allt ont, och en sänkning av skatterna ses
            som lösningen på alla problem. Detta är intellektuellt torftigt,
            internationellt prövat och fiaskoartat som resultat."
          </note>
          <note n="04dc75a1">
            Nu har även Göran Persson fått krypa till korset. I
          </note>
          <note n="672876b5">
            proposition 222 medger han att återinförandet av dubbelbeskattningen
            försämrat förutsättningarna för nya jobb. I propositionen medger
            han också att det finns en viss tvekan hos utländska investerare
            att välja
          </note>
          <note n="24bc762a">
            Sverige som investeringsland och att ett skäl kan vara att skattereglerna
            gör det svårt att locka kvalificerad utländsk personal till Sverige.
            Han avser därför att för sådana personer införa lättnader vid
            beskattningen.
          </note>
          <note n="cd049e88">
            Men i samma proposition aviserar han också en skärpt beskattning
            på de egna medborgarnas höga kompetens och kunskap genom ett försämrat
            inflationsskydd, och i dagarna har det tydligt framgått att
          </note>
          <note n="37d21bd6">
            Socialdemokraterna vill växla värnskatten mot en permanent ny
            skatt som skall kallas avgift. Var finns logiken?
          </note>
          <note n="78d447cd">
            Vi har under snart ett år haft en icke-regering i
          </note>
          <note n="611f53a4">
            Sverige. Carlsson inledde sin avveckling under sommaren 1995.
            Persson har sedan tillträdet flytt från de viktiga framtidsfrågorna.
            Det går inte att prata ner arbetslösheten. Det krävs en förändrad
            politik för att skapa förutsättningar för nya jobb. Den borgerliga
            oppositionen har till slut tvingat fram en motsägelsefull proposition,
            som tyvärr inte innehåller de nödvändiga förslag som behövs för
            att vända den negativa utvecklingen i vårt land. De åtgärder som
            regeringen och Centern föreslår kommer inte att leda till att
            den totala arbetslösheten minskar.
          </note>
          <note n="f70051ae">
            Fru talman! Från Moderat håll har vi under den hittillsvarande
            oppositionstiden försökt förmå Socialdemokraterna till nytänkande.
            Ännu ser vi inte några långsiktiga förändringar. Vi har med hänsyn
            till den passivitet som präglat regeringen Persson när det gäller
            att ta itu med den rekordhöga arbetslösheten presenterat ett omfattande
            program för fler riktiga jobb. Det utgår från övertygelsen att
            företagandet måste sättas högst på dagordningen och att skapa
            förutsättningar för enskilda människor att kunna leva på sin lön
            eller pension.
          </note>
          <note n="355f8bb5">
            Vi föreslår därför ett stort antal skattesänkningar i kombination
            med utgiftsminskningar för att förbättra företagarklimatet och
            för att skapa förutsättningar för enskilda människor att själva
            i högre grad kunna hantera sin vardag.
          </note>
          <note n="76c1f575">
            Under behandlingen i finansutskottet har den borgerliga oppositionen
            lagt fram ett gemensamt program i 19 punkter för att skapa förutsättningar
            för en halvering av den totala arbetslösheten. Det präglas av
            konsekvens och målinriktning. Förutsättningar skapas därmed för
            en långsiktig tillväxt och ett avsevärt förbättrat företagarklimat.
          </note>
          <note n="549152f7">
            Fru talman! Det krävs en kraftfull opinionsyttring för att skapa
            en förändrad politik i vårt land som sätter företagande, familjens
            förmåga att hantera sin vardag och kampen mot den sociala segregationen
            främst. Det är en politik som förutsätter enskilda människors
            frihet och ett förtroende för vad familj och företagande kan uträtta.
            Det krävs med andra ord en engagerad kamp för ökat välstånd. Men
            det krävs också ett ökat engagemang för företagande. Det är sannerligen
            hög tid att vi börjar älska våra företagare.
          </note>
          <note n="95daf882">
            Anf. 168 KARIN PILSÄTER (fp)
          </note>
          <note n="ede0d84d">
            Fru talman! När det stod klart att det inte skulle komma någon
            sysselsättningsproposition i maj samtidigt som arbetslösheten
            steg tiondel för tiondel tyckte vi i Folkpartiet att riksdagen
            i stället måste ta initiativet. Vi väckte en motion. Tack vare
            det och andra initiativ pressades den här diskussionen fram.
          </note>
          <note n="38c5de3a">
            Trots att det sades att regeringspropositionen egentligen var
            klar var den tydligen inte det. Men Göran
          </note>
          <note n="bddd922c">
            Persson sträckte ut en hand till Olof Johansson. Nu har de återigen
            jobbat snabbt några dagar och nätter.
          </note>
          <note n="85d322e6">
            Resultatet blev två propositioner.
          </note>
          <note n="47ea572d">
            Det är många sidor där tidigare aviserade förslag läggs fram
            en gång till. Några nyheter aviseras för senare utredning, men
            väldigt litet är konkret. Socialdemokraterna och Centern har återigen
            kokat ihop en gemensam soppa. Men om man skall göra en kulinarisk
            liknelse är den kokt på gamla rester, inköpslistor och litet spik.
            När man lyssnar på dessa diskussioner tycks det för Socialdemokraternas
            och Centerns företrädare vara viktigare vem som är kock än vad
            soppan innehåller. Precis som för Werner och Werner tycks
          </note>
          <note n="1d1bd6ef">
            "en lille en" vara ledstjärnan.
          </note>
          <note n="b5e92abc">
            Fru talman! Även om jag skojar litet i debatten är grundfrågan
            ändå på djupt allvar. Skall arbetslösheten kraftigt minska genom
            många nya jobb behöver vi ett företagsklimat och praktiska och
            ekonomiska villkor för företagandet som gör att människor vågar
            och kan satsa på att starta, driva, expandera och förverkliga
            sina drömmar och idéer. Ibland kan det från en del företrädare
            låta som att sänkta skatter är allt som behövs. Givetvis är det
            mycket mer än så. Men eftersom den här debattrundan handlar om
            skattepolitiken uppehåller jag mig konkret vid den. Skatternas
            utformning, nivåer, betalningsvillkor och övrigt regelverk är
            mycket betydelsefullt. För att företagen skall kunna fungera behöver
            vi både generella och en del riktade skattesänkningar och förenklingar.
          </note>
          <note n="6ce858ce">
            Konkret har man från majoritetens sida samlat sig till ett par
            stycken "en lille en" i den här propositionen. Man föreslår sänkt
            stämpelskatt för fastighetsöverlåtelser. Vi accepterar det. Inte
            för att vi tror att det får fart på byggandet, utan därför att
            det i denna katastrofala arbetsmarknadssituation är angeläget
            att underlätta rörlighet för människor. Nu är inte tid att säga
            nej till de förslag som trots allt kommer fram, även om det behövs
            mycket mer. Vi vänder oss mot tanken att detta skulle gynna nyproduktionen
            genom att priserna drivs upp. Vi tror att regeringen som tur är
            har tänkt helt fel på den här punkten. Apropå soppa på en spik
            är väl detta en beställning från byggfacket.
          </note>
          <note n="72069a56">
            Man har också samlat sig till att föreslå litet förskjutningar
            av bilbeskattningen, och vi accepterar även det. Men det lär knappast
            ge några nya jobb.
          </note>
          <note n="f4a626f5">
            Man föreslår en höjning av tobaksskatten. Det är inte för att
            skapa nya jobb, även om det vore logiskt, utan det är naturligtvis
            för att finansiera och för att man tycker att det är dåligt med
            tobak och vill ha ner den konsumtionen. Vi säger självfallet även
            ja till detta.
          </note>
          <note n="fc7d79e5">
            Vi säger också ja till att avskaffa det skattemässiga särskilda
            gynnandet av sparande i allemansfond.
          </note>
          <note n="512949a9">
            Men det kräver att de särskilda placeringsreglerna också samtidigt
            tas bort.
          </note>
          <note n="7d3cc2ff">
            Utöver detta hade det behövs väsentligt radikalare grepp. I dagens
            Expressen försöker man att spalta upp vad de olika partierna föreslår.
            Felaktigt hamnar då i
          </note>
          <note n="d6198423">
            Centern/Socialdemokraterna-spalten avskaffande av dubbelbeskattningen.
            Det är vi i Folkpartiet som föreslår det tillsammans med de övriga
            borgerliga partierna. Majoriteten vill återkomma med ett förslag
            om att delvis avskaffa dubbelbeskattningen.
          </note>
          <note n="58f17f1a">
            I propositionen står att det gäller mindre och medelstora företag.
            Per-Ola Eriksson sade tidigare här i dag att det gäller onoterade
            företag. Erik Åsbrink har sagt att det inte är så. Vi väntar med
            spänning på besked på den här punkten. Men från Folkpartiets sida
            är vi helt på det klara med att det handlar om att ta bort dubbelbeskattning
            för allt aktiesparande. Annars leder det till snedvridning. Det
            kan bli förmånligt att notera eller att inte notera. I grunden
            handlar det om att riskvilligt sparande inte skall beskattas dubbelt
            så hårt som riskfritt sparande. Dessutom är det väldigt ofta så
            att pengarna skall ut från de gamla, stora, noterade företagen
            för att kunna satsas i de nya och framväxande, dvs. onoterade,
            företagen.
          </note>
          <note n="c85cee59">
            Fru talman! Kanske är det fler än jag om ibland associerar till
            småpojkars sandlådegnabb när man hör företrädare för Centern och
            Socialdemokraterna: Ni får inte leka på vår gård; min pappa är
            polis. I varje fall är det ofta så för Socialdemokraterna att
            liknelserna hämtas från barnböckernas värld. Jag tänker också
            göra det.
          </note>
          <note n="42498d71">
            Regeringens ständiga jakt på företagens pengar bl.a. i form av
            höjda arbetsgivaravgifter, förlängda sjuklöneperioder, tidigarelagda
            momsinbetalningar och mycket annat kommer mig att tänka på Pippi
          </note>
          <note n="de894d25">
            Långstrump. Persson och Åsbrink liknar faktiskt rätt mycket Dunder-Karlsson
            och Blom som alltid försöker att komma åt Pippi Långstrumps guldpengar
            i kappsäcken. Nu har Olof Johansson och Per-Ola
          </note>
          <note n="9d9e0d9a">
            Eriksson hastigt iklätt sig rollen som poliserna Kling och Klang,
            som tämligen resultatlöst försöker att rädda Pippis pengar genom
            en mycket blygsam arbetsgivaravgiftssänkning och justering av
            momsinbetalningsreglerna. Vi vet att det i sagan alltid är Pippi
            själv som räddar kappsäcken och löser problemen.
          </note>
          <note n="62914edb">
            I verkligheten kan inte företagarna använda Pippi
          </note>
          <note n="b67cd7eb">
            Långstrumps metoder. Företagarna kan t.ex. inte strunta i att
            betala skatt innan de har fått betalt av kunderna. Men det behövs
            många av Pippi Långstrumps egenskaper för att klara sig som företagare.
          </note>
          <note n="f9ae0186">
            Man behöver entusiasm, kunnande, engagemang, uthållighet, styrka,
            uppfinningsrikedom, medmänsklighet och mycket mycket annat, och
            så måste det vara. Men det räcker inte alltid i dagens Sverige.
            Det skulle inte behöva vara på det viset. Mitt råd till Dunder-Persson
            är att titta litet mindre efter företagarnas guldpengar och litet
            mer efter det som kan göra att företagandet fungerar även för
            dem som inte ens har någon kappsäck, utan behöver riskkapital
            från annat håll. Det är bara så vi kan nå vårt mål, dvs. att den
            totala arbetslösheten skall halveras.
          </note>
          <note n="3793afe7">
            Fru talman! Vi politiker kan inte, i alla fall väldigt sällan,
            besluta fram jobben. Vi kan bara skapa förutsättningar. Men de
            allra flesta är väl i dag ändå överens om att många nya jobb skulle
            kunna komma fram i tjänstesektorn i vid bemärkelse. Då menar jag
            allt från att stressade husmödrar som jag kan köpa städhjälp till
            rockartister som Ace of Base.
          </note>
          <note n="e42cba7b">
            Därför föreslår vi en riktad skattesänkning i form av sänkta
            arbetsgivaravgifter i tjänstesektorn och hel befrielse under en
            försöksperiod för s.k. hushållstjänster. En del kallar det föraktfullt
            för pigjobb, och det smärtar mig väldigt djupt.
          </note>
          <note n="5bf85897">
            Centern och Socialdemokraterna kom tidigare överens om en skattereduktion
            för det som jag med samma terminologi skulle vilja kalla drängjobb.
            Man var övertygad om att en skattereduktion skulle göra att fler
            människor valde att anlita "vit" arbetskraft från seriösa företag
            för att göra jobb i hushållet i stället för att välja "svartjobb",
            göra det själv eller strunta i det helt och hållet. Men det gällde
            förstås en mansdominerad och befintlig sektor som haft det svårt
          </note>
          <note n="120d475c">
            - byggsektorn. Att nu göra det samma för en sektor som kanske
            blir kvinnodominerad, och som knappt finns, är tydligen helt omöjligt.
          </note>
          <note n="d0380298">
            Vi tycker att det är bättre att satsa skattereduktionen och stora
            riktade skattesänkningar på en sektor som skulle kunna växa fram.
            Vi ser det gärna som en sorts starta-eget-bidrag till en hel bransch.
            Att sänka arbetsgivaravgifterna ordentligt i tjänstesektorn och
            införa en skattereduktion för vanliga hushållstjänster skulle
            också vara genomförbart omedelbart, och det finns därför med bland
            våra reservationer, som vi har yrkat bifall till.
          </note>
          <note n="0f364628">
            Till sist, fru talman, vill jag för protokollet notera att det
            på grund av ett förbiseende av flera av oss i
          </note>
          <note n="04602843">
            Folkpartiet inte finns med någon folkpartist på reservationen
            som gäller skatteavdrag för yrkesfiskare.
          </note>
          <note n="ab8f5dfc">
            Många företrädare för Folkpartiet har drivit den idén i åratal,
            och självfallet stöder vi den. Jag yrkar därför bifall till reservation
            46.
          </note>
          <note n="3ef32606">
            Vi liberaler har i dag framför allt velat fokusera dels på att
            målet måste vara att halvera den totala arbetslösheten, vilket
            kräver en annan inriktning på politiken, dels på det som skulle
            vara genomförbart omgående. Jag har därför nu enbart tagit upp
            frågor som faller inom den ramen. Det gäller ett förbättrat företagarklimat
            och tillväxtfrämjande skattesystem med förändringar som går att
            besluta om nu.
          </note>
          <note n="63fd5ad8">
            Jag står självfallet bakom alla Folkpartiets reservationer, men
            stöder utöver nr 46 bara dem som Anne
          </note>
          <note n="4a754e0d">
            Wibble redan har yrkat bifall till.
          </note>
          <note n="6f394cae">
            (Applåder)
          </note>
          <note n="f1888cc2">
            Anf. 169 PER ROSENGREN (v)
          </note>
          <note n="873ad71d">
            Fru talman! Hur kan skattepolitik påverka sysselsättningen? Det
            finns två doktriner i detta avseende.
          </note>
          <note n="652e1da7">
            Det finns den moderata borgerliga att sänkta skatter automatiskt
            leder till en högre sysselsättning och lägre arbetslöshet. Men
            det finns också en annan doktrin som vi ställer oss bakom, nämligen
            att skatterna är ett fördelningspolitiskt instrument som gör att
            man kan ta från mindre konsumtionsbenägna medborgare och ge åt
            mer konsumtionsbenägna medborgare. På det sättet skapar man en
            efterfrågan på arbetskraft. Det är faktiskt det vi skall försöka
            debattera här i dag. Hur skall vi skapa en efterfrågan på arbetskraft?
          </note>
          <note n="daced9a7">
            Jo, den skapar man genom att företagen får mer att göra. Man
            ser till att hemmamarknaden blir starkare och att företagen får
            en större efterfrågan på sina produkter. Hur gör man då det?
          </note>
          <note n="8409aa66">
            Att i det läget lämna stora skattesänkningar åt höginkomsttagare
            och företag på olika sätt gynnar inte den politik som har till
            syfte att skapa en efterfrågan på arbetskraft - tvärtom, skulle
            jag vilja säga. Vad som behövs i dag är en röd skatteväxling.
            Det innebär de facto att man tar från dem som har ganska mycket
            och ger till dem som har mindre. De som har mindre är mer konsumtionsbenägna.
            På det sättet får vi en bättre utveckling av ekonomin.
          </note>
          <note n="0b845a41">
            Det behövs också en grön skatteväxling - en skatteväxling som
            innebär att vi går mot ett samhälle som blir mer uthålligt. Det
            pågår ett arbete i Skatteväxlingskommittén, och det kommer ett
            betänkande.
          </note>
          <note n="e8d72ef8">
            Vi ser väldigt positivt på en hårdare beskattning på miljön.
            På det sättet kan man också se till att vi får en lägre beskattning
            på arbetskraften, och därmed skapa förutsättningar för en uthållig
            ekonomi.
          </note>
          <note n="41f95bab">
            Den moderata doktrinen bygger på att företag automatiskt anställer
            mer folk bara för att kostnaden för att anställa blir lägre. Så
            är det ju inte. Visa mig den företagare som anställer mer folk
            bara för att kostnaden blir lägre, om inte efterfrågan på hans
            produkter ökar! Jag tror inte att man skall underskatta företagarna
            så till den milda grad att tro att de medvetet drar på sig kostnader
            som inte behövs. Nyanställningar sker när efterfrågan ökar och
            produktionen inte klaras med de anställda som redan finns. Det
            har inte så stor betydelse om arbetsgivaravgifterna är 1, 2 eller
            3 %
          </note>
          <note n="a393995d">
            högre eller lägre.
          </note>
          <note n="e8b3f7f5">
            Frågan är naturligtvis varför Socialdemokraterna nu aviserar
            att man vill ta bort värnskatten. Vi vet ännu inte huruvida det
            blir en avgift, som K-G Svenson säger. Förhoppningsvis kommer
            Socialdemokraterna att backa och hålla kvar det som har kallats
            värnskatt, dvs. en liten extra beskattning i den statliga skatten.
          </note>
          <note n="60f2d5fe">
            Vi menar att man redan nu skulle kunna sänka skatten för låginkomsttagarna
            genom att justera grundavdragen. Vi skulle kunna höja grundavdragen
            för de lägsta inkomsterna och faktiskt ta bort grundavdraget för
            den statliga taxeringen. Det skulle ske en ganska snabb omfördelning.
            Det skulle heller inte påverka marginalskatterna i någon större
            utsträckning.
          </note>
          <note n="07bde9c2">
            Det har vi föreslagit under lång tid. Det kanske blir den linjen
            Socialdemokraterna väljer. Det välkomnar vi i så fall. Vi ser
            med spänd förväntan fram emot det socialdemokratiska förslaget
            till ersättning av värnskatten. Vi tror, precis som K-G Svenson
            och Moderaterna, att det kommer att behövas. Om vi skall klara
            den offentliga ekonomin och statsfinanserna måste vi ha inkomster
            som balanserar de utgifter vi har.
          </note>
          <note n="9b960c46">
            Det är också väldigt viktigt med stabila regler på skattesidan,
            både vad gäller företagsbeskattning och personbeskattning. Ge
            besked så fort som möjligt, helst tidigt i höst, om hur ni skall
            ha det med värnskatten, så att folk vet vad som gäller!
          </note>
          <note n="4fadc682">
            När det gäller företagsbeskattnigen kan jag säga att de nya energiskatterna
            har diskuterats förut. Vi har haft den debatten. Vi tycker fortfarande
            att man skall vara litet mer försiktig. Det finns utrymme att
            höja bolagsskatten från 28-30 %. Flera företrädare för industri
            och andra företagsorganisationer förordar faktiskt den lösningen.
            Det är bättre att beskatta vinster än att beskatta omsättningen
            eller göra andra manipulativa åtgärder.
          </note>
          <note n="6aa14162">
            Vi menar också att man skulle kunna införa en värnskatt på företagen.
            På vinster t.ex. över 50 miljoner skulle man kunna ta 5 % extra.
            Det skulle ge ett tillskott till statskassan, och det skulle visa
            att situationen är ganska allvarlig.
          </note>
          <note n="9f8717d2">
            Vi har föreslagit att man skall göra någonting åt dubbelbeskattningen.
            Vi vidhåller att det skall göras på företagssidan. Jag har svårt
            att se problemen eller att det skulle vara omöjligt. Jag tror
            att det finns möjligheter att ordna så att dubbelbeskattningen
            försvinner på företagssidan.
          </note>
          <note n="3f409c0d">
            I samband med detta vill jag också ta upp riskkapitalavdraget.
            En av de största flopparna på företagsbeskattningens område som
            denna kammare har gjort var att införa riskkapitalavdraget. Det
            vore intressant om Socialdemokraternas företrädare under en halv
            minut kunde ge sina synpunkter på det nyligen införda riskkapitalavdraget,
            som vi har beslutat skall upphöra.
          </note>
          <note n="a629422e">
            Socialdemokraterna vill nu sänka egenavgifterna på de första
            600 000 med 5 %. Vi tycker att det är ett ganska stort läckage
            när man låter alla företag få detta. Varför inte låta det gälla
            företag med mindre än
          </note>
          <note n="02f56bbe">
            50 anställda? Det förslaget skulle vi i så fall kunna instämma
            i. Men vårt förslag är naturligtvis ännu bättre: att man tar bort
            egenavgifterna på de första
          </note>
          <note n="0168bdba">
            40 000 kronorna för egenföretagare. Det skulle verkligen gynna
            en ökning av sysselsättningen, framför allt av företagandet.
          </note>
          <note n="9a7ca8f7">
            De konkreta förslagen när det gäller stämpelskatten säger vi
            nej till. Den tillfälliga nedsättningen tror vi inte kommer att
            skapa ett enda nytt arbete. Däremot kanske borttagandet av accisen
            kan skapa en större optimism i samhället. Men vi tycker också
            att fordonsskatten måste förändras. Man måste beskatta bilar med
            en hög bensinförbrukning på ett annat sätt än man gör i dag.
          </note>
          <note n="11cb8f37">
            Däremot tycker vi att det är bra att det kommer en översyn av
            reglerna på tjänstesektorn. Vi har avsatt 5
          </note>
          <note n="afe9049e">
            miljarder för att genomföra förändringar på den privata tjänstesektorn.
            Vi har också avsatt 5 miljarder för den offentliga sidan - kommuner
            och landsting.
          </note>
          <note n="8191eada">
            Slutligen vill jag yrka bifall till reservationerna 15
          </note>
          <note n="03ecf5ae">
            och 35.
          </note>
          <note n="b6965fc8">
            Anf. 170 RONNY KORSBERG (mp)
          </note>
          <note n="40c55688">
            Fru talman! Under huvudtiteln Lång dags färd mot natt har debatten
            nu kommit till kapitlet Skatteutskottets runda. Här har i dag
            gjorts en hel del utvikningar i olika ämnen. Här har blickats
            bakåt och framåt, men jag skall försöka hålla mig till det som
            den här rundan handlar om, nämligen skattepolitiken.
          </note>
          <note n="4d8fcebf">
            Varför nu denna något raljanta inledning? Jo, därför att jag
            tyvärr inte kan komma ifrån en lätt känsla av cynism i hela den
            här tillställningen, att man inte i första hand bekymrar sig om
            de arbetslösa, utan att detta är ett slags spel för galleriet:
            Vem är det som har initiativet, vem kommer med bra och dåliga
            förslag, vem gör något och vem gör inte något? Jag skall försöka
            hålla mig till skatteområdet och ta det här på allvar när vi nu
            ändå har samlats.
          </note>
          <note n="18115923">
            Dessa förslag, som kanske är framtvingade eller som ändå fanns
            och lades fram någon månad tidigare än vad det var tänkt - på
            vilket sätt påverkar de sysselsättningen, på vilket sätt bidrar
            de till möjligheten för arbetslösa i Sverige att få ett jobb?
            Jag tänker då både på de konkreta förslag som vi nu skall fatta
            beslut om och på de aviserade förslagen.
          </note>
          <note n="3176153c">
            Om man tittar på i första hand de direkta förslagen litet uppifrån
            finner man att där inte finns så mycket som man definitivt kan
            påstå kommer att skapa nya jobb. Förslagen präglas av en mycket
            stor osäkerhet.
          </note>
          <note n="b1139f50">
            Ta t.ex. förslaget om att sänka stämpelskatten, som kostar ungefär
            3 miljarder. Vilka analyser ligger bakom påståendet att detta
            skulle skapa jobb genom att man bygger nya hus? Är det så enkelt
            att en sänkning av stämpelskatten, som är en mycket liten del
            av kostnaden när man köper ett hus, skulle sätta i gång något
            slags byggboom eller åtminstone röra om på ett sätt som skulle
            skapa sysselsättning? Vi är från Miljöpartiets sida oerhört tveksamma
            till den typen av åtgärder.
          </note>
          <note n="db57d414">
            Jämför detta med kostnaden för det som man från
          </note>
          <note n="8a3fb1e6">
            Centerpartiet här har kallat ett påbörjande av skatteväxlingen,
            där man växlar ungefär 2 miljarder eller någonting runt 1 % av
            BNP. Om man nu bekymrar sig om fastighetsmarknaden, varför ger
            man sig då inte på fastighetsskatten, som man har lovat? I dag
            har en massa människor faktiskt inte råd att bo kvar i sina hus.
            I stället säger Thomas Östros i medierna att vi skall bromsa upp
            det här förslaget, dvs. man skall skjuta problemet framför sig.
            Det är ingen lösning.
          </note>
          <note n="acd51d46">
            Om ni nu vill göra något på fastighetsmarknaden, så gör det ni
            har lovat, och experimentera inte med den här typen av förslag,
            som förmodligen inte kommer att leda till ett enda nytt jobb!
          </note>
          <note n="0b615be6">
            Sedan uppehåller man sig en del kring bilmarknaden i Sverige.
            Bilindustrin skall ge oss nya jobb. Vi kan inte se det som något
            annat än ett utslag av traditionell industripolitik, som jag tror
            att vi måste vänja oss av med om vi skall komma någonstans med
            att öka sysselsättningen. Här vill man t.ex. slopa försäljningsskatten
            och höja fordonsskatten. Till vilken nytta då? Vem i denna kammare
            - eller ute i landet - tror att denna förändring kommer att skapa
            jobb i Sverige? Och vad har det för andra effekter?
          </note>
          <note n="7aa8e62e">
            Vad man borde göra, om man nu bekymrar sig om bilmarknaden, är
            ju att se till att förändringarna blir sådana att vi får ned bensinförbrukningen.
            Om man vill ändra beskattningen på bilområdet skall man naturligtvis
            se till att utsläppen från bilarna påverkas.
          </note>
          <note n="207b7515">
            Det finns tre sätt att göra det: att se till att vi får fram
            snålare motorer, att se till att man kör mindre och att se till
            att man byter bränslet. Genom att använda skatteverktyget inom
            bilsektorn på ett sådant sätt skapar man förändringar i kostnadsrelationerna
            mellan olika bränslen, och man skapar incitament för att utveckla
            nya bilmodeller. Det skapar däremot jobb! Här har man i stället
            koncentrerat sig på ägandet av bilarna och flyttar om kostnaderna
            där. Vi är ytterst tveksamma till om detta över huvud taget kommer
            att ha någon effekt på sysselsättningen.
          </note>
          <note n="7cbf2882">
            Sedan aviserar man ett förslag om att förmånsbeskattningen på
            bilar skall minska. Men det är väl inte en minskning av beskattningen
            av bilismen som vi behöver för att skapa nya jobb! Det är ju beskattningen
            av arbete som är problemet - det är ju den beskattningen som är
            för hög. Det vore kanske bättre att vi koncentrerade oss på att
            se till att vi har råd att minska den skatten, och det gör man
            genom att höja skatten på det vi vill bli av med - energi och
            ändliga råvaror.
          </note>
          <note n="dbdfe041">
            Ett tredje område som berörs i skattehänseende är företagsamheten.
            Låt mig säga direkt att vi är väldigt positiva till mycket av
            det som sägs i det här betänkandet. Jag skall inte bara stå här
            och gnälla eller raljera. Men om vi håller oss till skatteområdet
            måste vi ändå, som jag sade inledningsvis, fråga oss: Vad får
            det här för effekt totalt sett? Vi är mycket positiva till att
            man inriktar sig på småföretagsamheten. I det sammanhanget vill
            jag passa på att yrka bifall till reservation 49, som handlar
            om just företagssatsningar.
          </note>
          <note n="e02684bc">
            Men låt oss ta förslaget om att göra sig av med en del av dubbelbeskattningen.
            Det kanske inte i första hand är de ekonomiska effekterna av det
            som gör att vi tycker att det är ett bra förslag, utan det är
            att det är en mycket viktig signal om att det är okej att vara
            företagare här i landet, att det är okej att sysselsätta sig själv
            och andra, att det är okej med självtillit. Det tror vi är viktigt,
            och vi ser fram mot att få ta del av hur ett sådant förslag kan
            utformas. Om det sedan skall finansieras på det sätt som aviseras
            får vi väl återkomma till och debattera när vi ser förslagen konkret.
          </note>
          <note n="389564f7">
            Sedan till förslaget om sänkt arbetsgivaravgift med 5 %, det
            som åtminstone Centerpartiet kallar för en start på skatteväxlingen.
            Vi är naturligtvis positiva till att man genomför den här förändringen
            - det har vi tjatat om i åratal: Minska skatten på arbete och
            höj den på energi och råvaror. Men man blir litet tveksam när
            man ser denna oerhörda försiktighet från majoritetens sida.
          </note>
          <note n="7201ca47">
            Låt mig läsa några rader ur skatteutskottets yttrande i den här
            frågan. I och för sig konstaterar man att det är väldigt viktigt
            att de indirekta lönekostnaderna reduceras och att det går snabbt,
            men man bedömer att det inte är möjligt att snabbt skapa ett underlag
            för allmän skattelättnad genom system med skatteväxling.
          </note>
          <note n="a61526a5">
            Det är något slags osäkerhet och motsägelse i det här yttrandet.
            Jag vet inte om det andas motvilja eller oförmåga att förstå det
            enkla och självklara i att skatterna faktiskt styr hur företagen
            agerar när det gäller att investera - om man investerar i arbete
            eller i maskiner.
          </note>
          <note n="d2b3283c">
            Är det Socialdemokraterna eller Centern som tvekar, eller båda?
            Det spelar kanske inte så stor roll. Det intressanta är väl om
            detta verkligen är startpunkten för en ordentlig skatteväxling.
            Det hjälper nämligen inte med dessa små marginella justeringar.
            Det är, som jag sade, positivt om den här starten kommer till
            stånd, men det krävs mer. Det krävs ett nytt sätt att se på hur
            vi använder skatteinstrumentet för att skapa förutsättningar för
            sysselsättningen.
          </note>
          <note n="fcc83962">
            Det måste till rejäla förändringar i kostnadsbilden när det gäller
            skatten på arbete. Den måste sjunka ordentligt, drastiskt. Vi
            har lagt fram förslag som handlar om en skatteväxling på ungefär
            100 miljarder.
          </note>
          <note n="79befdb9">
            Det är ändå en ganska liten del av de totala skatteintäkterna
            i det här landet. Detta skall ske under ett antal år och naturligtvis
            inte under ett eller två år.
          </note>
          <note n="3f9adb86">
            Men inget annat parti, framför allt inte regeringsmajoriteten,
            har andats något om att detta kan vara en väg att gå, att man
            skall ta rejäla tag, att man skall förflytta beskattningsunderlaget
            och se till att skattebasen i framtiden i huvudsak blir energi
            och råvaror i stället för arbete. Det handlar också om den styreffekt
            som en sådan förändring av skattesystemet skulle innebära.
          </note>
          <note n="64bc3aff">
            Låt oss hoppas att det nu är på det sättet! Vi hade naturligtvis
            sett att man redan nu hade tagit chansen att göra ordentliga förändringar
            i skattestrukturen. Låt mig bara sammanfatta det här inlägget
            när det gäller skatteförslagen i betänkandet och deras förutsättningar
            att på något aktivt sätt påverka sysselsättningen!
          </note>
          <note n="26ff2f13">
            Det är ändå därför vi är här. Det är därför som förslagen läggs
            fram.
          </note>
          <note n="d867abd7">
            Jag är ytterst tveksam till att dessa förslag kommer att ha någon
            som helst effekt på sysselsättningen. Man kan naturligtvis alltid
            hoppas och tro. Framtiden får utvisa hur det blir. Men, som sagt,
            jag är mycket tveksam. Om det beror på att detta är ett hastverk
            eller på att det finns en oförmåga är ganska ointressant. Jag
            tror inte att de arbetslösa bekymrar sig så mycket om varför.
            De har nog för länge sedan resignerat när de har följt den här
            debatten och hört dessa förslag.
          </note>
          <note n="dbcd759e">
            Jag har inte mycket mer att tillägga. Vi får se om debatten framöver
            kan bringa klarhet i hur man egentligen ser på möjligheten att
            använda skatteinstrumentet i framtiden för att skapa jobb.
          </note>
          <note n="8aebb051">
            Anf. 171 MICHAEL
          </note>
          <note n="f9b98e3a">
            STJERNSTRÖM (kds)
          </note>
          <note n="51c70a89">
            Fru talman! Det har snart gått två år sedan Sverige fick en socialdemokratisk
            regering. När nu halva mandatperioden har gått kan det vara lämpligt
            att summera vad de socialdemokratiska regeringarna har gjort på
            skatteområdet. En fråga som naturligen infinner sig är på vilket
            sätt förändringar på skatteområdet, dvs. skattehöjningar, positivt
            har bidragit till nya jobb.
          </note>
          <note n="e23ed383">
            Den huvuduppgift som Socialdemokraterna gick till val på var,
            som bekant, att minska arbetslösheten.
          </note>
          <note n="7c4fd138">
            I den ekonomiska partimotionen i maj 1994 skrev
          </note>
          <note n="747fdb66">
            Socialdemokraterna att det går att föra en politik
          </note>
          <note n="15582557">
            "som pressar ner den öppna arbetslösheten till under fem procent
            redan under nästa år". I valmanifestet skrev Socialdemokraterna:
            "En socialdemokratisk regering kommer att pröva nya grepp för
            att stimulera företagen till nyanställningar. Vi vill underlätta
            för företag att expandera och nyanställa. Stödet till nyanställningar
            måste göras riktat, så att det verkligen leder till nyanställningar."
            Var finns dessa förslag? De finns i alla fall inte hos regeringen.
          </note>
          <note n="8a7cc903">
            Sedan valet 1994 har regeringen genomfört massiva skattehöjningar
            på löpande band utan att fundera på hur det påverkar sysselsättningen.
          </note>
          <note n="b8178a65">
            Under 1995 höjdes skatterna med 40 miljarder, och under 1996
            höjs skatter med 22 miljarder. Vidare innebär de beslut som riksdagen
            med all sannolikhet kommer att fatta här i kväll att skatterna
            höjs med totalt 14 miljarder 1997 och lika mycket 1998. Totalt
            innebär det skattehöjningar i storleksordningen 90
          </note>
          <note n="bef325a8">
            miljarder kronor under mandatperioden. Det är ungefär tre gånger
            så mycket som Socialdemokraterna vågade visa upp i valmanifestet
            från augusti 1994. De skattehöjningar som är särskilt skadliga
            är de som har genomförts på arbete och som påverkar sysselsättningen
            mycket negativt. Exempel på sådana skattehöjningar är höjda arbetsgivaravgifter,
            återinförd dubbelbeskattning och höjd inkomstskatt. Enbart dessa
            skattehöjningar uppgår till 21 miljarder kronor under 1995.
          </note>
          <note n="4b8fd4b6">
            De små skattelättnader som nu föreslås i propositionen skall
            ses i ljuset av de tidigare massiva skattehöjningarna. De små
            ljusglimtar på skatteområdet som finns i propositionen beträffande
            arbete är bl.a.
          </note>
          <note n="46bdd6fe">
            en reducerad arbetsgivaravgift med 2 miljarder kronor och ROT-avdrag
            på 1,5 miljard.
          </note>
          <note n="9d2c3ae7">
            Men samtidigt som dessa skattelättnader införs kommer nya skattehöjningar
            på hushåll och företag, t.ex. ej fullt inflationsskydd i skatteskalan
            och en begränsad uppräkning av brytpunkten samt en begränsad avsättning
            till periodiseringsfond och en förlängd arbetsgivarperiod i sjukförsäkringen.
            Skattehöjarsjukan har således inte gått över. Regeringen tar med
            den ena handen och ger med den andra och verkar fullständigt sakna
            en strategi för sina åtgärder. Det är vidare märkligt att Centerpartiet
            kan ställa upp på en proposition som inte tar ett helhetsgrepp
            om arbetslösheten.
          </note>
          <note n="30450abb">
            De som får betala för regeringens handlingsförlamning är de arbetslösa
            som nu blir fler för varje vecka. Det är självklart ett gigantiskt
            misslyckande för Socialdemokraterna som i valrörelsen sade att
          </note>
          <note n="902b821b">
            "jobben, jobben, jobben" var den viktigaste frågan och som lovade
            att den socialdemokratiska regeringen skulle pressa ned arbetslösheten
            tiondel för tiondel.
          </note>
          <note n="ad258030">
            Så blev det inte.
          </note>
          <note n="77a7a4a9">
            Fru talman! Regeringen anför i propositionen under avsnittet
            En skattepolitik för arbete att ett viktigt mål för skattepolitiken
            är att etablera ett stabilt regelverk som skall ge förutsägbara
            förutsättningar för företagen. Kristdemokraterna instämmer i denna
            ambition.
          </note>
          <note n="e24667c1">
            Tyvärr kan vi konstatera att huvuddelen av förslagen i propositionen
            antingen är temporära eller att man har bytt en skatt mot en annan.
            Detta skapar just den oförutsägbarhet som skadar en positiv, långsiktig
            och stabil utveckling.
          </note>
          <note n="a571ea08">
            Den turbulens som det talas om i propositionen har regeringen
            själv åstadkommit genom sina ideologiskt betingade återställare
            tillsammans med Vänsterpartiet hösten 1994. Kristdemokraternas
            yrkanden tar sikte på en bättre kontinuitet och långsiktighet
            än den som regeringen har föreslagit. Vi avvisar förslag som ytterligare
            urholkar skattereformen och höjer skatten på företag.
          </note>
          <note n="dfbe13ee">
            Kristdemokraterna anser att skattepolitiken måste ges en sådan
            inriktning att det totala skattetrycket sänks, främst genom att
            skatten på arbete sänks.
          </note>
          <note n="b2851e1b">
            Kristdemokraterna stöder regeringens förslag att sänka arbetsgivaravgifterna
            men anvisar en annan finansiering. Därutöver är det angeläget
            att den del av tjänstesektorn som riktar sig till de privata hushållen
            får skattelättnader som leder till utveckling och expansion. Vårt
            förslag är att man skall genomföra en kraftfull sänkning av skatten
            på arbete i den del av tjänstesektorn som riktar sig till de privata
            hushållen.
          </note>
          <note n="26b89213">
            Även de skattebelastningar på sparande och kapitalbildning som
            försämrar förutsättningarna för investeringar måste åtgärdas.
            Tillgången på riskkapital måste bli bättre. Kristdemokraterna
            anser inte att risksparande skall beskattas hårdare än det relativt
            riskfria banksparandet. De nya reglerna för företagens momsinbetalningar
            som gäller ny tidpunkt för redovisning och inbetalning av mervärdesskatt
            måste rivas upp.
          </note>
          <note n="a12bc8d9">
            Företagsstöden bör ses över och sänkas i utbyte mot sänkta arbetsgivaravgifter.
            Detta är nödvändigt för att tillväxten skall kunna ta fart.
          </note>
          <note n="027989a1">
            Jag står självfallet bakom samtliga kristdemokratiska reservationer
            men yrkar endast bifall till reservation nr 5.
          </note>
          <note n="32a5044a">
            Anf. 172 ANITA JOHANSSON (s)
          </note>
          <note n="8e146ee6">
            Fru talman! För oss socialdemokrater är den viktigaste politiska
            uppgiften att lösa problemet med arbetslösheten. Nu går vi från
            ord till handling med ett konkret program. Redan i vårt valmanifest
            hösten
          </note>
          <note n="a91cd12c">
            1994 talade vi klart och tydligt om Sveriges allvarliga ekonomiska
            läge för svenska folket.
          </note>
          <note n="e1107207">
            Det finns en risk att våra barn och barnbarn får det sämre än
            den generation som jag själv tillhör. I den uppgörelse som vi
            socialdemokrater nu träffar med
          </note>
          <note n="6b326246">
            Centern visar vi på politisk kraft och handling. Därför är det
            bra, fru talman, att riksdagen nu diskuterar och beslutar om åtgärder
            för att komma till rätta med arbetslösheten.
          </note>
          <note n="5c5457ac">
            I det åtgärdsprogram som nu behandlas har som vanligt skatterna
            en stor och viktig betydelse.
          </note>
          <note n="fa3f3bcd">
            Fru talman! "Politik är att vilja", som Olof Palme så bra uttryckte
            det. Därför ett stort tack från min sida till Centerpartiet och
            speciellt till Rolf Kenneryd för det konstruktiva arbetet med
            våra förslag från skatteutskottet. Det känns bra både för det
            svenska folket, och inte minst för våra företag, att det finns
            två partier som vill något och tar ansvar för den ekonomiska politiken
            och därmed också sysselsättningen.
          </note>
          <note n="436208a8">
            Svenska folket kan skatta sig lyckliga över att slippa moderat
            skattepolitik. Det finns, fru talman, långtgående skillnader mellan
            oss socialdemokrater och högern när det gäller synen på skattepolitiken.
            I
          </note>
          <note n="561ead4e">
            vårt yttrande till finansutskottet föreslås många viktiga förändringar
            på skatteområdet just för att främja tillväxt och därmed sysselsättning.
          </note>
          <note n="0fb10f58">
            Karl-Gösta Svensson och övriga moderater anser att skattesänkningar
            har ett egenvärde och menar att skatterna är det främsta problemet
            i den svenska ekonomin. Vi socialdemokrater ser skatterna som
            ett sätt att finansiera vår välfärd. Hur skulle vårt välfärdssamhälle
            se ut om moderaterna fick igenom sina skattesänkningar som nu,
            i detta betänkande, uppgår till 60 miljarder kronor?
          </note>
          <note n="265c4e49">
            Vad innebär då våra förslag i den proposition vi nu diskuterar?
            Det föreslås en tillfällig nedsättning av stämpelskatten i syfte
            att minska transaktionskostnaderna vid köp av fastigheter. Stämpelskatten
            sätts ned till en tredjedel vid förvärv av fast egendom och tomträtt
            under tiden den 12 juni till den 31 december. Vi förutsätter att
            det utrymme som nu skapas genom denna budgetsänkning inte tas
            i anspråk för att t.ex.
          </note>
          <note n="473a3888">
            höja mäklararvodena eller fastighetspriserna. Enligt majoritetens
            mening kan en sänkning av stämpelskatten på fastigheter underlätta
            en återhämtning inom byggsektorn, som drabbats hårt av den stora
            arbetslösheten.
          </note>
          <note n="1e461fe0">
            Fru talman! Vi föreslår också ett skifte från försäljningsskatt
            till fordonsskatt i syfte att stimulera till en förnyelse av våra
            bilar. Försäljningsskatten på personbilar slopas i miljöklasserna
            1 och 2 och sänks till 2 000 kr i miljöklass 3 med verkan från
            den 12
          </note>
          <note n="7cacd8db">
            juni i år, och givetvis skall de som betalat den gamla skattesatsen
            efter detta datum få pengarna tillbaka.
          </note>
          <note n="c7b4d2f6">
            Fordonsskatten höjs med 50 % för personbilar och med 15 % för
            dieselbilar av årsmodell 1994 eller äldre. Höjningen träder i
            kraft den 1 oktober 1996.
          </note>
          <note n="959852a2">
            Det blir också en ändring i bilskrotningslagen.
          </note>
          <note n="6c001159">
            Som vanligt går moderaterna emot även detta skatteförslag. Miljöpartiet
            yrkar också avslag vilket jag tycker är konstigt. Jag tycker att
            vi borde ha samma syn på detta, och inte minst av miljöhänsyn
            borde vi göra allt för att förbättra vår ganska gamla bilpark.
          </note>
          <note n="ade8f77d">
            Den parlamentariska kommittén KOMKOM har fått tilläggsdirektiv
            för att göra principiella överväganden av hur de ekonomiska förutsättningarna
            inom kommunikation kan användas som styrmedel för våra trafikpolitiska
            mål, och det tycker jag är bra. En särskild utredare har fått
            i uppdrag att undersöka vilka avväganden mellan olika slag av
            skatter som kan vara lämpliga ur miljösynpunkt, och det tycker
            jag också är bra. Den låga nivå på bilförsäljning som vi har i
            vårt land är inte bra, och nu måste vi ta krafttag för att få
            i gång bilförsäljningen - för miljön, för trafiksäkerheten och
            inte minst för sysselsättningen inom bilindustrin. Det har faktiskt
            varit många grabbar från Volvo som har ringt och sagt: Äntligen!
            Med det förslag som nu ligger på riksdagens bord kan det faktiskt
            bli det en prissänkning på omkring 5 %. Utskottet har föreslagit
            att denna lagändring skall gälla från den 11 juni och har därmed
            bifallit en motion från Socialdemokraterna och Centern om ändrat
            datum.
          </note>
          <note n="d28a8ef5">
            Utskottet tillstyrker också att tobaksskatten höjs med 15 %.
            När jag läste moderaternas motion på skatteområdet, så kom en
            stilla undran. Har de glömt att yrka avslag, kors i taket, tänkte
            jag, en skattehöjning som moderaterna ställer sig bakom - det
            är inte var dag man får uppleva detta.
          </note>
          <note n="9f387ec1">
            I propositionen föreslås att de särskilda skattelättnaderna för
            sparandet i allemansfonderna slopas
          </note>
          <note n="8c3dc429">
            1997. Även på detta område har moderaterna och kristdemokraterna
            yrkat avslag. Majoriteten i skatteutskottet konstaterar att skattelättnaderna
            för allemansfonderna utgör ett avsteg från principen om en neutral
            beskattning. När de gynnsamma reglerna återinfördes 1995 skedde
            det mot bakgrund av att det var stora uttag från fonderna 1994.
            Detta hade sin grund i det höga ränteläget, och det tänker jag
            återkomma till, Karl-Gösta Svensson. Med detta ställer sig riksdagen
            nu bakom en neutral beskattning av sparandet i allemansfonderna.
          </note>
          <note n="487b3a55">
            Regeringen avser att föreslå en lättnad i beskattningen av onoterade
            aktiebolag från den 1 januari
          </note>
          <note n="4e6963ac">
            1997. Utformningen skall regeringen ta ställning till efter det
            att Företagsskatteutredningen lämnat sitt förslag som förväntas
            vara klart i slutet av denna månad. Ett stort utrymme har avsetts
            för denna skattelättnad, 3,5 miljarder kronor. Avsikten är att
            riskkapitalavdraget skall slopas. Samtidigt skall avdragsrätten
            för avsättning till periodiseringsfond begränsas från
          </note>
          <note n="ffaf1a40">
            25 % till 20 % av inkomsten. Även på detta mycket generösa förslag
            yrkar moderater, folkpartister och kristdemokrater avslag. Som
            vanligt föreslås att dubbelbeskattning avskaffas helt. Riskkapitalavdraget
            behålls eller, helst av allt, förstärks.
          </note>
          <note n="a9efb9e4">
            Vi socialdemokrater och centerpartister delar regeringens uppfattning
            att det är angeläget att förbättra villkoren för mindre och medelstora
            företag och därmed skapa förutsättningar för en expansion för
            ökad sysselsättning i dessa företag. Vi föreslår en rad åtgärder
            för att göra det enklare för näringsidkare. Det är viktigt att
            kunna få förenklingar inom företagsbeskattningen, det tycker vi
            i majoriteten. Många småföretagare jag träffat efterlyser förenklingar
            när det gäller skatte- och avgiftsbetalningar, och på detta område
            återkommer regeringen.
          </note>
          <note n="a46fa9f5">
            Till hösten kommer också förslag till nedsättning av social-
            och egenavgifterna.
          </note>
          <note n="165a690c">
            Så, fru talman, till den omdebatterade frågan om tjänstebeskattningen,
            pigavdraget, det som debatterats mest på det området. Jag tycker
            själv att det är bra att regeringen nu skall tillsätta en utredning
            och göra en översyn av beskattningen inom tjänstesektorn. I propositionen
            anförs att de senaste decenniernas starka expansion inom denna
            sektor visar att den privata tjänstesektorn inte behöver skattelättnader
            eller andra stimulanser för att expandera, men låt oss få detta
            utrett, och låt oss få ett bra underlag. Det kan finnas andra
            åtgärder som kan göras än bara de s.k. ROT-
          </note>
          <note n="3bf5f5a0">
            avdragen.
          </note>
          <note n="bca747ff">
            I den moderata motionen föreslås sänkning av socialavgifterna
            och att löneavgiften avvecklas. Moderaterna ifrågasätter om moms
            över huvud taget skall tas ut på hushållstjänster. Folkpartiet
            kräver att arbetsgivaravgifterna sänks med 7 procent. Inkomstbortfallet
            bör finansieras genom sänkt företagsstöd. Det skulle vara bra,
            tycker jag, om Karin Pilsäter kunde tala om i dag vilka stöd som
            skall sänkas.Skatteutskottets majoritet instämmer i regeringens
            bedömning att det är viktigt, trots strama budgetrestriktioner,
            att de indirekta lönekostnaderna reduceras. Vi delar också uppfattningen
            att åtgärderna skall inriktas på små och medelstora företag. Även
            inom den privata tjänstesektorn får detta en motsvarande stimulans.
          </note>
          <note n="69681198">
            Vårt förslag till nedsättning av arbetsgivar- och egenavgifter
            beräknas kosta 2 miljarder kronor, 2000
          </note>
          <note n="c88e2496">
            miljoner kronor.
          </note>
          <note n="98bab4a3">
            Den aviserade nedsättningen riktar sig till alla sektorer och
            i första hand till små och medelstora företag.
          </note>
          <note n="6eb0b00f">
            Jag vill understryka att alla de förslag som vi har ställt oss
            bakom har finansierats fullt ut. De är också godtagbara ur fördelningspolitisk
            synpunkt.
          </note>
          <note n="05257b15">
            Vi är alltså beredda att satsa stora pengar till de små och medelstora
            företagen. Vi kommer också att satsa över 1 000 miljoner kronor
            på bilindustrin för att stimulera den inhemska aktiviteten. Det
            kommer vi att finansiera genom att höja inkomstskatten med 800
          </note>
          <note n="38e1c91b">
            kr för oss som har det gott ställt.
          </note>
          <note n="c58f37f0">
            Fru talman! När jag är ute på möten är det ofta människor som
            ställer frågan: Hur skall jag kunna vara med och bidra till att
            minska arbetslösheten, jag som har en bra lön och jag som har
            ett arbete? Det är bl.a. detta som vi socialdemokrater har ställt
            oss bakom.
          </note>
          <note n="0cf309cc">
            Fru talman! Det finns mycket mer i betänkandet, men jag nöjer
            mig med detta och yrkar bifall till utskottets hemställan och
            avslag på samtliga reservationer.
          </note>
          <note n="60ddaf07">
            Anf. 173 KARL-GÖSTA SVENSON (m)
          </note>
          <note n="d7a68771">
            replik
          </note>
          <note n="3f911f27">
            Fru talman! De skattesänkningar som ni föreslår kommer ni att
            ta igen med råge, Anita Johansson, vilket jag nämnde i mitt tidigare
            anförande.
          </note>
          <note n="76e345e9">
            Utan en gnutta självkritik tar Anita Johansson upp det förhållandet
            att Socialdemokraterna i valrörelsen lovade att arbetslösheten
            skulle sjunka med 5 %
          </note>
          <note n="bc2baf55">
            snabbt om ni fick regeringsmakten. Efter halva mandatperioden
            har vi en rekordhög arbetslöshet, och den stiger. Varför vill
            ni inte inse att den förda politiken leder fel? Varför tar ni
            inte konsekvenserna av era misslyckanden? Hur kan Anita Johansson
            i denna situation vara med och fatta beslut om att höja produktionsskatten
            på el, vilket leder till färre jobb? Vi hörde under debatten om
            arbetsmarknadspolitiken att de 1 800 anställda i Vargön Alloys
            i Vänersborg kan förlora sina jobb på grund av det förslaget.
            Varför utökar ni i denna situation den tid som arbetsgivaren skall
            betala sjuklön med 14 dagar? Det är en indirekt skattehöjning
            på flera miljarder för alla företagare.
          </note>
          <note n="3c28ee46">
            Och det är synnerligen allvarligt för små och medelstora företag.
          </note>
          <note n="0c88b70b">
            Anf. 174 ANITA JOHANSSON (s) replik
          </note>
          <note n="6d4ce3f2">
            Fru talman! När vi socialdemokrater återfick regeringsansvaret
            hösten 1994 fick vi ta hand om ett land i ett moras som man kallar
            det. Bl.a. hade K. G.
          </note>
          <note n="b075e83d">
            Svenson varit sakkunnig i Finansdepartementet under tiden. Vi
            har i dag hört Erik Åsbrink redogöra för hur ränteutvecklingen
            såg ut under den tiden, hur budgetunderskottet såg ut, om hur
            arbetslösheten steg, men jag skall inte upprepa dessa siffror.
            Vad gjorde ni moderater när ni var i regeringsställning? Jo, ni
            sänkte skatterna för höginkomsttagare och andra. Men ni brydde
            er inte ett dugg om de arbetslösa.
          </note>
          <note n="663a1dcc">
            Det som vi har gjort sedan vi fick tillbaka regeringsmakten är
            att försöka få ordning på det här landets ekonomi. Och äntligen
            kan vi se ett litet ljus borta i tunneln, K. G. Svenson. Man skulle
            kunna säga: Surt sa räven om rönnbären. Vi lägger nu fram en proposition
            på riksdagens bord där vi föreslår ordentliga skattesänkningar
            för små och medelstora företag. Vi föreslår rejäla subventioner,
            eller vad man skall kalla det, till svensk bilindustri för att
            vi skall få fart på den. Vi sänker skatten för husköp. Jag tycker
            att K. G. Svenson verkar vara allmänt sur och litet störd över
            att vi socialdemokrater tillsammans med
          </note>
          <note n="bd93b978">
            Centern nu lägger fram så här många bra förslag för svensk industri
            och svensk företagsamhet på riksdagens bord.
          </note>
          <note n="535a4d75">
            Anf. 175 KARL-GÖSTA SVENSON (m)
          </note>
          <note n="d7a68771">
            replik
          </note>
          <note n="79f8df96">
            Fru talman! Jag är inte sur. Jag är allvarligt oroad för de hundratusentals
            människor som är arbetslösa och som vill ha ett jobb i dag. Arbetsmarknadsministern
            sade i sitt anförande att ett av de viktigaste kriterierna för
            ett jobb var att man skulle kunna leva på sin lön. De skattehöjningar
            på 80 miljarder som ni har genomfört under denna tid har ju inneburit
            att alltfler människor inte kan leva på sin lön eller sin pension
            efter skatt. Vad gör Anita Johansson åt detta? Det är ju ett allvarligt
            samhällsproblem. Hur skall ni åstadkomma dessa förändringar med
            dessa förslag? Var kommer de nya jobben med era förslag? Ni har
            ju plockat in skatter. De frågor som jag ställde till Anita
          </note>
          <note n="8adaadca">
            Johansson om det var stora skatter som påverkade jobben direkt
            på företagen fick jag inget svar på.
          </note>
          <note n="496d8a38">
            Märk väl att valvåren 1994 och när vi lämnade regeringsmakten
            tillkom tusentals jobb per vecka. Nu förlorar vi tusen jobb i
            veckan.
          </note>
          <note n="0e12ed2e">
            Anf. 176 ANITA JOHANSSON (s) replik
          </note>
          <note n="764e9dc6">
            Fru talman! Jag trodde att K. G. Svenson hade klart för sig att
            en stark ekonomi faktiskt är en förutsättning för att man skall
            kunna bekämpa arbetslösheten. Det är det som vi gör just nu. Jag
            kanske inte är som alla andra, men jag tycker att det är mycket
            bra att vi har fått denna proposition och att vi är här mitt i
            juli för att diskutera dessa bra förslag som har kommit från vår
            regering. Jag går inte på - och det tror jag inte att svenska
            folket heller gör - Moderaternas skattesänkarpolitik. När man
            studerar era dokument och motioner kan man konstatera att det
            inte bara är fråga om de 60 miljarderna som jag talade om i mitt
            anförande, utan det handlar om 250 miljarder i skattesänkningar,
            och det handlar om åtskilliga miljarder i skattesänkningar ute
            i kommunerna. Hur skulle vår välfärd se, hur skulle skolan se
            ut, hur skulle barnomsorgen se ut, och hur skulle äldreomsorgen
            se ut om det blev en moderat skattepolitik som fick styra? Jag
            är glad över att ni inte är riktigt ensamma på högerkanten.Anf.
            177 KARIN PILSÄTER (fp) replik
          </note>
          <note n="60292ec5">
            Fru talman! Det är bra att åtminstone Anita Johansson från majoritetssidan
            tycker att det är bra att vi jobbar här. Det är i varje fall någon.
            Jag tycker också att det är bra. Och jag tycker att det hade varit
            ännu bättre om det hade varit litet mer substans i det som
          </note>
          <note n="71146d3e">
            Anita Johansson inledde med, nämligen att ni nu går från ord
            till handling i ett konkret program. Nedsättningen av stämpelskatten
            vid fastighetsöverlåtelser och förändringarna av beskattningen
            på bilar är väl knappast ett konkret program för att knäcka massarbetslösheten.
            Det hoppas jag verkligen att Anita Johansson inte tycker. Jag
            hoppas att hon tycker att det är en ganska liten del i det hela.
          </note>
          <note n="228dae9b">
            Anita Johansson sade att det i alla fall finns två partier som
            vill något, nämligen Centerpartiet och
          </note>
          <note n="6c4d0d43">
            Socialdemokraterna. Jag vill därför ställa en fråga till
          </note>
          <note n="412c810d">
            Anita Johansson: Vad vill Centerpartiet och Socialdemokraterna
            när det gäller dubbelbeskattningen, och vad är det ni vill när
            det gäller tjänstesektorn? I propositionen står det nämligen bara
            om utredningar som skall genomföras.
          </note>
          <note n="543d9225">
            Anf. 178 ANITA JOHANSSON (s) replik
          </note>
          <note n="dbafd771">
            Fru talman! Jag sade ungefär som jag sade i mitt tidigare anförande:
            Surt sade räven om rönnbären. Vi har faktiskt sagt att vi skall
            lägga 3,5 miljarder kronor på dubbelbeskattningen. Vi kommer att
            lägga 1 miljard kronor för att se till att det blir omsättning
            på de svenska bilarna här i landet.
          </note>
          <note n="6ea4cd47">
            Vi kan i dag konstatera att vi faktiskt får beröm i en annons
            i Dagens Industri i dag för att vi nu går från ord till handling
            när det gäller just småföretagarna och dubbelbeskattningen och
            annat enligt ett papper som jag just fick från Sverre Palm. Det
            kan väl vara något att suga på.
          </note>
          <note n="9124b947">
            Anf. 179 KARIN PILSÄTER (fp) replik
          </note>
          <note n="f52410dd">
            Fru talman! Lindebergs revisionsbyrå, som har satt in den här
            annonsen - jag har inte läst tidningen, men jag har fått annonsen
            i ett brev - kanske inte är lika bra som vi som är litet mer tränade
            att läsa propositioner att se skillnad mellan vad som är konkreta
            förslag, vad som är beslut och vad som är aviseringar.
          </note>
          <note n="25b0f260">
            Vi har ju inte sett något. Jag återkommer till min fråga: Vad
            är det ni vill? Det måste ni väl ändå veta.
          </note>
          <note n="bdd9d39a">
            Jag tycker inte att man kan säga att det innebär att man vidtar
            stora åtgärder genom att sänka bilaccisen, vilket leder till en
            ökad omsättning av bilar.
          </note>
          <note n="d3946ec1">
            Det är knappast några stora subventioner, som
          </note>
          <note n="aed63006">
            Anita Johansson sade, till svensk bilindustri. Om det vore så
            skulle det vara ett bra ämne för att minska företagsstödet. Vi
            har även andra förslag. De blev noggrant genomgångna i de andra
            utskotten under våren.
          </note>
          <note n="72299a35">
            Till sist vill jag bara påpeka att sänkningen av stämpelskatten
            är enligt regeringens proposition ägnad att driva upp fastighetspriserna.
            Det står uttryckligen där, så jag hoppas att det är hela regeringspartiets
            åsikt.
          </note>
          <note n="791cb833">
            Anf. 180 ANITA JOHANSSON (s) replik
          </note>
          <note n="ad80a26c">
            Fru talman! Som jag sade tidigare tycker jag att det är många
            bra förslag i den proposition som vi nu behandlar. Jag har upplevt
            under hela debatten att framför allt företrädarna för trekoalitionen
            Moderaterna, Folkpartiet och Kristdemokraterna har varit sura.
            Det är kanske därför att man i en annons i Dagens Industri talar
            om att vi nu går från ord till handling och gör någonting åt sysselsättningen.
            Många av förslagen, som just rör skattepolitiken, tror och hoppas
            jag skall främja sysselsättningen i vårt land.
          </note>
          <note n="94c1209d">
            Anf. 181 PER ROSENGREN (v) replik
          </note>
          <note n="3f0621be">
            Fru talman! Jag har fem frågor till Anita Johansson.
          </note>
          <note n="009a7f62">
            För det första: Är det rimligt att en utebliven höjning av brytpunkten
            skall finansiera sänkningen av beskattningen av förmånsbilar?
          </note>
          <note n="ac3ed337">
            För det andra säger utskottsmajoriteten att utskottet ser avvägningsproblemen
            mellan efterfrågestimulans och fortsatt budgetsanering som mycket
            svåra att lösa. I propositionen nämns tre åtgärder för att förbättra
            efterfrågesituationen: försäljningskatten på motorfordon avskaffas,
            förmånsbeskattningen av tjänstebilar sänks och stämpelskatten
            reduceras.
          </note>
          <note n="36e333d8">
            Finns det inte någon anledning att vidta några ytterligare åtgärder
            för att öka efterfrågan?
          </note>
          <note n="ea206eba">
            Är det inte onödigt att sänka socialavgifterna för alla företag?
            Borde man inte begränsa? Nu får även storföretag, de som inte
            behöver det, en nedsättning av socialavgiften. Är det nödvändigt?
          </note>
          <note n="709c02f0">
            När det gäller stämpelskatten är det så som Karin
          </note>
          <note n="e06ac478">
            Pilsäter säger, att ändringen är till för att höja priserna på
            begagnatmarknaden, för att minska avståndet mellan nyproduktion
            och äldre hus. Där har nog Anita
          </note>
          <note n="c05c62b5">
            Johansson missuppfattat situationen.
          </note>
          <note n="10080358">
            Sedan råder jag Anita Johansson att läsa resten av annonsen i
            Dagens Industri. Där står om arbetsrätten och även om andra saker.
            Ställer sig Anita Johansson bakom också de delarna i annonsen?
            Man får lov att vara väldigt försiktig med vad man tar till sig
            och vad man får beröm för.
          </note>
          <note n="4c31d52f">
            Anf. 182 ANITA JOHANSSON (s) replik
          </note>
          <note n="10c139aa">
            Fru talman! Jag tycker att det hade varit klädsamt om Per Rosengren
            hade läst på förslagen litet noggrannare. Jag tycker att det var
            bra att Vänsterpartiet hösten 1994 var med oss socialdemokrater
            och ställde upp för den politik som vi då lade fast i kammaren.
          </note>
          <note n="7ba264f1">
            Det hade också varit klädsamt om Vänsterpartiet någon gång hade
            kunnat vara med oss och fattat litet impopulära beslut.
          </note>
          <note n="7291e22f">
            Jag ställer naturligtvis inte upp på det som står i annonsen
            om arbetsrätten, men jag tänkte ändå att jag skulle tala om att
            det finns företagare som tycker att vi går från ord till handling.
            Jag ställer mig givetvis bakom det som Göran Persson i dag sade
            när det gäller arbetsrätten.
          </note>
          <note n="60afab92">
            Anf. 183 PER ROSENGREN (v) replik
          </note>
          <note n="1bd9dca1">
            Fru talman! Jag förstår inte vad Anita Johansson menar med att
            vi inte ställer upp på impopulära beslut. De beslut om 14 miljarder
            som vi var med om att fatta i saneringsarbetet var verkligen ganska
            tuffa. Det har lagt grunden för saneringen av statens finanser.
          </note>
          <note n="2ded7903">
            Jag vill också påpeka att det står i den annons som
          </note>
          <note n="82e07074">
            Anita Johansson har tillgång till att det var bra att man tog
            sitt förnuft till fånga när det gäller momsinbetalningarna. Där
            köpte ni vårt förslag. Det är bra. Det finns ytterligare saker
            i propositionen där ni har gått oss till mötes. Det är bra. Det
            gäller t.ex. socialavgifterna. Men ni har inte gått oss tillräckligt
            till mötes.
          </note>
          <note n="5b21c7af">
            Ni kunde förändra era förslag ytterligare så att ni kom närmare
            oss. Det skulle vara bättre för sysselsättningen. Ni borde komma
            med någonting som gör att vi får en bättre efterfrågan i landet.
            Då får vi också efterfrågan på arbetskraft och tar itu med sysselsättningsproblemen
            i landet.
          </note>
          <note n="ecc1ea8e">
            Anf. 184 ANITA JOHANSSON (s) replik
          </note>
          <note n="576106d2">
            Fru talman! Då kanske vi gemensamt kan jobba vidare. Jag tycker
            att det viktigaste nu är att vi alla gör så gott vi kan och använder
            våra kloka huvuden till att få bukt med den stora arbetslösheten.
            Det är det den här debatten och besluten i dag handlar om.
          </note>
          <note n="0c0be600">
            Anf. 185 RONNY KORSBERG (mp) replik
          </note>
          <note n="5304b428">
            Fru talman! Det var trist att Anita Johansson inte har fler repliker.
            Jag ville kommentera det miljövänliga i bilskatteförändringarna.
            Sänker man försäljningsskatten på bilar gynnar det naturligtvis
            större och tyngre bilar, och klodioxidutsläppen ökar. Det är vad
            som tyvärr händer just nu.
          </note>
          <note n="c03a6202">
            Jag hade tänkt fråga Anita Johansson någonting betydligt viktigare.
            Hon säger i sitt anförande att skatter har stor betydelse för
            sysselsättningen. Det var bra sagt, och jag delar den inställningen.
            Men jag skulle vilja fråga Anita Johansson - det kan hon tyvärr
            inte svara på - om hon tror att de framlagda förslagen verkligen
            leder till ökad sysselsättning. Jag var i mitt anförande något
            pessimistisk och tveksam till att det blir så. Det skulle ha varit
            intressant att höra den optimistiska prognosen över hur många
            jobb dessa framlagda skatteförslag skulle ge Sverige.
          </note>
          <note n="b5a3d0a2">
            Anf. 186 MICHAEL STJERNSTRÖM (kds)
          </note>
          <note n="d7a68771">
            replik
          </note>
          <note n="ee6df081">
            Fru talman! Det blir inte mycket av debatt då den man begär replik
            på har slut på taletiden. Men jag skall ändå säga något kort om
            dubbelbeskattningen av aktier.
          </note>
          <note n="8472768f">
            När riksdagen beslutade år 1990 att ta bort dubbelbeskattningen
            gjorde man det efter grundliga överväganden. Det var lämpligt
            att få en enkelbeskattning.
          </note>
          <note n="fc618347">
            Men sedan kom man genom ett beslut ifrån den lagstiftningen,
            vilket inneburit att man beskattar sådant kapital med 51 %, jämfört
            med 30 % skatt på risksparande i bank. En sådan skattelagstiftning
            försvårar självklart för företagen att få in riskkapital. Vid
            en expansion behövs det för att skapa nödvändiga arbetstillfällen.
          </note>
          <note n="692b5b07">
            En annan negativ effekt av dubbelbeskattningen är inlåsningen.
            Det är i allra högsta grad angeläget att få till stånd en sådan
            situation där man kan flytta medel för investeringar mellan gamla
            branscher och företag med större framtidsmöjligheter. I motsats
            till vad som anförs i propositionen gäller inlåsningseffekterna
            i stor utsträckning de stora och vinstrika börsföretagen.
          </note>
          <note n="c7c2850d">
            Den fråga som vi får återkomma till och som jag ville ställa
            till Anita Johansson är: Anser socialdemokraterna verkligen att
            inlåsningseffekterna och andra negativa effekter med dubbelbeskattningen
            enbart gäller onoterade bolag? Det får vi återkomma till.
          </note>
          <note n="c64c1e3c">
            Regeringen förutskickar i propositionen att man skall återkomma
            med förslag om lättnader av dubbelbeskattningen för onoterade
            bolag i januari 1997.
          </note>
          <note n="6660e2e9">
            Men detta är inte tillräckligt. Vi kristdemokrater anser att
            riksdagen snarast bör fatta beslut om avskaffande av dubbelbeskattningen
            för samtliga bolag. Detta är finansierat i våra ekonomiska motioner.
          </note>
          <note n="d57d38d1">
            Anf. 187 ESKIL ERLANDSSON (c)
          </note>
          <note n="b5b3fca7">
            Fru talman! Den svenska ekonomin måste vårdas.
          </note>
          <note n="1129c7c4">
            Varför det? kanske någon undrar. Jo, Sveriges ekonomi lägger
            grunden för att få fram resurser som kan stimulera näringslivet
            och därmed tillväxten. Att vårda svensk ekonomi är den viktigaste
            förutsättningen för att framgångsrikt kunna bekämpa arbetslösheten.
          </note>
          <note n="bbcc2988">
            Om inte budgetunderskottet elimineras och inflationen fås ner
            kan vi inte förvänta oss att vare sig skattesänkningar eller utgiftsökningar
            får avsedd effekt varken för sysselsättningen eller för tillväxten.
            Skattesänkningar och utgiftsökningar leder då bara till högre
            räntor och sämre betingelser för hela den svenska ekonomin och
            därmed färre jobb.
          </note>
          <note n="96c05b22">
            Förtroendet för svensk ekonomi håller på att återupprättas. Det
            får inte på något sätt äventyras. Det är nu särskilt viktigt att
            den nedåtgående räntetrenden inte motverkas och att vi åstadkommer
            uthållig balans i statens finanser.
          </note>
          <note n="f50d6a1c">
            Centerpartiet och Socialdemokraterna har under ett drygt år samarbetat
            omkring den ekonomiska politiken. Samarbetet har varit framgångsrikt,
            det får vi allt fler bevis på.
          </note>
          <note n="2a647748">
            Alla de som har skanderat ut sitt misstycke kan nu konstatera
            att viktiga resultat har uppnåtts. Sedan det ekonomisk-politiska
            samarbetet inleddes i april förra året har t.ex. räntorna gått
            ned med omkring 3,5 procentenheter och kronan stärkts med 15-20
            procentenheter gentemot EU-valutorna. Alla låntagare, företag
            såväl som hushåll, tjänar på den här utvecklingen.
          </note>
          <note n="927e83af">
            Investeringsviljan stimuleras, och vi alla innehavare av svenska
            kronor har blivit rikare i förhållande till vår omvärld.
          </note>
          <note n="ce22c5e2">
            Inflationen ligger nu på en mycket låg nivå. Det är utomordentligt
            viktigt att vi kan bryta den trend med alltför höga inflationstal
            som Sverige har haft alltför länge.
          </note>
          <note n="326190de">
            Det centrala är att vi i fortsättningen också kan kontrollera
            inflationsutvecklingen. En viktig förutsättning för detta är att
            löneökningarna generellt sett blir måttliga för att bättre stämma
            överens med vår tillväxttakt och med löneutvecklingen i våra främsta
            konkurrentländer. Annars riskerar fler anställda att förlora sina
            jobb.
          </note>
          <note n="c5adf66b">
            Centerpartiet går nu vidare tillsammans med socialdemokraterna
            med målet att halvera den öppna arbetslösheten till år 2000. Det
            är ett djärvt men nödvändigt mål för att kunna vända utvecklingen
            för alla människor som i dag känner misströstan och förtvivlan.
          </note>
          <note n="4bc0c04c">
            Sysselsättningspropositionen löser inte problemen med arbetslösheten
            helt och hållet, men den är ett första steg till ökad sysselsättning,
            ökat företagande och ökad framtidstro.
          </note>
          <note n="5e94403f">
            I dagens sysselsättningspaket satsar vi på företagen och företagandet
            bl.a. genom att arbetsgivaravgiften sänks med 5 % på en lönesumma
            upp till 600 000
          </note>
          <note n="7e2fee83">
            kronor. Vi föranstaltar om lättnader i dubbelbeskattningen för
            de onoterade bolagen, vilket kommer att stimulera riskkapitaltillförseln
            i landet.
          </note>
          <note n="a69dd025">
            De sänkta arbetsgivaravgifterna i kombination med de sedan tidigare
            beslutade energiskattehöjningarna och förslaget i denna proposition
            om en avfallsskatt innebär en milstolpe i svensk politik, enligt
            mitt förmenande. Skatteväxlingen slog igenom i det politiska arbetet.
            Centerpartiet skall göra allt för att Sverige skall gå längre
            och längre i detta avseende. Vi vill vidareutveckla och fullfölja
            arbetet med att skapa ett samhälle med både ekonomisk och ekologisk
            helhetssyn. Kretsloppssamhället rymmer tillväxt och en betydande
            del av de nya jobb som vi så väl behöver i landet.
          </note>
          <note n="354f8405">
            Så till några konkreta s.k. skarpa förslag i övrigt, som Anita
            Johansson på ett förtjänstfullt sätt har redovisat för.
          </note>
          <note n="42b4c49a">
            Stämpelskatten vid förvärv av fast egendom och tomträtter nedsätts
            temporärt för att stimulera en ökad rörelse på fastighetsmarknaden.
          </note>
          <note n="536c3cd1">
            Bilaccisen - försäljningsskatten - avskaffas och växlas över
            i höjd fordonsskatt, vilket självfallet stimulerar nybilsförsäljningen
            och därmed en förnyelse av bilparken som är en av Europas äldsta
            i genomsnitt.
          </note>
          <note n="ccc7e427">
            Tjänstebilsbeskattningen förändras och kommer att innehålla en
            rörlig kostnad för privat körning, vilket är en bra miljöåtgärd.
            Den totala beskattningen sänks dessutom något.
          </note>
          <note n="fd9639c7">
            I samband med vårpropositionen började rykten att florera om
            att O- och OTC-listade aktier skulle förmögenhetsbeskattas. Det
            slås i denna proposition fast att så inte blir fallet. För oss
            centerpartister har det hela tiden varit en självklarhet att så
            inte skulle vara fallet.
          </note>
          <note n="ab86a4ff">
            De åtgärder som föreslås är finansierade fullt ut.
          </note>
          <note n="b88be37a">
            Dessa åtgärder tillsammans med offensiva miljösatsningar och
            en delvis ny arbetsmarknadspolitik där t.ex. kommunerna ges ett
            betydligt större inflytande i arbetslöshetsbekämpningen, vilket
            för övrigt är en decentraliseringsåtgärd, ger förutsättningar
            för en ökad sysselsättning och tillväxt i Sverige.
          </note>
          <note n="a69cc641">
            Jag är fullständigt övertygad om att ord måste övergå i handling
            för att vi skall ha en chans att pressa tillbaka arbetslösheten.
            Det finns dessvärre inga patentlösningar, men för den skull tänker
            vi i
          </note>
          <note n="f4b04022">
            Centerpartiet inte sticka ned huvudet i sanden. Vi är glada över
            att vi har kunnat medverka till att konkreta åtgärder nu vidtas
            som ett första steg på rätt väg. Hädanefter skall dessutom arbetsmarknadsläget
            stämmas av varje halvår.
          </note>
          <note n="3ee6e3ef">
            Dessa avstämningar kommer vi att ta på största allvar.
          </note>
          <note n="dd26fb09">
            Anf. 188 PER ROSENGREN (v) replik
          </note>
          <note n="4721729e">
            Fru talman! Anser Eskil Erlandsson och Centerpartiet att detta
            med stämpelskatten är det mest effektiva sättet att använda 2-3
            miljarder kronor på för att öka efterfrågan i samhället?
          </note>
          <note n="321df326">
            Hade det inte varit bättre att begränsa nedsättningen av de sociala
            avgifterna för företag med upp till 50
          </note>
          <note n="d6e87f57">
            anställda och på det sättet se till att periodiseringsfondavsättningen
            fick ligga kvar på 25 % för enskilda firmor och handelsbolag?
            Hade man då inte mera gynnat små och medelstora företag än det
            "läckage"
          </note>
          <note n="0c7d6d5f">
            som ni nu står bakom?
          </note>
          <note n="a6bb1a7a">
            Anf. 189 ESKIL ERLANDSSON (c) replik
          </note>
          <note n="ea5c135d">
            Fru talman! När det gäller stämpelskatten är det konstaterat
            att omsättningen på fastighetsmarknaden har varit extremt låg
            under ett antal år, vilket har gjort att många av de branscher
            som är beroende av att det är omsättning på fastighetsmarknaden
            inte har fått den omsättning i sina företag som de har haft under
            tidigare decennier när omsättningen har varit normal. Jag tänker
            då på hantverksyrket.
          </note>
          <note n="a2a3fc72">
            När någon byter bostadsrätt, lägenhet eller ett hus krävs det
            en hel del större och mindre åtgärder. Samma sak gäller för komplettering
            av möbler och liknande. Självfallet påverkar sådana saker. Ur
            den synvinkeln är detta alltså ett skarpt förslag som jag tror
            kommer att bidra till en ökad sysselsättning.
          </note>
          <note n="ac54d24c">
            När det gäller de sociala avgifterna kan man konstatera att vi
            måste ha lagar beslutade av denna kammare som är utformade på
            ett sådant sätt att de är lätta att kontrollera och hantera både
            för de myndigheter som arbetar under regering och riksdag och
            för de företag och organisationer som skall tillämpa lagstiftningen.
            Detta är alltså förutsättningen som vi har att arbeta utifrån
            när vi skapar lagar på skatteområdet och på andra områden.
          </note>
          <note n="d107c911">
            Anf. 190 PER ROSENGREN (v) replik
          </note>
          <note n="4995ced8">
            Fru talman! Vi får väl tro att detta med stämpelskatten kan komma
            att påverka. I första hand handlar det om priserna på begagnat.
          </note>
          <note n="1abc9e26">
            Vårt förslag att man skall befria de första 40 000
          </note>
          <note n="21b80664">
            kronorna från egenavgifter när det gäller enskilda firmor och
            handelsbolag skulle lätt finansieras. Det är ett mycket enkelt
            förslag som tidigare har lagts fram här i kammaren.
          </note>
          <note n="7cc25c09">
            Anf. 191 KARIN PILSÄTER (fp) replik
          </note>
          <note n="d86702e7">
            Fru talman! Vi får alla ofta brev från människor och företagare
            runt om i vårt land. Alla har de något som de vill framföra. Jag
            tänkte bara vidarebefordra innehållet i ett av dessa brev till
            Eskil Erlandsson.
          </note>
          <note n="5afd7914">
            Brevet kommer från en kvinnlig företagare i Huddinge som ligger
            i närheten av där jag bor. Hon skriver:
          </note>
          <note n="6250c78e">
            "Det är med stor förtvivlan, irritation och en känsla av hopplöshet
            jag författar detta brev. När skall landets politiker förstå att
            beslut rörande företagande måste fattas med utgångspunkt från
            förståelse för och insikt i hur företag har det? Skall vi förväntas
            bidra till ekonomisk tillväxt och skall vi våga nyanställa och
            växa måste spelreglerna vara sunda."
          </note>
          <note n="6c6684fe">
            Sedan fortsätter brevskriverskan att berätta om de nya momsinbetalningsreglerna
            som gör att man måste jaga pengar för att betala moms i stället
            för att jaga kunder så att man kan expandera och anställa fler
            människor:
          </note>
          <note n="23c3723c">
            "Omsättningsgränsen höjs och debatten tystnar.
          </note>
          <note n="809d4263">
            Många av mina kollegor andas ut men de tänker då inte på: Vem
            garanterar att inte gränsen inte sänks igen? Det framgår mycket
            tydligt att de av Sveriges politiker som är beredda att säga ja
            till en höjd gräns inte anser principen vara mer fel än att den
            kan gälla för vissa. Det skrämmer mig."
          </note>
          <note n="5c97c3b9">
            Sedan ställer brevskriverskan frågan till mig:
          </note>
          <note n="82e8f27a">
            "Vad råder du oss att göra för att snarast få en förändring till
            stånd för att återfå de gamla reglerna?"
          </note>
          <note n="88ed4b7d">
            Det är denna fråga som jag skulle vilja vidarebefordra till Eskil
            Erlandsson och Centerpartiet. Vad råder ni den här kvinnan till?
          </note>
          <note n="6027a478">
            Anf. 192 ESKIL ERLANDSSON (c) replik
          </note>
          <note n="35e784d1">
            Fru talman! När det gäller småföretagsamheten vill jag påstå
            att jag känner den verksamheten ganska så väl inifrån.
          </note>
          <note n="90cd2d1a">
            Så över till den konkreta frågan om momsinbetalningarna. Det
            är i sig inget självändamål att förändra de inbetalningsregler
            som har gällt sedan tidigare. I
          </note>
          <note n="57de47bc">
            motsats till en del andra partier här i kammaren ser vi ju till
            att finansiera de förslag som vi ställer upp på.
          </note>
          <note n="cbea4bfc">
            Så var det när förändringen genomfördes när det gällde steg 1.
            Vi var alltså tvingade att plocka fram pengar för att finansiera
            de åtgärder som vi och socialdemokraterna ville genomföra.
          </note>
          <note n="5ee7e277">
            Det blev ju sådana konsekvenser, speciellt för små företag, att
            vi fick ta litet tillbaka. Vi lyckades hitta pengar så att vi
            kunde genomföra förändringar och lindringar i inbetalningsreglerna
            för de mindre företagen. Självfallet skulle jag vara den förste
            att önska att vi kunde gå tillbaka till det gamla. Men i motsats
            till en del andra partier här i kammaren vill vi finansiera de
            förslag som vi ställer oss bakom, och det kan vi inte med det
            statsfinansiella läge som är för närvarande i landet.
          </note>
          <note n="59940a6a">
            Anf. 193 KARIN PILSÄTER (fp) replik
          </note>
          <note n="e497bdd1">
            Fru talman! I stället för att inveckla mig i några mer debatter
            här skall jag be att få önska er alla en trevlig sommar och hälsar
            från Anita Johansson.
          </note>
          <note n="3e914059">
            Anf. 194 RONNY KORSBERG (mp) replik
          </note>
          <note n="cb4f0dd9">
            Fru talman! Jag skall också begränsa mig. Men jag antar att Eskil
            Erlandsson står bakom de förslag som ligger. Vi kanske från honom
            och Centern kan få den optimistiska prognos som jag efterlyste
            från Anita
          </note>
          <note n="354d29aa">
            Johansson. Hur många nya jobb tror ni att de skatteförslag som
            ni nu står bakom kommer att ge?
          </note>
          <note n="1cecfe7e">
            Anf. 195 ESKIL ERLANDSSON (c) replik
          </note>
          <note n="8796be23">
            Fru talman! Jag avstår från spekulationer i det hänseendet, för
            oaktat om jag eller någon annan gör ett uttalande i frågan blir
            det nämligen inget annat än spekulationer. Men vi skall trots
            allt skapa förutsättningar för ett ökat företagande och tillväxt
            i landet med de skarpa förslag som framläggs.
          </note>
          <note n="db67b8a1">
            När jag ändå har ordet skulle jag emellertid vilja passa på att
            fråga Ronny Korsberg hur han kan påstå att det inte innebär någon
            miljöförbättring att mönstra ut den gamla bilparken, som ju är
            ett av förslagen i propositionen.
          </note>
          <note n="4073de3e">
            Anf. 196 RONNY KORSBERG (mp) replik
          </note>
          <note n="1d1894fe">
            Fru talman! Jag konstaterar att Eskil Erlandsson är en försiktig
            general. Han är kanske inte så optimistisk som Anita Johansson
            var. Han kanske snarare tillhör den falang som jag själv tillhör
            och är något tveksam till om förslagen egentligen får den avsedda
            effekten.
          </note>
          <note n="4c0f5875">
            Jag hinner nog tyvärr inte utveckla tanken på miljövänligheten
            i förslaget.
          </note>
          <note type="speaker" n="5c0f3f56">
            Anf. 197 MIKAEL STJERNSTRÖM (kds) replik:
          </note>
          <u who="michael_stjernstrom_3c7039" xml:id="i-883535a27c0f3b6a-0" n="7fd223fc" next="i-8c383dec2d88fcd7-0">
            <seg n="c4e4ca69">
              Fru talman! Regeringen föreslår i propositionen en nedsättning
              av sociala avgifter. Det innebär ju i sig ett erkännande av det
              som för många är en självklarhet, att höga skatter i sig motverkar
              tillkomsten av jobb.
            </seg>
            <seg n="1da49d4c">
              Den sänkning av arbetsgivaravgiften som föreslås är så liten
              att den knappast kommer att få någon markant effekt i termer av
              nya jobb. Maximalt innebär förslaget en sänkning av företagens
              skatter, oavsett storlek, med 30 000 kr per år och maximalt 9
              000 kr för egenföretagare. Denna lindring är så marginell att
              småföretagare inte kommer att få råd att nyanställa. För större
              företag är sänkningen ännu mer marginell, eftersom företagen samtidigt
              med detta får sänkt avsättningsmöjlighet till periodiseringsfond.
              Slutsatsen för min del blir att dessa förslag knappast leder till
              fler arbeten.
            </seg>
            <seg n="c2929a07">
              Jag vill ställa en fråga till Centerpartiet: Anser
            </seg>
            <seg n="46e12b97">
              Centerpartiet att denna sänkning räcker för att stimulera till
              nyanställningar och att det inte bara innebär litet mer pengar
              i fickan på företagarna? Vill ni verkligen inte gå längre än så?
            </seg>
          </u>
          <note n="c5e4216f">
            Anf. 198 ESKIL ERLANDSSON (c) replik
          </note>
          <u who="michael_stjernstrom_3c7039" xml:id="i-8c383dec2d88fcd7-0" n="7fd223fc" prev="i-883535a27c0f3b6a-0">
            <seg n="e7bdd2c1">
              Fru talman! Självfallet hade vi önskemål om att gå längre på
              den inslagna vägen, bl.a. att fullfölja skatteväxlingen mera fullt
              ut, så att säga. Men jag måste säga till Michael Stjernström,
              precis som jag sade till
            </seg>
            <seg n="fa2588e9">
              Karin Pilsäter tidigare, att i motsats till en del andra partier
              finansierar vi de åtgärder och de förslag som vi står bakom. I
              det här fallet har det alltså inte varit möjligt att finna en
              större finansiering så att vi kan gå vidare med det som vi i sak
              och i sig skulle vilja fullfölja.
            </seg>
            <seg n="4a56bd0b">
              replik
            </seg>
            <seg n="b9a35374">
              Fru talman! Då tycker jag att Eskil Erlandsson och jag skall
              vara överens om att gå vidare på den här vägen och arbeta för
              att få kraftfulla stimulanser i framtiden, för det här är bara
              början. Jag tror personligen inte att det kommer att leda till
              nyanställningar, men det är i rätt riktning.
            </seg>
            <seg n="7f4aeefd">
              Det som Eskil Erlandsson sade, att det inte finansieras av de
              andra partierna, är ju rent nys, för det finns ju finansieringar
              också i de andra partiernas motioner. Jag kan bara tala för kristdemokraterna
              och vi har finansierat andra modeller i vår motion.
            </seg>
            <seg n="2e6216ef">
              En annan fråga som jag tänkte ta upp med Centerpartiet är stämpelskatten.
              Regeringen föreslår en tidsbegränsad nedsättning av stämpelskatten.
              Men det stora problemet på fastighetsmarknaden, som inte regeringen
              nämner med ett ord i detta sammanhang, är de kraftigt ökade taxeringsvärdena
              i kombination med höjd fastighetsskatt. Detta förhållande har
              en klart dämpande effekt på priserna på fastigheter.
            </seg>
            <seg n="acb261d4">
              Regeringsföreträdare har i riksdagen flera gånger lovat att man
              skall se över fastighetsskattens effekter.
            </seg>
            <seg n="2d746157">
              Så har inte skett. Nu säger skatteminister Thomas
            </seg>
            <seg n="08a3be54">
              Östros att det kommer ett förslag först till hösten.
            </seg>
            <seg n="29cd4236">
              Detta är ytterligare ett bevis på regeringens uppskovsoch långbänkspolitik.
            </seg>
            <seg n="897c1b7e">
              Det är till föga tröst för de människor som nu tvingas sälja
              sina hus att det blir något lättare att sälja husen i och med
              att regeringen föreslår en sänkt försäljningsskatt.
            </seg>
            <seg n="d808a862">
              Ett av skälen i propositionen för att temporärt sänka stämpelskatten
              är en ökad omsättning av fastigheter. Jag vill mot denna bakgrund
              ställa en fråga till
            </seg>
            <seg n="69161d9d">
              Centerpartiet: Vad är enligt er uppfattning problemet på fastighetsmarknaden?
              Är det en låg omsättning av fastigheter eller är det att fastighetsskatten
              är för hög?
            </seg>
            <seg n="5fe75f34">
              Anf. 200 ESKIL ERLANDSSON (c) replik
            </seg>
            <seg n="55544c39">
              Fru talman! Jag sade i mitt anförande, Michael
            </seg>
            <seg n="baceb4ca">
              Stjernström, att skatteväxlingen i och med denna proposition
              slog igenom i det praktisk-politiska arbetet. Centerpartiet skall
              göra allt för att Sverige skall gå längre och längre i detta avseende.
              Vi vill vidareutveckla och fullfölja arbetet med att skapa ett
              samhälle med både ekonomisk och ekologisk helhetssyn. Detta sade
              jag mitt anförande och det står jag alltså för.
            </seg>
            <seg n="fe2b3b28">
              När det gäller fastighetsskatten konstaterade ju
            </seg>
            <seg n="c2c847f5">
              Michael Stjernström själv att det kommer ett förslag i höst för
              det första. För det andra tycker jag att Stjernström och jag kan
              vara överens om att en sänkning eller förändring av fastighetsskatten
              absolut inte är någon sysselsättningsfråga, vilket däremot stämpelskattenedsättningen
              kan vara.
            </seg>
            <seg n="7e9fd61c">
              Fru talman! Vi behöver i vårt land fler företagare som vill och
              vågar starta och driva företag samt anställa medarbetare. För
              att Sverige åter skall bli framgångsrikt och kunna hävda sig i
              den internationella konkurrensen krävs det att företag och människor
              får möjligheter att växa av egen kraft. Skall vi komma till rätta
              med en situation där allt fler människor riskerar att permanent
              slås ut från arbetsmarknaden, måste förnyelse och förändringar
              genomföras som underlättar företagande och anställning.
            </seg>
            <seg n="8bf1c3b3">
              Regeringen har misslyckats med arbetslösheten.
            </seg>
            <seg n="d6f319fb">
              Nivån stiger dag för dag, vecka för vecka. Trots all retorik
              om sysselsättningens betydelse har regeringen fört en politik
              som direkt motverkar tillkomsten av arbeten.
            </seg>
            <seg n="966ffad8">
              För alla dem som i dag står utanför arbetsmarknaden - människor
              som oroar sig för hot om varsel eller uppsägning, unga, invandrare
              och andra som lever i osäkerhet inför framtiden - är det viktigt
              att riksdagen fattar konkreta beslut om åtgärder som ökar deras
              möjligheter att få arbete. Det gäller förändringar som stimulerar
              den tillkomst av fler arbeten i det privata näringslivet som är
              själva förutsättningen för minskad arbetslöshet.
            </seg>
            <seg n="66d1ccec">
              Vi moderater ser kampen mot den totala arbetslösheten som utgångspunkten
              för våra förslag, och vi anser att det är bråttom. Därför kräver
              vi snabba åtgärder som befrämjar tillväxt och tillkomst av arbeten
              i företagen.
            </seg>
            <seg n="c93daad7">
              Socialdemokraterna vill ha ökade satsningar på arbetsmarknads-
              och utbildningsområdena samt miljardprogram för att dölja den
              öppna arbetslösheten.
            </seg>
            <seg n="cfda18d4">
              Man är så låst av LO att man inte förmår att angripa de riktiga
              grundproblemen bakom krisen.
            </seg>
            <seg n="7ee9ba8f">
              Till skillnad från regeringen angriper vi moderater orsakerna
              till arbetslösheten - de höga skatterna, de rigida arbetsrättslagarna
              och de hämmande regleringarna som kväver företagande, tillväxt
              och arbete.
            </seg>
            <seg n="0442b893">
              Det är människors trygghet som står på spel. Vi vill ge dem som
              i dag är arbetslösa en chans att få arbete genom vårt förslag
              om arbetsrätten. Det är de arbetslösa som i dag inte har någon
              arbetsrätt som vi månar om. Det är deras trygghet och framtidstro
              det handlar om. Socialdemokraternas obenägenhet att ändra i rigida
              regler stänger ute människor från arbetsmarknaden och försämrar
              deras trygghet.
            </seg>
            <seg n="c74e2cd5">
              Regeringen har några förslag som går i rätt riktning. Men skattesänkningar
              på vissa områden kombineras med skattehöjningar på andra, så att
              slutsumman blir en ytterligare höjning av skatterna med 1
            </seg>
            <seg n="ab822183">
              miljard. Åtgärder för att riva hindren mot nya arbeten saknas,
              och nödvändiga förändringar av arbetsrätten förbises helt.
            </seg>
            <seg n="4f66d2a3">
              De tre borgerliga partierna i denna riksdag vill skapa goda villkor
              för företagande. Vår gemensamma grundsyn i näringsutskottet är
              att det är ett starkt och växande näringsliv som utgör grunden
              för tillkomsten av arbeten och därmed också förutsättningen för
              en bemästring av arbetslösheten.
            </seg>
            <seg n="0cc12805">
              Hinder som i dag finns för redan befintliga företag att växa
              och bli större måste tas bort. Samtidigt måste tillkomst av arbeten
              i tjänstesektorn och i nya arbetssektorer stimuleras. Det är en
              lång rad anpassningar till dagens omvandlingssituation som måste
              genomföras, för att vårt land skall komma upp ur den vågdal socialdemokratisk
              politik har fört oss ned i.
            </seg>
            <seg n="ae6ce1e5">
              De stora företagen utgör en omistlig drivkraft för den svenska
              ekonomin. Deras konkurrenskraft är avgörande också för många mindre
              företag som är underleverantörer och direkt beroende av storföretagens
              förmåga att hävda sig i den internationella konkurrensen. I det
              perspektivet är de negativa effekterna på sysselsättningen som
              beslutet om produktionsskatterna på el innebär ytterst beklämmande.
            </seg>
            <seg n="07da9dfa">
              Direkt stötande är tankarna på en förtida avveckling av kärnkraften,
              något som skulle leda till försämrad ekonomi, försämrad miljö,
              minskad välfärd och utslagning av företag och arbeten, i synnerhet
              i områden som är beroende av elintensiv industri. Förtida avveckling
              av kärnkraften är den mest destruktiva regionalpolitik man kan
              tänka sig. Om man med berått mod slår undan benen för våra basindustrier
              i
            </seg>
            <seg n="438c7fd3">
              Norrland och Bergslagen kan ingen regionalpolitik i världen kompensera
              skadorna.
            </seg>
            <seg n="e7a91058">
              Samtidigt som storföretagens konkurrenssituation måste värnas
              är det i mindre företag som de nya arbetena förväntas kunna öka.
              Det handlar både om redan befintliga företag, som måste få ökade
              möjligheter att växa, och nya företag.
            </seg>
            <seg n="18a554d9">
              Regeringens förslag om program för småföretagsutveckling är inte
              alls konkret och saknar en sammanhållen strategi för förnyelse
              och förbättrade förutsättningar för företagande och arbete - det
              som är utgångspunkten för de förslag vi moderater har lagt fram.
            </seg>
            <seg n="3f87bb3b">
              I propositionen föreslås vidare att 1 miljard kronor skall avsättas
              till en fond som Statsrådsberedningen skall förfoga över för samarbete
              och utveckling inom
            </seg>
            <seg n="4c7a4965">
              Östersjöregionen.
            </seg>
            <seg n="b17774e0">
              Vi moderater har sedan länge en långsiktig strategi för att främja
              självständigheten, demokratin, marknadsekonomins utveckling och
              en förbättring av miljön i de nya demokratiska länderna runt Östersjön.
            </seg>
            <seg n="809c9a14">
              Detta framgick redan i vårt budgetförslag från januari
            </seg>
            <seg n="c8950fd8">
              1995. Vi anser att svenskt stöd till våra nära grannar runt Östersjön
              är en alltför viktig fråga för att reduceras till statliga subventioner
              av sysselsättningsskäl i
            </seg>
            <seg n="7ef408d7">
              Sverige - subventioner som skall fördelas efter Statsrådsberedningens
              godtycke.
            </seg>
            <seg n="c530d8a3">
              Socialdemokraterna bedriver AMS-politik i stället för tillväxtpolitik.
              Men socialdemokratisk arbetsmarknadspolitik och socialdemokratiska
              miljardprogram gör bara Sverige fattigare. Det ökar otryggheten
              för människorna i vårt land.
            </seg>
            <seg n="540d7e72">
              Det finns bara en verksam strategi för minskning av arbetslösheten,
              och det är att skapa förutsättningar för tillväxt, ett starkt
              växande svenskt näringsliv och fler riktiga arbeten.
            </seg>
            <seg n="d50b84b9">
              Skall vi kunna pressa tillbaka arbetslösheten krävs det förnyelse
              och anpassning till den omvandlingssituation vi i dag befinner
              oss i. Det innebär att kraftfulla förändringar måste genomföras
              inom finans-, skatte-, arbetsmarknads-, utbildnings- och näringspolitikens
              områden. De förslag vi moderater har lagt fram på dessa områden
              syftar alla till att förbättra utvecklingsmöjligheterna för nya
              och redan verksamma företag, för att därmed öka människors möjlighet
              att få arbete.
            </seg>
            <seg n="e323400c">
              Det som är viktigast av allt är att ändra attityderna till företagare
              och företagande. Det måste skapas en tillförlit inför framtiden
              hos dem som överväger att bedriva företagsverksamhet. Tillförlitliga,
              konkurrenskraftiga, goda regelsystem och tydliga budskap att det
              är viktigt och hedervärt att starta och driva företag, anställa
              och att tjäna pengar är grundförutsättningar för att nya arbeten
              skall komma till. Det är bara lönsamma företag som kan skapa de
              trygga jobben.
            </seg>
            <seg n="8e971d0d">
              Sverige måste bli ett land där företagare och företagande sätts
              i centrum.
            </seg>
            <seg n="fa141dc4">
              EIREFELT (fp)
            </seg>
            <seg n="abcbfa93">
              Fru talman! Egentligen skulle det här avsnittet i debatten -
              det som i alla fall borde handla om villkoren för företagande
              - haft högsta prioritet. Det gäller frågor som de följande.
            </seg>
            <seg n="7566117c">
              Vilka faktorer är det som påverkar en anställd på
            </seg>
            <seg n="ab147b38">
              Astra eller Ericsson, när hon har en affärsidé som hon funderar
              på att pröva i en egen verksamhet? Vad är det som får henne att
              ta steget ut i det okända och starta eget, eller att låta bli?
            </seg>
            <seg n="076c5525">
              Vilka drivkrafter finns det för den som äger ett företag som
              funnits i några år och nu har 15-20 anställda, att investera ytterligare
              och nyanställa?
            </seg>
            <seg n="6272d454">
              Hur resonerar Mattias, 28, som är färdig med sin utbildning,
              har erbjudande om ett jobb i Det Stora
            </seg>
            <seg n="f0f71c55">
              Företaget AB, men samtidigt har planer på att vidareutveckla
              sitt examensarbete i ett eget företag, tillsammans med kompisen?
            </seg>
            <seg n="0cc4d1f8">
              Vad är det som ligger bakom avgörandet när ledningen för det
              stora, internationellt etablerade företaget skall besluta om nyinvesteringen
              skall ske här i
            </seg>
            <seg n="db34de43">
              Sverige eller i något annat land där man har verksamhet?
            </seg>
            <seg n="ec1ce69c">
              Riksdagens beslut om en stund hade kunnat bli sådant att det
              påverkar dessa människor, och andra i samma situation - i riktning
              mot företagande och investering, risker, mycket arbete och bekymmer,
              men också möjligheter, framför allt för de människor som kan få
              jobb i det nya eller växande företaget.
            </seg>
            <seg n="196f9d8a">
              Herr talman! Tyvärr blir det nog inte så. Majoritetens förslag
              ger inte det resultatet. Det är detta som är det centrala i Folkpartiets
              kritik: Regeringen förmår inte åstadkomma den nödvändiga förbättring
              av företagsklimatet som skulle ge oss nya jobb.
            </seg>
            <seg n="57e66051">
              Jag vet inte vem Reynoldh Furustrand och hans partikamrater tror
              sig kunna föra bakom ljuset genom att gång på gång skriva och
              säga att det är viktigt med bra villkor för företagen, utan att
              låta de vackra orden åtföljas av motsvarande åtgärder. Förvånansvärt
              nog verkar centerpartisterna nöja sig med dessa högtidliga deklarationer.
              Men dagens och morgondagens entreprenörer gör det uppenbarligen
              inte.
            </seg>
            <seg n="14a5b45b">
              Det här regeringsförslaget är alltså inget undantag när det gäller
              stora skillnader mellan ord och handling. "Det är viktigt att
              fler företag startar och fler företag växer" står det bl.a. i
              propositionen. "Det gäller att förbättra förutsättningar för enskilda
              att starta en rörelse och för små innovativa företag att växa",
              uttrycker man det på ett annat ställe.
            </seg>
            <seg n="a7f7193b">
              Men varför i fridens namn gör man då inte det, från regeringshåll?
            </seg>
            <seg n="c2d496d0">
              I några avseenden står texterna i särskilt tydligt motsatsförhållande
              till regeringens konkreta förslag, eller brist på förslag. "En
              viktig del av näringspolitiken handlar om att hindra onödig fastlåsning
              i gamla strukturer och företag", skriver regeringen t.ex.
            </seg>
            <seg n="9d127335">
              Det är precis vad dubbelbeskattningen åstadkommer. Kapitalet
              låses in i gamla företag i stället för att bli till riskvilligt
              kapital i nya och växande. Menar man vad man skriver borde man
              alltså inte nöja sig med att slopa dubbelbeskattningen i vissa
              företag. Det borde man göra omgående och fullt ut.
            </seg>
            <seg n="9cd729e0">
              "Dom små och medelstora företagens förmåga att övergå till flexibla
              arbetsorganisationer kommer att spela en viktig roll" står det
              några sidor längre fram.
            </seg>
            <seg n="c7ae69ca">
              Hur går det ihop med oviljan att modernisera arbetsrätten? Sanningen
              är naturligtvis att det inte går ihop.
            </seg>
            <seg n="f85b96a8">
              Ord och handling stämmer inte överens.
            </seg>
            <seg n="eb4a844d">
              Nu finns det en del antydningar i rätt riktning, det skall erkännas.
              Men inte heller i de delarna är handlingskraft det första man
              kommer att tänka på.
            </seg>
            <seg n="6bef53d7">
              "Kommer att övervägas", "bör ses över", "en delegation skall
              tillsättas", " återkomma senare" är uttryck som kommer igen gång
              på gång.
            </seg>
            <seg n="a2650665">
              Folkpartiets viktigaste kritik är alltså dels att huvudinriktningen
              är fel - förslagen leder inte till riktiga jobb - dels att det
              saknas viktiga åtgärder för att förbättra företagarklimatet. Våra
              förslag till sådana åtgärder har redovisats i detalj tidigare
              i dag. Det handlar bl.a. om kraftigt sänkta arbetsgivaravgifter,
              om en förenklad arbetsrätt, om att dubbelbeskattningen avskaffas
              för alla företag och om att de nya momsinbetalningsreglerna slopas.
            </seg>
            <seg n="36b37cfc">
              Den dag Socialdemokraterna och Centern överger sin tro på att
              politikerna kan administrera fram nya företag och riktiga jobb
              - eller t.o.m. locka fram dem genom vänliga formuleringar i tal
              och skrift - finns det alltså färdiga åtgärdsprogram att ta till.
            </seg>
            <seg n="158c5c5e">
              Den inriktning jag har redovisat för en liberal näringspolitisk
              finns formulerad i en avvikande mening i utskottets yrkande. Den
              handlar just om hur man skapar de goda villkor för företagandet
              som är nödvändiga för att vi skall få ett växande näringsliv och
              nya jobb. Den handlar bl.a. om avregleringsarbetet, som måste
              påskyndas, om förenklingar för tjänsteföretagen, om ändrade attityder
              till företagare och företagande och om en bättre fungerande konkurrens.
            </seg>
            <seg n="6795d885">
              De få konkreta förslag, herr talman, som näringsutskottet har
              haft att ta ställning till är det kanske inte så mycket att orda
              om. Programmet för småföretagsutveckling har en del förtjänster,
              även om man måste gå längre än vad regeringen har föreslagit när
              det gäller t.ex. just förenklingar för företagen. Men vi har alltså
              inte sett någon anledning att gå emot det regeringen trots allt
              har lyckats förmå sig till. Också här är det det som saknas som
              är det mest anmärkningsvärda.
            </seg>
            <seg n="0d7a2a83">
              När det gäller programmet för Österjöregionen anser vi att det
              måste ske en prioritering bland insatsområdena. Annars blir det
              alldeles för splittrat. Vi menar att stödet i första hand bör
              gå till vattenrening, kärnsäkerhet och energieffektivisering.
              Om näringsutskottets del i diskussionen skulle inskränkas till
              att bara gälla just de här förslagen, skulle det nog inte behövas
              särskilt många minuter. Men vårt ansvar sträcker sig alltså betydligt
              längre än så, menar jag. Det handlar om att vara pådrivande när
              det gäller åtgärder som skall få fart på företagsamheten och leda
              till nya jobb i den privata sektorn - alltså det som den nuvarande
              regeringen så totalt har misslyckats med.
            </seg>
            <seg n="9d25e59d">
              Anf. 203 LENNART BEIJER (v)
            </seg>
            <seg n="a0f418ac">
              Herr talman! Vänsterpartiet välkomnar de program om tillsammans
              3 miljarder kronor som regeringen föreslår för att ta landet ur
              sysselsättningskrisen. De föreslagna områdena - småföretagsutveckling,
              Östersjöregionen, och omställning till hållbar utveckling - synes
              mycket välmotiverade.
            </seg>
            <seg n="13d1292f">
              När det gäller det sistnämnda programmet tycker vi att det är
              bra att regeringen fortsätter på den tidigare linjen. Hösten 1994
              fick Vänsterpartiet nämligen igenom 100 miljoner kronor för samma
              ändamål. Det gav ca 300 varaktiga jobb. Vi är dock rädda för att
              programmet blir alltför begränsat. Vi vill bl.a. att ekologiskt
              inriktad utveckling inom trafik- och VA-
            </seg>
            <seg n="b72b8a1f">
              sektorerna skall ingå i programmet. Därför yrkar jag bifall till
              reservation 64.
            </seg>
            <seg n="a3ae3291">
              Det stora jobbet blir nu att konkretisera dessa program samt
              att tillsätta de personella resurser som erfordras för att få
              positiva resultat. Man kan också konstatera att programmen hänger
              ihop. Ett ökat samarbete i Östersjöregionen påverkar exempelvis
              i högsta grad det svenska näringslivet, och skulle kunna bli en
              viktig injektion för småföretagsamheten.
            </seg>
            <seg n="e9455bbf">
              På samma vis förhåller det sig med programmet för omställning
              och hållbar utveckling. Resultatet av detta bör bli att svenska
              företag skaffar sig en god konkurrenssituation när det gäller
              att bygga en hållbar utveckling också i andra delar av världen.
            </seg>
            <seg n="b460536c">
              Regeringsförslagen är av naturliga skäl till stor del relativt
              långsiktiga. Även om man kan erhålla en del snabba effekter på
              sysselsättningen, bör man vara klar över att de stora effekterna
              kommer senare. Men riktigt genomförda med tillräckliga resurser
              kan dessa program naturligtvis utgöra en del av grunden för framtida
              näringsliv och sysselsättning. Regionen runt
            </seg>
            <seg n="3f815b9b">
              Östersjön har alla förutsättningar att bli en verkligt blomstrande
              region. Till mycket stor del är programmet för Östersjöregionen
              en fortsättning på det projekt, Inlandsovalen, som fackföreningsrörelsen
              i
            </seg>
            <seg n="2b05b9c2">
              Smålands inland drev i början på 1980-talet.
            </seg>
            <seg n="fd47b757">
              Herr talman! Vänsterpartiet ställer sig alltså bakom de föreslagna
              programmen för offensiv näringspolitik. Vi anser emellertid att
              det behövs en offensiv också på kort sikt för att klara målsättningen
              om halverad arbetslöshet till år 2000.
            </seg>
            <seg n="75731000">
              Jag vill här kommentera två påståenden i proposition 222. På
              s. 5.5 säger regeringen: "En viktig del av näringspolitiken handlar
              om att hindra onödig fastlåsning i gamla strukturer och företag."
              På s. 5.9 säger regeringen: "Tillväxt och utveckling i samhällsekonomin
              skapas inte genom att använda någon särskild formel eller genom
              statliga stöd till företagare." Några rader längre fram står det:
              "Statens uppgift är att trygga de övergripande spelreglerna och
              att åtgärda olika former av marknadsmisslyckanden."
            </seg>
            <seg n="63559774">
              Självklart handlar näringspolitiken också om att undvika inlåsningseffekter
              i gamla mogna strukturer och företag. Nya siffror visar ju också
              att det främst är
            </seg>
            <seg n="7360a68f">
              IT-företag som nyanställer. Detta får dock inte innebära att
              exempelvis den traditionella svenska basindustrin förringas. Det
              är ändå på det viset att basnäringarna - gruvor, stålindustri,
              papper och massa samt sågverk och träindustri -fortfarande är
              grunden för det svenska näringslivet. Basnäringarna måste dock
              hela tiden utvecklas.
            </seg>
            <seg n="cfd80762">
              De senaste åren har inneburit ständig kris för träindustrin.
              Företag har slagits ut, nästan alla träindustrier har lagt sig
              på en miniminivå. Det gäller fönster, dörrar, trappor, lister,
              möbler, ja allt man kan tänka sig för den träindustri som är kopplad
              till husbyggnation. När det gäller träindustrin är statliga åtgärder
              nödvändiga. Man kan här tala om marknadsmisslyckanden i kombination
              med statlig sparpolitik. Träindustrin passar dessutom utmärkt
              in i det hållbara kretsloppssamhället.
            </seg>
            <seg n="8661394a">
              Jörgen Andersson har vid en interpellationsdebatt lovat att undersöka
              vilka åtgärder som skulle kunna vidtas för att undanröja de hinder
              som i dag finns för ökad svensk husexport till framför allt norra
              Tyskland. Jag kan för egen del fortfarande inte se någon annan
              modell än att staten tillsammans med banksystemet garanterar de
              eventuella ränteförluster som uppkommer. Förhoppningsvis blir
              denna garanti av övergående natur - när betalningsefterlevnaden
              blir likadan i övriga Europa som i Sverige.
            </seg>
            <seg n="0ad11ca4">
              En sådan statlig satsning kan spela en viktig roll för småhusbranschens
              överlevnad och utveckling. Ur sysselsättningssynpunkt skulle en
              sådan åtgärd få mycket snabb effekt. Inom några år skulle arbetslösheten
              pressas ned rejält i stora delar av norra Skåne,
            </seg>
            <seg n="a7f39b2e">
              Småland och Skaraborg för att nämna några regioner.
            </seg>
            <seg n="30f17e8f">
              Det vore alltså mycket väl använda statliga pengar.
            </seg>
            <seg n="759d6089">
              Men staten kan också på annat vis blåsa liv i träindustrin. Med
              något tiotal miljoner kronor skulle man tillsammans med privata
              intressenters egna insatser kunna vara med och bygga upp en ny,
              modern form av husproduktion. Denna produktion skulle också vara
              exportinriktad, men dessutom påverka utvecklingen mot ett bra
              och billigare boende i Sverige.
            </seg>
            <seg n="0705569f">
              En aktiv näringspolitik måste innehålla moment av direkta statliga
              satsningar. Dessa satsningar kan ske genom bl.a. Industrifonden
              och ALMI. Satsningarna kan med fördel bestå av delägande i ett
              inledningsskede varefter statens engagemang undan för undan avtar.
            </seg>
            <seg n="65806e77">
              Herr talman! I dessa tider borde statsmakterna engagera sig mer
              aktivt i näringslivets utveckling. Med ett stort antal projekt
              på mellan 1 miljon och några tiotal miljoner i många olika branscher
              skulle man kunna uppnå ett antal viktiga näringspolitiska mål
              och samtidigt med kraft pressa ned arbetslösheten. Det hade inte
              varit fel att satsa någon miljard även på ett sådant program.
            </seg>
            <seg n="8fb772fc">
              I ett litet land som Sverige måste det också vara staten som
              tar initiativet till investeringar i högteknologiska branscher.
              Enligt docent Anders Sjölund i liberala Nyhetsmagasinet behövs
              det ett stort antal halvledarfabriker för att klara framtidens
              behov av
            </seg>
            <seg n="44bfff93">
              IC-kretsar såsom minnen och mikroprocessorer. Det är viktigt
              att sådana investeringar sker också i Sverige och inte bara på
              alla andra ställen runt omkring i världen.
            </seg>
            <seg n="c16812e3">
              Regeringens förslag till långsiktiga åtgärder kombinerat med
              snabbverkande satsningar på exempelvis träbranschen betecknas
              vanligen som näringspolitik.
            </seg>
            <seg n="c25b4cf5">
              Det är inom dessa ramar som näringsutskottet arbetar.
            </seg>
            <seg n="cea39e8d">
              Det står dock klart för oss alla att en framgångsrik näringslivsutveckling
              också påverkas av andra politikområden såsom finans- och skattepolitik
              och inte minst Riksbankens räntepolitik.
            </seg>
            <seg n="ded55070">
              För högern är det emellertid fel med statlig näringspolitik.
              Näringspolitiken skall enligt den samlade högern skötas av företagen
              själva och marknaden.
            </seg>
            <seg n="db98fc64">
              Enligt högern behövs ingen näringspolitik alls. I stället förordar
              man gamla lösningar som skattesänkningar för högavlönade och företag,
              ökad lönedifferentiering, lägre lägstalöner, svagare fackliga
              organisationer och möjligheter för företag att säga upp vem som
              helst när som helst.
            </seg>
            <seg n="198c6f0d">
              Man frågar sig om den samlade högern har någon som helst kontakt
              med verkligheten. Har t.ex. Karin
            </seg>
            <seg n="2b266fdf">
              Falkmer verkligen talat med någon småföretagare det sista halvåret?
              Har Karin Falkmer diskuterat med någon arbetare eller tjänsteman
              om turordningsregler och ökade löneskillnader?
            </seg>
            <seg n="6141be67">
              Själv har jag fortsatt att odla mina kontakter både med småföretagare
              och löntagare. Vad gäller småföretagarna hör jag nästan aldrig
              att problemet skulle vara den svenska arbetsrätten. Både arbetsgivare
              och löntagare ser det som naturligt och självklart med principen
              sist in - först ut.
            </seg>
            <seg n="5d045886">
              Problemen är enligt småföretagarna själva räntorna, riskkapitalet
              och framför allt den svaga efterfrågan på hemmamarknaden. Men
              den samlade högern tror framför allt på uppluckrad anställningstrygghet.
            </seg>
            <seg n="3b2a08dd">
              Senast visas i en NUTEK-rapport att delaktighet för de anställda
              ger högre produktivitet och lägre sjukfrånvaro. Det är annat än
              gammal unken högerpolitik enligt principen vi här uppe och de
              där nere.
            </seg>
            <seg n="ac1aae6c">
              Herr talman! Det är pinsamt att den samlade högern är så fyrkantig
              och så traditionell. Man kan verkligen vänta sig mer av de partier
              som krävt en särskild behandling av sysselsättningsfrågan. Nu
              har ni fått chansen, men ni står fullständigt tomhänta.
            </seg>
            <seg n="fafb2622">
              Heder åt Centerpartiet som står pall mot dessa lockrop!
            </seg>
            <seg n="75aab4fb">
              Vänsterpartiet som stöder de tre långsiktiga programmen för en
              aktiv näringspolitik är däremot mycket kritiskt till vissa andra
              åtgärder som presenteras eller inte presenteras av regeringen
              och Centerpartiet.
            </seg>
            <seg n="2f7c0edd">
              De glömmer nämligen den viktiga och avgörande roll som hemmamarknaden
              spelar. Skall man nå framgång med sin satsning på småföretag måste
              det också finnas en stabil efterfrågan på hemmamarknaden. Det
              är denna efterfrågan som är smörjmedlet för småföretagen. Den
              kan skapa intresse för utveckling och kunskapshöjning. Regeringen
              borde därför dra tillbaka de senaste sparförslagen. Den alltför
              restriktiva finanspolitiken hämmar efterfrågan, och därmed småföretagsamheten.
            </seg>
            <seg n="36ed6920">
              Regeringen borde också förstå att även vanliga medborgare behöver
              stabila spelregler. Den eviga hetsen mot dem som blivit arbetslösa
              skapar knappast förtroende. Dessutom är det ytterst oroande att
              regeringen sätter så stor tillit till förändringar av arbetsrätt
              och lönebildning. Sverige blir knappast effektivare av otryggare
              arbetslivsförhållanden eller ökad lönespridning.
            </seg>
            <seg n="a660604e">
              Herr talman! I valrörelsen 1994 drev både socialdemokrater och
              vänsterpartister linjen att det behövdes stimulanser för hemmamarknaden.
              När vi nu rensat upp i det borgerliga konkursboet borde det vara
              dags att ta itu med arbetslösheten. För arbetarrörelsen är det
              ohållbart att ytterligare många år ha en total arbetslöshet på
              över 10 %. Jag vill därför avslutningsvis ställa några frågor
              till Socialdemokraterna och Reynoldh Furustrand.
            </seg>
            <seg n="4d13effa">
              För det första. Är det inte dags att nu genomföra de löften som
              vi tillsammans gav i valrörelsen 1994?
            </seg>
            <seg n="2d374f60">
              Det handlar främst om att stimulera hemmamarknaden.
            </seg>
            <seg n="5aab0ce3">
              För det andra. Tror ni att vi kan lösa arbetslösheten utan en
              arbetstidsförkortning?
            </seg>
            <seg n="603003ea">
              För det tredje. Är socialdemokratin verkligen beredd att tillsammans
              med Centern luckra upp lagen om anställningsskydd?
            </seg>
            <seg n="f8f766fc">
              Herr talman! "Vi kan inte lösa dagens problem med ett tänkande
              som ledde fram till dagens problem."
            </seg>
            <seg n="9b0283b7">
              Det är Albert Einstein som har sagt det.
            </seg>
            <seg n="a3636e4d">
              Nya jobb, nya jobb, nya riktiga jobb har jag hört dagen lång.
              Men vad "bidde" det - en tumme. Jag trodde att dagens debatt skulle
              bidra till ett nytänkande inom arbetsmarknaden.
            </seg>
            <seg n="46a6ed10">
              För att skapa nya arbetstillfällen behövs helt nya angreppssätt,
              inte bara gamla lösningar. Vi lever i ett dynamiskt samhälle som
              är i behov av en ekologisk omställning och en rättvis fördelningspolitik
              både socialt och miljömässigt.
            </seg>
            <seg n="4399a252">
              Mitt hopp står till att regeringen slår in på den gröna linjen
              med gröna jobb. Miljöpartiet tvekar inte.
            </seg>
            <seg n="fe22d68e">
              Vi vill satsa på nationella stimuleringsprogram och ett investeringsprogram
              för omställning av det svenska samhället till ett kretsloppssamhälle.
              Det är för övrigt precis vad Margareta Winberg har sagt - från
              avloppssamhälle till kretsloppssamhälle.
            </seg>
            <seg n="aea95a39">
              Vad är då gröna jobb? Jag har gjort en inventering i landet och
              lyssnat med kommunerna om de satsar på gröna jobb. Jag har tagit
              hem material på Internet för att se vad som händer ute världen.
              Jag har vänt mig till Naturvårdsverket, läst de rapporter som
              finns om gröna jobb osv.
            </seg>
            <seg n="446cee3f">
              Jag kan säga er att det definitivt inte är de jobb som utvecklas
              i Studsvik där produkten blir utländskt kärnavfall. Kärnkraft
              och import av uran och kärnavfall måste bytas mot inhemsk förnybar
              energi, Olof
            </seg>
            <seg n="5d1b3f8c">
              Johansson och Centern. Det är helt klart. Varför har regeringen
              då tillåtit en fördubbling av import och slutförvar av utländskt
              kärnavfall vid Studsvik, enligt nyheterna i dag? Accepterar Olof
              Johansson och
            </seg>
            <seg n="bdf3f18c">
              Centern det, Kjell Ericsson?
            </seg>
            <seg n="60a3674c">
              För oss i Miljöpartiet de gröna är gröna jobb endast de jobb
              som bidrar till ett ekologiskt hållbart samhälle. Miljöpartiet
              vill göra en offensiv satsning på gröna jobb. Vi vill därför utvidga
              begreppet till att gälla inte bara energi-, jordbruks-, trafik-
              och byggnadssektorerna - de hårda sektorerna - utan också kultur,
              turism, tjänstesektorn, vård och omsorg - de mjuka sektorerna.
            </seg>
            <seg n="29705627">
              För att stimulera detta behövs en skatteväxling så att det blir
              billigare att anställa människor, att ta fram hälsovänliga och
              energieffektiva produkter och dyrare att vara miljöförstörare,
              råvaruförbrukare och energislösare.
            </seg>
            <seg n="0b9c8dc6">
              Herr talman! Miljöpartiet har också miljardprogram - det är inte
              bara regeringen som har det. Våra förslag handlar bl.a. om att
              satsa 1 miljard på energisektorn. Därtill vill vi utöka anslaget
              till vindkraft med 100 miljoner kronor omgående för att de ansökningar
              om att uppföra vindkraftverk som i dag ligger på myndigheternas
              bord skall förverkligas.
            </seg>
            <seg n="f31b5135">
              Tidigare har allergisanering av skolor, daghem m.m. nämnts. Det
              är också ett miljardprojekt.
            </seg>
            <seg n="9026315b">
              Till Lars Tobissons och moderaternas påstående om kärnkraften
              vill jag säga att jag tror och vet att avvecklingen av kärnkraften
              ger arbetstillfällen.
            </seg>
            <seg n="3a465c79">
              Kärnkraften är ineffektiv. Det finns energiplaner ute i kommunerna,
              bl.a. i Borlänge, som beskriver energiutbytet vid utvinning av
              dagens energikällor. Utbytet kan verka stort, men är litet, vid
              kärnkraftsproduktion.
            </seg>
            <seg n="eb7c4c17">
              När hela framställningskedjan - uranframställning, avfallshantering
              m.m. - tas med i energiberäkningen erhålls bara ett utbyte på
              10 %. Det är ineffektivt.
            </seg>
            <seg n="3eeba83b">
              Vi i Miljöpartiet är för en effektiv miljöteknik.
            </seg>
            <seg n="b0d89489">
              OECD räknar med en efterfrågeökning på miljövårdstjänster och
              miljöteknik på 5,5 % varje år de närmaste åren. Nämnas bör att
              i USA har tillväxten inom miljöområdet varit tre gånger större
              under de senaste 20 åren jämfört med övriga sektorer där tillväxten
              har varit 2-3 %.
            </seg>
            <seg n="9da07474">
              Riskkapitalproblem, dålig kompetens inom marknadsföring, distribution,
              nätverk och samarbetspartner uppges vara ett problem för de svenska
              företagen i denna sektor. Hur många jobb skulle kunna skapas inom
              miljö- och energisektorn i Sverige?
            </seg>
            <seg n="756f616f">
              En mycket intressant framtidsbedömning har gjorts för ABF:s räkning
              av professor Olof Eriksson
            </seg>
            <seg n="d1318fa2">
              (s). Han kalkylerar med att en total omställning från kärnkraft,
              olja, bensin och kol till biologisk råvara, biologiska transportsystem
              och ett kretsloppsbaserat jordbruk skulle generera 150 000 nya
              jobb.
            </seg>
            <seg n="f563e8aa">
              Professor Olof Eriksson har beräknat en uthållig sysselsättningseffekt
              på denna nivå vid en årlig investering på 50 miljarder och följdinvesteringar
              om 20
            </seg>
            <seg n="8d9d1a4a">
              miljarder inom den privata sektorn. Sysselsättningseffekten skulle
              minska arbetslöshetsersättningen och avlasta statsbudgeten med
              mer än 30 miljarder.
            </seg>
            <seg n="d1ebd857">
              Professor Olof Erikssons beräkningar är alltså mycket intressanta,
              och jag nämner dem som en liten
            </seg>
            <seg n="981f46c1">
              "korköppnare". Det låter som en utmaning, eller hur,
            </seg>
            <seg n="035bde90">
              Miljöpartiet vill än en gång betona att vi i Sverige har en nisch
              inom solenergin, som vi i Sverige bara inte får låta oss gå förbi.
              Soleffektiviteten är lika hög i
            </seg>
            <seg n="f3e6abed">
              Sverige som i Frankrike vid Medelhavet. Vi är bland de världsledande
              inom forskningen när det gäller solceller. Dessa dagar i slutet
              av det 20:e århundradet är solålderns gryning.
            </seg>
            <seg n="21285043">
              Herr talman! Miljöpartiet vill naturligtvis satsa på
            </seg>
            <seg n="dbb0b2dc">
              Östersjöländerna, ja, också på på Ukraina, på Barentsområdet
              och på Kolahalvön i norra Ryssland, områden med enorma miljöbelastningar.
              Vi vill att satsas 1 miljard på Östersjöstaterna och närliggande
              områden under en tid av tre år i stället för fem år. Vi har sedan
              80-talet hävdat att det effektivaste ur miljösynpunkt för Sveriges
              del är direkta miljöinvesteringar i Östersjöländerna.
            </seg>
            <seg n="3f0f4c06">
              Jag har också en enorm tilltro till kvinnorna. En utmärkt idé
              för att få energieffektiva och ekonomiska projekt genomförda är
              att satsa på kvinnorna.
            </seg>
            <seg n="c6f15985">
              Jag skall helt kort berätta om en idé som tänts i mitt hemlän
              Västernorrland. I Västernorrland finns
            </seg>
            <seg n="4fb116b7">
              Sveriges första kvinnouniversitet. Kvinnouniversitetet arbetar
              på många plan med en helhetssyn på människan, där kvinnokultur,
              ekologi, ekonomi, hälsa och miljö är intimt förknippade med varandra.
              Under de senaste åren har vi sett hur många unga kvinnor flytt
            </seg>
            <seg n="39357b97">
              Västernorrland. Vi har därför från Kvinnouniversitetet satsat
              mycket på att utbildningen skall bygga upp självtilliten och ge
              redskap för att man skall ta framtiden i sina egna händer - kanske
              starta eget eller våga sig på en tidigare otänkbar utbildning.
              Idén är att vända sig till 200 arbetslösa unga kvinnor. Vi kallar
              projektet "Kvinnor kring Östersjön år 2000 - från arbetslös till
              verksam i egen bygd".
            </seg>
            <seg n="c886f99f">
              Projektet vänder sig till kvinnor som står utanför arbetsmarknaden
              och som av någon anledning har avbrutit sina studier på grund-
              eller gymnasieskolan.
            </seg>
            <seg n="d07760f2">
              Syftet med projektet är bl.a. att man skall lära sig att planera
              och organisera i nutid och framtid. Man skall
            </seg>
            <seg n="c404bde6">
              ta vara på sina talanger
            </seg>
            <seg n="636712d2">
              se mönster i sitt beteende
            </seg>
            <seg n="669db70b">
              Baltikum och
            </seg>
            <seg n="0629183a">
              bryta sig in på traditionellt manliga områden.
            </seg>
            <seg n="8ba36a5a">
              Projektet kommer alltså att omfatta 200 unga kvinnor och skall
              pågå i två år. Genom det sätt som detta projekt är upplagt på
              med många kompetenta kvinnliga föredömen som utbildare - bl.a.
              är Eva
            </seg>
            <seg n="9ae5d1f8">
              Sternberg, Kvinnor kan-mässans skapare, idégivare och projektgenomförare
              - hoppas och tror vi att alla socknar i länet inom kort kommer
              att sjuda av kvinnokraft och framåtanda.
            </seg>
            <seg n="24735c1d">
              Om vi hade majoritet i dag, skulle vi låta hälften av statens
              satsningar på nyföretagande gå till kvnnor, av jämställdhets-
              och rättviseskäl. Hälften av svenska folket är kvinnor, eller
              hur?
            </seg>
            <seg n="178b28f4">
              Herr talman! Regeringen gjorde i fjol en kraftansträngning på
              gröna jobb, men det var tydligen en engångsföreteelse. De handläggare
              som jag kontaktat har upplevt det som en dagslända. Allt hann
              bara börja innan det slutade. Handläggarna skulle vilja se en
              fortsättning. Det kom in tusentals förslag till gröna jobb, men
              bara en bråkdel kunde förverkligas. Jag uppmanar socialdemokraterna
              att ta gröna jobb på allvar, för näringslivets utveckling i ekologisk
              riktning. Det hörs ju på ordet näringsliv att det handlar om att
              nära och inte att tära på samhället.
            </seg>
            <seg n="9dfe5ac6">
              Herr talman! Den debatt som vi nu genomför avhålls mot en mycket
              dyster bakgrund. Sverige genomlider en period av mycket hög arbetslöshet,
              mycket högre än vad kanske någon av oss trodde att vi skulle behöva
              vara med om under vår livstid. Den höga arbetslösheten innebär
              självfallet svåra ekonomiska påfrestningar på statens finanser
              men också -
            </seg>
            <seg n="5ad8c802">
              och framför allt - stora påfrestningar för många enskilda människor,
              ja, rent av tragedier för personer som riskerar att förlora fotfästet
              i tillvaron.
            </seg>
            <seg n="ef382e21">
              Men självfallet är inte den nuvarande nivån på arbetslösheten,
              över 14 % av den totala arbetsstyrkan, ödesbestämd eller omöjlig
              att påverka. Det är knappast särskilt meningsfullt att ägna mycket
              tid åt frågan vems fel det är att vi har hamnat där vi nu befinner
              oss, men jag tror att alla ärliga bedömare kan hålla med om att
              det är misstag under en lång följd av år som har lett oss till
              den situation som vi just nu befinner oss i.
            </seg>
            <seg n="e586c6ec">
              Socialdemokraterna har i dag förutom själva sakärendet, att få
              ned arbetslösheten, också en förtroendefråga att hantera. Sällan
              har väl något politiskt parti så hårt bundit sig för att driva
              en enskild fråga som socialdemokraterna har gjort i valrörelsen
              1994, när man lovade att man innan 1995 var slut skulle ha pressat
              ned arbetslösheten till 5 %.
            </seg>
            <seg n="c8429f6f">
              Problemen var temporära och enbart beroende av den politik som
              den dåvarande regeringen förde, hette det. Kanske trodde man att
              man skulle kunna klara uppgiften på den korta tiden. Kanske visste
              man bättre men valde att slå blå dunster i ögonen på väljarna.
            </seg>
            <seg n="592048c6">
              Båda alternativen är naturligtvis lika allvarliga när vi nu efter
              två år kan utvärdera den första tiden av det socialdemokratiska
              maktinnehavet. Man har inte lyckats. Man har snarare gruvligen
              misslyckats under den här tiden när vi nu kan se att vi har över
              14 %
            </seg>
            <seg n="a0233028">
              arbetslöshet och att denna är stigande.
            </seg>
            <seg n="b64819cc">
              Nu står vi här. Några oppositionspartier har väckt motioner till
              följd av regeringens handfallenhet. Regeringen tvingades sent
              omsider lägga sina förslag på riksdagens bord. Det har kommit
              att diskuteras om den här sessionen över huvud taget var motiverad.
            </seg>
            <seg n="6a35ba09">
              Var den rimlig? Fanns det behov av den?
            </seg>
            <seg n="c789d578">
              Att behoven finns är väl självklart. Det är bara att titta på
              arbetslöshetssiffrorna. Riksdagen har alla skäl att agera. Kritik
              mot den här extra sessionen får rimligen riktas mot den regering
              som inte förmådde att leverera propositionen inom den tid som
              man själv hade utlovat. Man sade i januari att den skulle komma
              i maj.
            </seg>
            <seg n="58a5594e">
              Den här sessionens värde får mätas i kväll när vi har voterat.
              Vi från oppositionspartierna har lagt fram våra förslag och regeringen
              har lagt fram sina. Värdet härav får bedömas efter voteringarna.
            </seg>
            <seg n="b25378dc">
              Vi har valt olika målsättningar för kampen mot arbetslösheten.
              Regeringen har sagt att den vill halvera den öppna arbetslösheten.
              Flera oppositionspartier, bl.a. kristdemokraterna, har sagt att
              vi vill halvera den totala arbetslösheten. Det är inte ointressant
              vilken väg man har valt. Har man som målsättning att halvera den
              öppna arbetslösheten, finns det en risk att de åtgärder man vidtar
              blir långsiktigt felaktiga, inte hjälper, inte är lösningar på
              de problem som vi har att hantera. Om vi däremot väljer att ha
              som målsättning att halvera den totala arbetslösheten, krävs det
              för att nå målet långsiktigt riktiga åtgärder. De här två alternativen
              präglar också de åtgärder som riksdagen i dag har att ta ställning
              till.
            </seg>
            <seg n="2c5831b2">
              Man kan välja Socialdemokraternas och Centerns väg, som i mycket
              stor utsträckning handlar om nya åtgärder. Det skall sägas att
              där också finns några få verksamma åtgärder, men mycket handlar
              om att minska den öppna arbetslösheten, något som inte åtgärdar
              de grundläggande problemen. Ett alternativ som Kristdemokraterna,
              Folkpartiet och Moderata samlingspartiet har formulerat tar sikte
              på att identifiera drivkrafterna och att se till att vi kan få
              till stånd en verkningsfull näringspolitik, en näringspolitik
              som ger utrymme för företag och företagande.
            </seg>
            <seg n="9d1da55a">
              Den sammantagna näringspolitiken i form av skattepolitik, arbetsmarknadslagstiftning,
              finanspolitik, regelverk och byråkrati som möter företag och företagare
              kan utformas på så sätt att den bildar ett bra underlag, en bra
              utgångspunkt, ett bra klimat för företag och företagande, men
              också så att den blir ett hinder för nya och expanderande företag.
            </seg>
            <seg n="bdffae89">
              Regeringen har under sina första två år vid makten försämrat
              och försvårat för företag och företagande i flera avseenden. Jag
              tänker på återställare, skattehöjningar, den svårbegripliga åtgärden
              som förändrade reglerna för momsinbetalningar och det senaste
              påfundet, att företagen själva skall stå risken för sjukdomar
              hos de anställda under en månad. Det gör att färre människor får
              jobb, och det riskerar att leda till en människosyn som inte är
              särskilt aptitlig, i alla fall inte utifrån den grundsyn som jag
              har. Det här är exempel på dålig känsla för vad som fordras för
              att skapa ett klimat som underlättar för idérika människor att
              skapa eller utveckla ett företag.
            </seg>
            <seg n="8fc52d1e">
              Socialdemokraterna har under den här tiden vägrat att ta till
              de verktyg som skulle kunna vara verksamma, delvis för att man
              under tiden i opposition sade att dessa verktyg är oacceptabla
              och oanvändbara. Nu måste det gå tillräckligt lång tid innan man
              kan börja använda dem. En del verktyg har man hittills inte vågat
              eller kunnat använda. Det handlar om tjänstesektorn, om arbetsrätten
              och om straffbeskattning på risksparande, alltså den s.k. dubbelbeskattningen.
            </seg>
            <seg n="df2dbba2">
              Detta tror jag att man måste åtgärda för att få möjlighet att
              pressa ned arbetslösheten i mätbar form.
            </seg>
            <seg n="14b32b45">
              Jag efterlyser alltså slopande av dubbelbeskattningen och satsningar
              på tjänstesektorn. Där tror jag att vi har många tusen jobb att
              hämta. Det handlar om att avskaffa de nuvarande momsreglerna,
              säga nej till den förlängda sjukförsäkringsperioden, se över reglerna
              för fåmansföretag och ändra arbetsrätten. Det tror jag vore en
              riktig politik för fler jobb.
            </seg>
            <seg n="3afad015">
              Herr talman! När jag hörde Karin Falkmer nyss bekräftade det
              hur dagens debatt visar att det för närvarande går en skiljelinje
              i svensk politik. Det påminner mig något om djuren i sagan. Ett
              av djuren höll för ögonen, det andra höll för öronen och det tredje
              höll för munnen. Men med Karin Falkmers inlägg togs händerna bort
              från munnen och det flödade ut ord på ord. Det var gamla vanliga
              ord som jag har hört tidigare i den här kammaren. Det var gamla
              vanliga ord som har prövats av regeringar där Karin
            </seg>
            <seg n="1f09b86f">
              Falkmers parti har haft en dominerande roll. De orden löste inte
              problemen på den tiden heller. De kommer sannolikt inte att lösa
              problemen som vi har framför oss.
            </seg>
            <seg n="b71b3239">
              Den här debatten har tillkommit mot bakgrund av att vi i dag
              har en arbetslöshet som många av oss faktiskt inte trodde var
              möjlig. Jag tillhör den generation 40-talister som aldrig varit
              arbetslös, bortsett från några kalla vinterdagar i slutet på 60-talet
              då de byggen där jag jobbade stod stilla på grund av sträng kyla.
            </seg>
            <seg n="80e1ae44">
              Jag har aldrig tidigare träffat så många människor som direkt
              och indirekt berörs av arbetslösheten. När jag pratar med de människor
              som är berörda av arbetslösheten blir jag mer och mer klar över
              att behovet av tillväxt aldrig någonsin varit större.
            </seg>
            <seg n="d6d29205">
              Om vi inte lyckas skapa tillväxt kommer vi inte att kunna bibehålla
              och utveckla den välfärd som alla människor faktiskt har rätt
              till. Blir tillväxten negativ och långvarig blir det en obönhörlig
              ökning av arbetslösheten. Det betänkande som vi nu diskuterar
              innebär att alla politikområden måste inordnas under den övergripande
              målsättningen att skapa en uthållig tillväxt som sätter människor
              i arbete och utbildning.
            </seg>
            <seg n="297335cc">
              Det kan innebära att andra delmål får vika för att vi skall klara
              denna för landet avgörande fråga -
            </seg>
            <seg n="371b681e">
              tillväxt för flera arbeten.
            </seg>
            <seg n="b8b1a905">
              Tillväxt skapas inte och kan inte kommenderas fram av politiska
              aktörer. Därom tycks de allra flesta vara överens, och det har
              omvittnats flera gånger i den här kammaren. Nej, tillväxt skapas
              av arbetare, tjänstemän, entreprenörer och företagsledare inom
              väl fungerande enheter. Det gäller både den privata och den offentliga
              sektorn. Men detta innebär inte att behovet av olika politiska
              insatser bortfaller.
            </seg>
            <seg n="053eb74b">
              Herr talman! Den nyliberala ideologin som har varit stark under
              delar av 80-talet och en del av 90-
            </seg>
            <seg n="ba855254">
              talet och som moderaterna också framfört mycket starkt under
              dagens debatt hävdar att politiken helt bör lämna marknaden i
              fred. Låter man marknaden sköta detta blir allt bra.
            </seg>
            <seg n="5e11a553">
              Vi delar inte den uppfattningen. Vi menar att det är nödvändigt
              att hela samhället engagerar sig och aktivt ingriper för att bidra
              till ökad tillväxt och få fler människor i arbete. Rollfördelningen
              inom ekonomin bör vara den att statsmakterna utformar ramverket
              och skapar betingelser och incitament för tillväxt och jobb.
            </seg>
            <seg n="833d713c">
              Herr talman! Till de allmänna förutsättningarna hör främst att
              bedriva en konsekvent och trovärdig ekonomisk politik som leder
              till låga räntor och låg inflation. Här har regeringens politik
              med stöd av
            </seg>
            <seg n="c35ac306">
              Centern visat att vi faktiskt är på rätt väg.
            </seg>
            <seg n="426f6fe1">
              Men till förutsättningarna hör ju faktiskt också att tillhandahålla
              bra utbildning, goda kommunikationer och se till att det finns
              spelregler som gör att marknaden fungerar på ett sätt som ger
              rättvisa villkor för näringsverksamhet och fler jobb. Ibland när
              jag hör
            </seg>
            <seg n="c800f8ff">
              Karin Falkmer tror jag att hon inte har fattat vad marknaden
              består av. Marknaden består både av producenter och konsumenter.
              Jag kan delvis ge Lennart
            </seg>
            <seg n="8ba2b83d">
              Beijer rätt i att det stora bekymret faktiskt är att efterfrågan
              på hemmamarknaden i dag är alldeles för svag.
            </seg>
            <seg n="e211a9de">
              Regeringens politik syftar till att återskapa stabilitet så att
              efterfrågan på hemmamarknaden ökar. Det är totalt meningslöst
              för mig att starta ett nytt företag om marknaden inte efterfrågar
              de produkter, varor eller tjänster som jag tänker mig att producera.
            </seg>
            <seg n="db973d60">
              Staten måste alltså uppträda mer aktivt, både som en katalysator
              och en accelerator för en bra näringslivsutveckling. I den proposition
              som ligger till grund för det här betänkandet pekar regeringen
              på flera olika åtgärder. De har diskuterats under hela denna dag.
              Det är skatteincitamentet, det är utbildningsinsatser och det
              är decentralisering av arbetsmarknads- och näringspolitik. Det
              är ett tremiljardersprogram för omställning till hållbar utveckling,
              för ökat samarbete över Östersjön och för småföretagsutveckling.
              Här finns förslag om hur vi bör kunna utveckla turistområdet,
              forskning och utveckling inom skogsbruket för bättre produktutveckling
              och ytterligare vidareförädling samt kunskapsspridning från stora
              företag till små företag, från högskolor till företag och från
              industriforskningsinstituten, standardiseringsarbeten och småföretagardelegationer.
              Den här listan på åtgärder som regeringen nu sätter in för att
              pressa tillbaka arbetslösheten kan faktiskt göras hur lång som
              helst.
            </seg>
            <seg n="ef89c017">
              Herr talman! Ett av de viktiga områdena är frågan om Östersjön.
              När det gäller samarbetet och utvecklingen inom Östersjöregionen
              går regeringen nu vidare med ett flertal åtgärder. Syftet med
              satsningen är att stimulera tillväxt och sysselsättning, samt
              att öka handeln och investeringarna och att i övrigt stärka samarbetet
              mellan stater och näringslivet i hela denna viktiga region.
            </seg>
            <seg n="57076f60">
              Jag hade förmånen att tillsammans med andra kolleger driva de
              här frågorna i Europaparlamentet under förra året. Jag kan garantera
              att vårt förslag togs på allvar och resulterade i konkreta förslag
              om en mer omfattande Östersjösatsning. Det ligger inte bara i
            </seg>
            <seg n="d2924b0c">
              Sveriges utan i hela Europas intresse att utvecklingen runt Östersjön
              nu fortskrider och påskyndas. En ökad handel har härvid lag en
              mycket central betydelse, både för den ekonomiska utvecklingen
              i Europa och för de länder som nu ser en demokratisering växa
              sig starkare. Det innebär att vi kommer att föra folken närmare
              varandra.
            </seg>
            <seg n="ea8d0c8a">
              Det står helt klart, herr talman, att regeringsmötet i
            </seg>
            <seg n="65eae6e6">
              Visby i maj i år befäste att Sverige har en betydande roll i
              detta Östersjöarbete. Om Östersjösamarbetet kan utvecklas så att
              det blir en bro mellan oss inom
            </seg>
            <seg n="30a0b303">
              EU och de tidigare kommunistiska länderna kan en marknadsplats
              för närmare en halv miljard människor skapas inom vårt närområde.
            </seg>
            <seg n="5e238f2f">
              Herr talman! Sett ur det perspektivet är alltså en
            </seg>
            <seg n="045d3035">
              Östersjösatsning nu en klok och bra åtgärd. Jag är övertygad
              om att en sådan satsning kommer att skapa fler och spännande jobb
              både här hemma hos oss och i andra samverkande länder.
            </seg>
            <seg n="d8a33ac8">
              När man summerar de åtgärder som nu föreslås inom de olika politikområdena
              blir det den största satsning på sysselsättningen och tillväxten
              som gjorts de senaste 15 åren.
            </seg>
            <seg n="74f85ac7">
              Herr talman! Det krävs tillfredsställande åtgärder och det krävs
              att vi förmår att skapa en samsyn och en majoritet för förslag
              som vi från näringsutskottet har bifogat det här betänkandet.
              Jag vill säga, herr talman, att vid de sammanträden som näringsutskottet
              har haft när vi har behandlat det här betänkandet har jag uppfattat
              att det har varit en bra stämning, och det har funnits en ambition
              att lösa det här viktiga problemet.
            </seg>
            <seg n="acb034f1">
              De avvikande meningar som ett antal partier har formulerat är
              kända. Jag har respekt för åsikterna, men jag delar dem inte.
              Jag är också övertygad om att vi framdeles kommer att ha debatter
              och diskussioner om de här punkterna i näringspolitiken.
            </seg>
            <seg n="ca1d4ee5">
              Nu står vi alla inför den svåra uppgiften att skapa nya jobb
              och stärka välfärdssamhället. Vi har sett hur oerhört lätt det
              går att rasera ekonomi och välfärd. Att sanera statsfinanserna
              och ge förutsättningar för fler jobb tar längre tid, kräver stora
              resurser och bättre kunskap. Det finns inga enkla lösningar som
              automatiskt ger några nya jobb.
            </seg>
            <seg n="a8eb6190">
              Vi socialdemokrater har tillsammans med Centern satt upp ett
              viktigt etappmål. Vi skall halvera arbetslösheten till år 2000.
              Det är vår skyldighet att göra allt vi kan och nästan litet till
              för att detta skall lyckas.
            </seg>
            <seg n="f2ccd476">
              Anf. 207 KARIN FALKMER (m) replik
            </seg>
            <seg n="bd76a973">
              Herr talman! Reynoldh Furustrand pratar väl om behov av tillväxt
              och behov av efterfrågan. Dessutom har han tydligen läst en och
              annan saga. Även jag har läst sagor. Reynoldh Furustrands beteende
              påminner mig om sagan Kejsarens nya kläder. Utan att talmannen
              reagerar står Reynoldh Furustrand tämligen naken i talarstolen.
            </seg>
            <seg n="f3285b9e">
              Alla kan konstatera att tillväxten är lägre än någonsin och efterfrågan
              likaså. Detta beror ju på den företagarfientliga politik som socialdemokraterna
              har fört sedan de tog över makten. Hur tror Reynoldh
            </seg>
            <seg n="7b2b25a1">
              Furustrand att en sådan politik, med höga skatter och höga avgifter
              på t.ex. enskilda människors boende -
            </seg>
            <seg n="51bceec7">
              jag tänker på fastighetsskatten - kan befrämja tillväxt och efterfrågan?
            </seg>
            <seg n="d380f9f8">
              Herr talman! Det är möjligt att Karin Falkmer tycker att jag
              står här naken och avklädd. Men jag kan försäkra Karin Falkmer
              att det finns litet mer än skjorta, byxor och kavaj. Jag är tämligen
              påklädd i den här debatten.
            </seg>
            <seg n="7f1432f6">
              Däremot är verkligheten den att Karin Falkmer har litet mindre
              kläder på sig från den tid som Karin
            </seg>
            <seg n="eee76399">
              Falkmers parti hade ansvaret för det här landet.
            </seg>
            <seg n="d147a48e">
              De problem som socialdemokratin fick ta itu med var faktiskt
              att sanera landets ekonomi. Det har inte gett oss de möjligheter
              att så snabbt som många av oss kanske hade önskat vidta de åtgärder
              som är nödvändiga. Nu kommer de. Nu ligger de på riksdagens bord.
              Vi kommer att fatta beslut om dem i kväll.
            </seg>
            <seg n="c54306e7">
              Jag är fullständigt övertygad om att de åtgärder som vi tillsammans
              med Centern sätter i verket kommer att ge jobb i framtiden. Jobben
              kommer inte på måndag. Men långsiktigt och fram till valet 1998
              skall vi ha halverat den arbetslöshet som vi talar om.
            </seg>
            <seg n="5207c881">
              Herr talman! Socialdemokraterna lovade i valrörelsen att de skulle
              minska arbetslösheten. Vi har i dag högre arbetslöshet än någonsin.
              När den borgerliga regeringen lämnade över blev det 1 000 nya
              jobb per vecka. I dag blir det 1 000 färre jobb för varje vecka.
            </seg>
            <seg n="fba74814">
              Det är en politik som befrämjar företagande och som tar hänsyn
              till företagens konkurrenskraft som är viktig. Utan konkurrenskraftiga
              företag blir det inga riktiga arbeten. Den politik som socialdemokraterna
              för leder rakt åt motsatt håll. Den hämmar tillkomsten av företag
              och arbeten.
            </seg>
            <seg n="ff1255d2">
              Herr talman! Jag kan inte lova att vi kommer att tillskapa 1
              000 nya jobb varje dag den sista veckan under den här mandatperioden.
              Det vore fullständigt fel att göra det.
            </seg>
            <seg n="24fc600c">
              Men så mycket kan jag lova Karin Falkmer att vi kommer att göra
              allt för att tillskapa nya jobb, jobb som kommer att handla om
              framtiden, jobb som handlar om miljö, som handlar om ekologisk
              överlevnad.
            </seg>
            <seg n="c364cca0">
              Det är klart att om man halsstarrigt lovar ut och iscensätter
              att det skall skapas 1 000 nya jobb som de närmaste åren försvinner
              snabbt som en avlöning, då är det inte så svårt. Det var precis
              det som Karin
            </seg>
            <seg n="a091b6cc">
              Falkmers parti åstadkom.
            </seg>
            <seg n="7cf6a972">
              EIREFELT (fp) replik
            </seg>
            <seg n="e5cd0953">
              Herr talman! När man hör Reynoldh Furustrand tala om behovet
              av uthållig tillväxt och att skapa bra betingelser för företagande
              undrar jag igen om det inte hade varit bäst om näringsutskottet
              hade fått ta hand om det här arbetet från början till slut. Jag
              tror att vi hade fått bättre resultat då.
            </seg>
            <seg n="c520d31f">
              Näringspolitikern Reynoldh Furustrand eller för den delen de
              övriga socialdemokratiska ledamöterna i utskottet kan ju rimligen
              inte vara nöjda med den inriktning som det här programmet har
              fått, ett program som bekämpar arbetslöshetssiffrorna mer än arbetslösheten,
              ett program som defensivt begränsar målsättningen till att gälla
              den öppna arbetslösheten.
            </seg>
            <seg n="921576a9">
              Näringspolitikern Reynoldh Furustrand kan rimligen inte vara
              nöjd med ett program som innehåller så få åtgärder inom vårt gemensamma
              ansvarsområde, alltså åtgärder som skulle få fart på jobben i
              den privata sektorn.
            </seg>
            <seg n="6352db91">
              Jag tycker att det är bra att man formulerar mål för kampen mot
              arbetslösheten. Folkpartiet har också gjort det. Men vi har inte
              som Socialdemokraterna och Centern nöjt oss med en begränsning
              till den öppna arbetslösheten. Det leder till fel åtgärder. Det
              visar med all önskvärd tydlighet det här programmet.
            </seg>
            <seg n="21396910">
              Vi har i stället sagt att både den öppna och den totala arbetslösheten
              skall halveras till sekelskiftet.
            </seg>
            <seg n="a489d18c">
              Det skall ske genom att antalet jobb skall öka med
            </seg>
            <seg n="8c2562ab">
              400 000. Med den målformuleringen som grund har vi utformat våra
              förslag. Därför blir de annorlunda,
            </seg>
            <seg n="8b5dd87a">
              Reynoldh Furustrand. Det är förslag som skall få redan etablerade
              företagare att känna optimism och framtidstro, investera och nyanställa,
              förslag som skall få människor som bär på en affärsidé att våga
              ta språnget, som stimulerar dem att starta ett företag.
            </seg>
            <seg n="dc356a66">
              Reynoldh Furustrand sade något om att det har flödat ord i dag.
              Men hur mycket papper skall riksdagen göra av med på vackra socialdemokratiska
              formuleringar om behov av företagande innan det leder till konkreta
              förslag med den innebörden, Reynoldh Furustrand?
            </seg>
            <seg n="db5fb3cf">
              Herr talman! Jag kan garantera Christer Eirefelt att det här
              är en offensiv politik.
            </seg>
            <seg n="53218d41">
              Christer Eirefelt sade i sitt inledningsanförande att vi förde
              några bakom ljuset. Det är väl att ta till överord. Vi kommer
              inte att föra någon bakom ljuset.
            </seg>
            <seg n="b3606ca5">
              Sanningen är den att det ljus som höll på att totalt slockna
              i den tunnel som vi fick ta över har vi faktiskt sett till är
              en brinnande låga. Vi skall se till att det ljuset blir väsentligt
              mycket starkare, Christer Eirefelt.
            </seg>
            <seg n="73cb5f78">
              Vi kan inte lova 400 000 nya jobb, säger Christer
            </seg>
            <seg n="edab6b77">
              Eirefelt. Nej, vi säger att vi skall halvera den öppna arbetslösheten.
              Vi vet att det är ett stort tag i sig. Jag tror att det är litet
              väl övermodigt att lova mer än man faktiskt kan hålla. Det parti
              som vi samarbetar med i dag, Centerpartiet, visar på ett förtjänstfullt
              sätt att det går att åstadkomma någonting. Man hade en gång i
              tiden en ledare som sade att han skulle ordna 400 000
            </seg>
            <seg n="444ac76c">
              nya jobb. Han hade dessvärre mycket större problem med att åstadkomma
              dessa 400 000 nya jobb. Det visar, Christer Eirefelt, att politikens
              roll är avgörande och viktig, men den är också avgörande och svår.
            </seg>
            <seg n="7cf6a972">
              EIREFELT (fp) replik
            </seg>
            <seg n="5ab1d30e">
              Herr talman! Det är litet djärvt att från socialdemokratiskt
              håll tala om faran med att lova mer än man kan hålla när det gäller
              arbetslöshetssituationen och sysselsättningssiffrorna, Reynoldh
              Furustrand. Jag tänker på vad som har sagts tidigare och vad som
              har åstadkommits. Vi får inte glömma hur situationen är.
            </seg>
            <seg n="82adf571">
              Det kommer månad för månad mer och mer katastrofala siffror.
            </seg>
            <seg n="018b7800">
              AMS visar på att sysselsättningen minskar med nästan 30 000 personer
              i år. Enligt SCB har sysselsättningen i maj minskat med 61 000
              personer jämfört med 1995. Den totala arbetslösheten kommer att
              vara högre 1997 än den var 1995. Den mest aktuella siffran som
              kom häromdagen, den för juni, är den högsta som har registrerats
              på många herrans år - om det ens har funnits någon som har varit
              sämre. Det vill alltså till andra åtgärder, Reynoldh Furustrand
              - i högre grad åtgärder som ligger på näringsutskottets bord än
              arbetsmarknadspolitiska åtgärder. Det är det som är felet med
              detta program, menar jag.
            </seg>
            <seg n="13160729">
              Jag har talat om de vackra orden. När man tittar på det senaste
              årets olika propositioner på området tycker jag att det är anmärkningsvärt
              hur det gång på gång talas om vikten av att företagarna skall
              stimuleras till att investera och nyanställa, och hur viktigt
              det är att företagen får goda betingelser. Detta görs utan att
              det praktiskt taget sker någonting som skall leda dithän.
            </seg>
            <seg n="9b92eac0">
              Det är det jag menar med att det är bättre om man är litet försiktigare
              med de vackra orden, och mer ser på de åtgärder man vidtar.
            </seg>
            <seg n="357c58b5">
              Herr talman! Jag tror att Christer Eirefelt och jag och många
              andra socialdemokrater i näringsutskottet får anledning att fortsätta
              denna debatt framöver. Låt oss ta den debatten när vi ser vilken
              verkan dessa förslag ger. Jag är fullständigt övertygad om att
              de kommer att ge verkan.
            </seg>
            <seg n="5d990543">
              Kombinationen av en viktig arbetsmarknadspolitik och näringspolitik
              visar sig i dessa tider vara mer nödvändig än någonsin tidigare.
              Så mycket kan jag lova Christer Eirefelt, att på samma sätt som
              Socialdemokraterna tog ansvar för att hjälpa till 1992, när den
              svenska kronan höll på att bli en ubåt, för att rädda landet ur
              en mycket besvärlig kris kommer vi att se till att med kraft driva
              fram de åtgärder som skall skapa flera, spännande jobb, en bra
              näringspolitik och en bra arbetsmarknadspolitik.
            </seg>
            <seg n="e77b60c8">
              Anf. 215 LENNART BEIJER (v) replik
            </seg>
            <seg n="46cd5829">
              Herr talman! Det var välgörande att tidigare i dag lyssna på
              statsminister Perssons replikskifte med Lars
            </seg>
            <seg n="7880798f">
              Tobisson angående arbetsrätten. Det var nog många löntagare och
              fackligt aktiva som drog en suck av lättnad.
            </seg>
            <seg n="cfac6cdc">
              Men, Reynoldh Furustrand, fortfarande lägger vi nu ansvaret på
              de fackliga organisationerna. Vi vet att deras motpart inte har
              något större intresse av en utvecklad, modern arbetsrätt som ger
              löntagarna såväl större ansvar som delaktighet och trygghet. Varje
              uppgörelse mellan parterna kommer med nödvändighet att innebära
              eftergifter för den fackliga rörelsen.
            </seg>
            <seg n="fc06a668">
              Mycket tyder därför på att ingen uppgörelse kommer till stånd
              i denna fråga. Frågan om arbetsrätten kommer därför tillbaka till
              regeringens och riksdagens bord.
            </seg>
            <seg n="f1fa12b2">
              Kan Reynoldh Furustrand i dag, i detta läge, garantera att nuvarande
              turordningsregler blir bibehållna?
            </seg>
            <seg n="5ca51109">
              Herr talman! Jag har precis samma uppfattning som Göran Persson,
              Lennart Beijer. Jag har fullt förtroende för de parter på marknaden
              som har att lösa denna i och för sig mycket besvärliga fråga.
            </seg>
            <seg n="1e0f7f04">
              Herr talman! Jag vill ställa en fråga till Reynoldh
            </seg>
            <seg n="bce8faba">
              Furustrand om de gröna arbetena. Det finns ett uppdämt behov
              av detta. Vi ser nu bara toppen av ett isberg med allt som skall
              åtgärdas i vårt samhälle. Ta bara VA-sektorn, apropå Östersjön,
              där vi vet att det behövs ett nytt system. Det kostar enormt mycket
              pengar att reparera det som vi tyvärr har åstadkommit.
            </seg>
            <seg n="87dd256b">
              Jag tänker också på de nya, härliga framtidsatsningarna där vi
              kan se forskare som får utlopp för sina gärningar och där man
              tar till vara deras teknik och kunnande.
            </seg>
            <seg n="1b18ffe5">
              Jag vill ha ett svar på frågan om hur Reynoldh Furustrand ser
              på möjligheten med gröna jobb och Olof
            </seg>
            <seg n="221fe50d">
              Erikssons stora satsning.
            </seg>
            <seg n="5548ff84">
              Herr talman! Låt mig kort svara Eva Goës på den frågan. Jag ser
              att det finns vissa möjligheter att utveckla fler gröna jobb.
              Jag sa också det i mitt inledningsanförande.
            </seg>
            <seg n="38566d80">
              Men vad som först krävs är en stabil ekonomi. Vi måste ha en
              stabil grund att utgå ifrån, och när den grunden är stabil tror
              jag säkert att dessa satsningar kommer att visa sig vara riktiga.
            </seg>
            <seg n="2b0fd730">
              Herr talman! Om man tittar på räkneexemplet ser man att man vann
              på att satsa på och investera i gröna jobb. Man kan läsa närmare
              om det i rapporten.
            </seg>
            <seg n="0501a6e1">
              En annan sak som inte kostar ett dugg är att ge kvinnorna hälften
              av de pengar som går till nyföretagande. Vad säger ni om det?
              Vi är hälften av Sveriges befolkning, och det är helt klart att
              kvinnor är väldigt kostnadseffektiva när de satsar på företag
              och även när de gör en egen budget inom familjen.
            </seg>
            <seg n="fe0531cf">
              Anf. 220 REYNOLDH FURUSTRAND (s) replik
            </seg>
            <seg n="eedbedec">
              Herr talman! Vi märker i dag på olika områden i samhället att
              det startas många företag, och att det startas många företag av
              kvinnor.
            </seg>
            <seg n="11f4a1e9">
              Men min egen uppfattning är att jag inte tycker att vi skall
              specialdestinera mer och mer pengar enbart för kvinnligt företagande.
              Att starta företag måste ske på samma villkor för mig som för
              Eva Goës.
            </seg>
            <seg n="4a56bd0b">
              replik
            </seg>
            <seg n="5114c865">
              Herr talman! Jag har ganska kort om taletid, så jag tänker ställa
              några raka frågor till Reynoldh Furustrand.
            </seg>
            <seg n="231d8f40">
              Regeringen har valt att ha som målsättning att halvera den öppna
              arbetslösheten i stället för den totala, vilket borde vara det
              rimliga. Jag vill fråga Reynoldh
            </seg>
            <seg n="c569505e">
              Furustrand om anledningen till detta. Debatten har pågått under
              hela dagen, och jag tycker inte att vi har fått något bra argument
              från regeringen för detta.
            </seg>
            <seg n="f098f6b9">
              En annan fråga handlar om sjukperioderna, som arbetsgivarna kommer
              att få ta ansvar för framöver.
            </seg>
            <seg n="62a3f67e">
              Hur tror Reynoldh Furustrand att det påverkar en företagares
              vilja att anställa personer när han eller hon får ta ansvaret
              för en anställds sjukdom under en månad i stället för, som hittills,
              14 dagar? Hur tror han långsiktigt att detta kommer att påverka
              människor som har, så att säga, en dålig sjukdomshistoria och
              deras möjligheter att få jobb i framtiden?
            </seg>
            <seg n="be691f40">
              Jag har en ytterligare fråga som handlar om tjänstesektorn, där
              debatten har pågått under väldigt många år. Den är arbetsintensiv,
              och enligt min uppfattning skulle tusentals nya jobb kunna skapas
              där på kort tid. Där finns en mycket stor potential. Vilka är
              de stora hindren för genomförande av detta, som
            </seg>
            <seg n="e1eccbeb">
              Reynoldh Furustrand och Socialdemokraterna ser det?
            </seg>
            <seg n="b2f467de">
              Herr talman! De två första frågorna har debatterats och tydligt
              besvarats i kammaren tidigare under dagen. Jag har ingen annan
              uppfattning än de socialdemokratiska företrädarna i den debatten.
            </seg>
            <seg n="42faf27e">
              Jag har den mycket bestämda uppfattningen att vi långsiktigt
              kommer att få en tjänstesektor som växer.
            </seg>
            <seg n="b86f701e">
              Men det är uppenbart, och det är Göran Hägglund också medveten
              om, att denna tjänstesektor faktiskt är beroende av att det finns
              tjänster som efterfrågas.
            </seg>
            <seg n="ca9785c3">
              Många av dessa tjänsteföretag är beroende av andra företag. Problemet
              vi har i dag är att köpkraften är för liten - där delar jag faktiskt
              Lennart Beijers uppfattning. Men politiken tar sikte på att stärka
              köpkraften, och då kommer tjänstesektorn att öka.
            </seg>
            <seg n="4a56bd0b">
              replik
            </seg>
            <seg n="496c7dff">
              Herr talman! Min uppfattning är att något behöver göras från
              politiskt håll för att bryta ned de utomordentligt kraftiga skattekilar
              som finns. Dessa gör det omöjligt för de privata hushållen att
              efterfråga och köpa tjänster till hushållet. Det tror jag att
              Reynoldh
            </seg>
            <seg n="0908b0d0">
              Furustrand också kommer fram till vid närmare eftertanke, om
              han går hem och funderar litet på det. Här måste åtgärder till,
              och här finns tusentals arbeten att hämta. Det tror jag är nödvändigt
              om man skall få ned arbetslösheten.
            </seg>
            <seg n="9dc2c232">
              När det gäller sjukperioderna ställde jag frågan till
            </seg>
            <seg n="3bdc569e">
              Reynoldh Furustrand därför att han som näringspolitiker naturligtvis
              har en inblick i företagarens villkor.
            </seg>
            <seg n="ceaa807a">
              Uppenbarligen tror han att en företagare har minst samma vilja
              att anställa människor i framtiden, även när man fördubblar och
              förlänger företagarens ansvar och ökar riskerna för den som anställer
              nya människor. Det spelar alltså ingen roll. Jag undrar om samma
              slutsats kan dras när det gäller momsbetalningsreglerna.
            </seg>
            <seg n="8e120ba3">
              Herr talman! Arbetslösheten är ett stort problem för väldigt
              många. Vi har många i vår närhet som är drabbade av den på något
              sätt. Därför är den också mycket påtaglig. Frågan har också debatterats
              länge och ingående i dag.
            </seg>
            <seg n="db23c76f">
              När vi nu står vid slutet av näringsutskottets avsnitt i den
              här debatten vill jag bara i korthet beröra några punkter på det
              näringspolitiska området. Vi har sedan början av 1990-talet haft
              en besvärlig ekonomisk situation här i vårt land. Olika åtgärder
              har också vidtagits för att minska statens utgifter för att därmed
              få statens finanser i balans. Dessa åtgärder har också lett till
              resultat, bl.a. en lägre ränta än vad vi har haft på många år.
            </seg>
            <seg n="7f493737">
              Det är viktigt att saneringen av statens finanser fullföljs så
              att en fortsatt sänkning av räntorna och en låg inflation blir
              möjlig. Vi fick så sent som i går en rapport om att vi nu är nere
              på en rekordlåg nivå för inflationen. Sunda statsfinanser, låga
              räntor och en låg inflation är också en grundförutsättning för
              ett bra företagarklimat.
            </seg>
            <seg n="3e44cc18">
              Näringspolitikens inriktning bör i första hand vara generell
              för att skapa de goda förutsättningarna för både företag och företagare.
              För att främja företagandet och entreprenörskap är det viktigt
              att spelreglerna är överskådliga, konsekventa och stabila. Men
              tyvärr har det varit litet ryckigt därvidlag under senare år.
            </seg>
            <seg n="7f6a59ea">
              I detta betänkande behandlas frågor som spänner över flera utskotts
              områden, men som har en stor näringspolitisk betydelse. Förutom
              de frågor som behandlas här i näringsutskottet gäller det skatter
              och avgifter, utbildning och arbetsmarknadspolitiken. Det finns
              ett antal förslag i betänkandet som kommer att ha en positiv effekt
              på sysselsättningen.
            </seg>
            <seg n="788a8880">
              Det gäller t.ex. lindringen av dubbelbeskattningen av aktier
              för små och medelstora företag. Det gäller sänkningen av arbetsgivaravgiften,
              som främst gynnar egen- och småföretagarna. Det gäller utbildningssatsningen.
              Men det gäller också slopandet av bilaccisen, som är en åtgärd
              som är viktig för bilindustrin.
            </seg>
            <seg n="a57d9c52">
              Det är också en viktig miljöinsats när det gäller att stimulera
              till att byta den gamla vagnparken. Vi vet att vi i dag har en
              mycket gammal vagnpark här i
            </seg>
            <seg n="f89965e5">
              Sverige i dag.
            </seg>
            <seg n="de11d3ad">
              Sedan har vi översynen av reglerna för fåmansbolagen. Det är
              också en viktig signal. Dessa företagare har diskriminerats under
              lång tid. Det är viktigt att man nu gör någonting. Därtill har
              det också kommit en klar signal om att det inte blir någon skatt
              på O-
            </seg>
            <seg n="83680573">
              eller OTC- aktier.
            </seg>
            <seg n="1f35a085">
              Detta betänkande tar upp tre viktiga miljardprogram: ett för
              småföretagsutveckling, ett för Östersjöområdet och ett miljöprogram
              för en hållbar utveckling. Dessa program ger också tillsammans
              stimulans till nya arbetstillfällen.
            </seg>
            <seg n="8c9eab94">
              Jag skall här en stund uppehålla mig vid programmet om småföretagsutveckling.
              Det är ett program som är uppdelat i fyra huvudrubriker. För det
              första skall företag växa med kunskap. För det andra skall det
              bli enklare att starta och driva företag. För det tredje skall
              det bli en ny regional näringspolitik.
            </seg>
            <seg n="5a9494b6">
              För det fjärde skall det bli fler exportföretag.
            </seg>
            <seg n="d763f447">
              Vi vet att de små företagen genom sin flexibilitet spelar en
              avgörande roll för förnyelsen av näringslivet. Ett hinder som
              man i dag ganska ofta upplever är den bristande kompetens som
              finns på olika områden.
            </seg>
            <seg n="a2003ea1">
              Det är väsentligt att både företag och företagare får möjlighet
              att dels höja kompetensen i företagen, dels kunna anställa personer
              med relevant utbildning.
            </seg>
            <seg n="d0b1d995">
              De 30 000 nya högskoleplatserna och 100 000 nya platser i vuxenutbildningen
              är därför ett välkommet inslag. De många nya platserna ute i främst
              de små och medelstora högskolorna gör också att hela landet får
              del av denna utbildning. Därtill måste också självfallet finnas
              olika möjligheter till kompetensutveckling också ute i företagen.
            </seg>
            <seg n="cab2176c">
              Vi vet att många småföretagare upplever byråkratin som ett hinder
              både för att starta och driva företag.
            </seg>
            <seg n="591cb953">
              Därför är det bra att det nu tas initiativ till att komma till
              rätta med krångligheterna. Det är ytterst viktigt att den delegation
              som nu skall tillsättas jobbar snabbt för att få bort alla onödiga
              blanketter och onödigt utgiftslämnande. Det är någonting som småföretagen
              tycker är väldigt jobbigt. Därför måste förenklingen komma så
              snabbt som möjligt.
            </seg>
            <seg n="20e3a5bf">
              Under avsnittet en ny regional näringspolitik finns det många
              viktiga punkter. Här försöker man få till stånd en större samverkan
              mellan olika aktörer inom länen, och det tycker jag är bra. Det
              gäller att kraftsamla för att ta ut det bästa möjliga av befintliga
              resurser. Det är bra att kommuner, länsstyrelser, näringslivet,
              m.fl. får ett fördjupat samarbete. Tillsammans har de stora kunskaper
              och möjligheter att utveckla sitt län.
            </seg>
            <seg n="1797e4f3">
              Även turistnäringen finns med i detta program.
            </seg>
            <seg n="530a91f5">
              Det är en näring som kommer att växa under kommande år. Vi har
              många goda exempel på turistsatsningar. Viktiga insatser här är
              att öka den internationella marknadsföringen. Men det gäller också
              att satsa mer på både utbildning och rådgivning.
            </seg>
            <seg n="cc034160">
              Skogen är vårt lands största inkomstkälla. Den har också en oerhörd
              stor regionalpolitisk betydelse. Inom skogsnäringen finns det
              möjlighet till ytterligare förädling av den svenska skogsråvaran
              inom papper, massa, trä och energi. Jag hoppas verkligen att det
              på olika sätt görs ordentliga satsningar i den kommande forskningspolitiska
              propositionen så att samarbetet mellan universitet, högskolor
              och industrin kan byggas ut på ett bra sätt.
            </seg>
            <seg n="5162179f">
              Jag vill också beröra det extraanslag på 500 miljoner för småföretagssatsningar.
              Den principen föddes under Börje Hörnlunds tid som ansvarig för
              regionalpolitiken. Dessa satsningar på småföretagsutveckling,
              produktutveckling och marknadsföring har gett väldigt många nya
              riktiga jobb till ett billigt pris ute i regionerna. Det är bra
              att det nu tillförs nya resurser för detta ändamål.
            </seg>
            <seg n="2027979c">
              Jag vill också nämna det nya investeringsstödet för jordbruket
              som nu införs. Det är inte så många veckor sedan vi debatterade
              detta i riksdagen. Nu blir det verklighet. Det blir till hjälp
              för befintliga företag som vill expandera och för nya som vill
              nystarta.
            </seg>
            <seg n="85897a02">
              Därtill har vi också satsningar på kvinnligt företagande med
              i detta betänkande. Det är också ett viktigt inslag som gör att
              det blir en stimulans även på det området.
            </seg>
            <seg n="4d793152">
              Sverige är en del i en internationell ekonomi. Därför utgör exporten
              en viktig del för tillväxt och sysselsättning i Sverige. Det är
              viktigt att framför allt småföretagen får en utökad service för
              att klara av en större export.
            </seg>
            <seg n="a27efe2a">
              Avslutningsvis kan jag bara säga att dessa insatser är ett steg
              mot ett bättre företagarklimat och ett bättre sysselsättningsläge.
              Det kommer inte att vara tillräckligt, utan det kommer att krävas
              andra insatser framöver. Det är sådana saker som t.ex. arbetsrättens
              reformering. Den måste vi göra någonting åt. Det finns också beskrivet
              här, där man påtalar att det skall bli lättare att anställa.
            </seg>
            <seg n="30301906">
              Det gäller att gå vidare med att sänka skatter på företagande.
              Det gäller att genomföra ytterligare förbättringar av riskkapitalförsörjningen.
              Men det gäller också att se över företagarnas sociala situation,
              t.ex.
            </seg>
            <seg n="eea5cf97">
              när det gäller a-kassan och sjukpenningen.
            </seg>
            <seg n="2c511a83">
              Det finns många saker att jobba ytterligare med.
            </seg>
            <seg n="705a5151">
              Men att mer måste göras får inte tas till intäkt för att de nu
              föreslagna åtgärderna skall stoppas. Med detta, fru talman, yrkar
              jag bifall till utskottets hemställan.
            </seg>
            <seg n="7cf6a972">
              EIREFELT (fp) replik
            </seg>
            <seg n="7752cb9c">
              Herr talman! Det finns sannerligen mycket att arbeta vidare med
              om detta skall ge nya jobb och bättre villkor för företagsamheten,
              Kjell Ericsson. Det är en tuff uppgift Kjell Ericsson har i att
              först övertyga sina partikamrater att påverka Socialdemokraterna
              i rätt riktning och sedan se till att det kommer ut någonting
              positivt utav den samverkan. Så här långt har det i varje fall
              inte gjort det.
            </seg>
            <seg n="e0f18605">
              Jag hinner med en kort fråga till Kjell Ericsson, som var med
              och arbetade fram den påtagliga förbättring av företagsklimatet
              som under vår gemensamma regeringsperiod ledde till en annan optimism
              och framtidstro i svenskt näringsliv. Just på detta område, när
              det gäller politik för företagande och tillväxt, är Centerpartiets
              samarbete med regeringen mest anmärkningsvärd.
            </seg>
            <seg n="9ec0efec">
              På flera viktiga punkter där vi tidigare har slagits tillsammans
              på barrikaderna accepterar ni nu en i flera stycken direkt företagarfientlig
              politik. Det gäller dubbelbeskattningen, arbetsrätten, momsreglerna
              och arbetsgivaravgiften. Den sänks visserligen nu, men först efter
              det att den höjts kraftigt tidigare i ert samarbete. Det gäller
              också hela attityden till företagande och företagare.
            </seg>
            <seg n="6388dcbd">
              Är det så illa, Kjell Ericsson, att vi måste räkna bort Centern
              när det gäller att få till stånd åtgärder som skapar bättre villkor
              för företagarna? Är Centern fast i en socialdemokratisk näringspolitik
              som bygger på centrala beslut där det är politikerna som detaljstyr?
            </seg>
            <seg n="5b99e8ba">
              Herr talman! Christer Eirefelt kan vara helt övertygad om att
              vi kommer att fortsätta att bedriva en näringspolitik som ger
              ett bra näringsklimat i vårt land som gynnar nya jobb och nya
              arbetstillfällen. Det är en sak som vi kommer att driva vidare.
            </seg>
            <seg n="40ab05fd">
              Vi har under åren har drivit dessa frågor när andra har reserverat
              sig. Vi har åstadkommit resultat: sanering av ekonomin, sänkta
              räntor, låg inflation och återinförande av kvittningsrätten. Sänkta
              arbetsgivaravgifter är nu en början som vi kommer tillbaka till.
              Den skatteväxlingen skall vi fortsätta med. Dubbelbeskattningen
              är också en början. Jag kan ta exempel på exempel på saker som
              vi har gjort som är bra för företagen. Men det verkar som att
              man vill ta många steg på en gång. Vi säger att det är bättre
              att ta ett steg i taget än att inte ta något steg alls. Vägen
              leder i rätt riktning, och vi kommer att jobba vidare.
            </seg>
            <seg n="65e396eb">
              Jag noterade att Christer Eirefelt i sitt första inlägg, även
              om han inte brukade några kraftord, verkade ganska nöjd med småföretagsprogrammet.
              Det är sådant som visar att vi skall gå vidare. Som jag sade finns
              det mycket att göra vad gäller arbetsrätten och på skatteområdet
              osv., men detta är ett första steg i rätt riktning.
            </seg>
            <seg n="353bb691">
              Herr talman! Jag har några frågor till Kjell Ericsson. Hur kommer
              Centern att agera när det gäller energisektorn, t.ex. vindkraftssatsningar?
              Vi har en reservation om att satsa 100 miljoner kronor till redan
              i år. Vad händer med kärnavfallet när det gäller
            </seg>
            <seg n="775135a1">
              Studsvik, som jag tog upp tidigare? Går det att samarbeta om
              dessa frågor?
            </seg>
            <seg n="8ebcd527">
              Börje Hörnlund var på tapeten. Han och jag träffades tidigare
              och diskuterade gröna arbeten. Vi hade samma kväll suttit och
              formulerat oss, ovetandes om varandra. Gröna arbeten handlar för
              mig också om ekologiskt lantbruk. SLU har t.ex. kollat Dalarna
              och kommit fram till att man, om man skulle satsa på ekologiskt
              lantbruk där, skulle få en fördubbling av arbetsinsatsen. Vad
              säger Centern om det?
            </seg>
            <seg n="7d6de44a">
              Det talas också om Östersjösatsningen. Har Centern ett finger
              med i spelet när det gäller export av livsmedel? Vi regerade kraftigt
              i näringsutskottet på att det står "export av livsmedel till Östersjöländerna".
              Det är ju att stjälpa i stället för att hjälpa, eftersom man med
              hjälp av EU-bidrag kan sälja det svenska smöret billigare än det
              egenproducerade i Baltikum. Hur ser Kjell Ericsson på dessa frågor?
            </seg>
            <seg n="5b6cdd49">
              Herr talman! Det är allmänt bekant var Centern står när det gäller
              avvecklingen av kärnkraften. Också
            </seg>
            <seg n="e3c8b584">
              Eva Goës känner till att förhandlingar om avveckling har påbörjats.
              Förhoppningsvis får vi se resultat under hösten i dessa förhandlingar.
              I detta ingår en förnyelse av energisystemen som innebär satsningar
              på vind-, sol- och inte minst bioeenergi. Inom alla dessa områden
              finns det utrymme för många nya gröna jobb. Det finns också med
              i den satsning som vi har föreslagit i dag.
            </seg>
            <seg n="0cdff41c">
              När det gäller Östersjön vill jag säga att också Eva
            </seg>
            <seg n="b1c48eee">
              Goës vet att vi diskuterade frågan i näringsutskottet.
            </seg>
            <seg n="140cc109">
              Vi fick beskedet att det inte är fråga om någon allmän export
              av livsmedel, utan att det gäller speciella livsmedel som inte
              finns någon annanstans. Man kunde för forskningsändamål och annat
              tänka sig att köra livsmedlen vidare för att hjälpa balterna med
              den satsningen. Det är inte fråga om någon allmän export av livsmedel.
            </seg>
            <seg n="9018f365">
              Herr talman! Vi får hoppas att det är kunskap och kompetens man
              exporterar. Jag vet att Sverige redan nu dumpar smör och andra
              livsmedel i Baltikum.
            </seg>
            <seg n="324680bd">
              Balterna kan inte bygga upp sin inhemska livsmedelsproduktion.
            </seg>
            <seg n="27aac6f4">
              Visst är det bra att satsa på småföretagsutveckling, men det
              handlar om innehållet. Sätter man Bert-Olov
            </seg>
            <seg n="644f028d">
              Svanholm på att administrera Ljusåret vet man vilken inriktningen
              är. Det är därför jag talar om kvinnor och kvinnors nyföretagande.
              Jag vet att det finns många inom Centerpartiet som jobbar för
              idéen med mentorer och kvinnliga affärsrådgivare. Är ni beredda
              att jobba för att kvotera, så att satsningen kommer kvinnorna
              till godo och innehållet blir ett annat? Vi har sagt nej till
              Ljusåret på grund av att vi inte tror på innehållet och inriktningen.
              Vi vill ha en ekologisk touch på det hela. Det skall inte bara
              handla om tillväxt till vilket pris som helst.
            </seg>
            <seg n="b5756752">
              Anf. 230 KJELL ERICSSON (c) replik
            </seg>
            <seg n="82fbe0e8">
              Herr talman! Jag kan bara säga att satsningen på gröna jobb omfattar
              både män och kvinnor. I de fall det behövs mer pengar till kvinnor
              får de det. Vi behöver inte specialdestinera den delen.
            </seg>
            <seg n="3441fabf">
              Det har funnits affärsrådgivare i framför allt stödområdena under
              de senaste åren. Vi vill att den verksamheten skall fortsätta.
            </seg>
            <seg n="04e4d1eb">
              Det finns resurser både när det gäller män och kvinnor. Jag har
              inte hört att man behöver några extraresurser i detta fall, utan
              det som satsas gäller både på män och kvinnor.
            </seg>
            <seg n="4a56bd0b">
              replik
            </seg>
            <seg n="cda5486f">
              Herr talman! Jag är överens med Kjell Ericsson om att arbetslösheten
              är den viktigaste politiska fråga vi har att hantera nu och att
              en framgångsrik näringspolitik kan vara lösningen. Lösningen är
              knappast fler åtgärder inom arbetsmarknadspolitiken, utan det
              måste komma till flera riktiga jobb.
            </seg>
            <seg n="fb71b5a2">
              I går läste jag Centerpartiets näringspolitiska rapport. Den
              är bra på det hela taget. Där finns krav på borttagande av dubbelbeskattningen.
              Där finns satsningar på tjänstesektorn, förändring av arbetsrätten,
              satsningar på utbildningskonto, allmän och obligatorisk a-kassa
              osv. Jag skulle tro att Kjell Ericsson också delar mina synpunkter
              när det gäller momsreglerna, förlängd arbetsgivarperiod, en sjätte
              AP-fond osv.
            </seg>
            <seg n="3edf00d9">
              När jag tittar på det program som finns i en av reservationerna
              som vi skall ta ställning till senare ser jag att det finns betydande
              likheter mellan den politik som Centern står för i sitt program
              och den politik som finns i en av reservationerna.
            </seg>
            <seg n="24e504c0">
              Känns det inte litet konstigt, Kjell Ericsson, att rösta emot
              den politiken senare i kväll? Tror Kjell
            </seg>
            <seg n="7f461fa7">
              Ericsson att han i nuvarande sällskap skall kunna åstadkomma
              resultat på de områden där Socialdemokraterna är benhårt uppbundna
              sedan många år? Var går gränsen för Centerpartiets samarbete med
              Socialdemokraterna, om näringspolitiken är lösningen och om arbetslösheten
              är den viktigaste politiska frågan vi har att hantera?
            </seg>
            <seg n="098354e8">
              Herr talman! Det är bra att Göran Hägglund tar upp vårt näringspolitiska
              program. Jag har själv varit ordförande i den programkommitté
              som har tagit fram det. Jag vill kommentera några punkter.
            </seg>
            <seg n="c5c90a92">
              När det gäller dubbelbeskattningen är det en början. Man kommer
              en bit på väg. Det är ett konkret reslutat. I annat fall hade
              det blivit en reservation, och man hade inte kommit någonstans.
              Nu har vi kommit en bit på väg, och jag tycker att det är väldigt
              viktigt.
            </seg>
            <seg n="5c3700d9">
              Förslaget om arbetsgivaravgifterna skall bl.a.
            </seg>
            <seg n="bd753210">
              hjälpa småföretagen inom tjänstesektorn. Det är också ett steg
              i rätt riktning. Det finns mer att göra här. Det har tillsatts
              en utredning som skall se över bestämmelserna för bl.a. hushållstjänster.
              Jag tycker att det är ett intressant område som man skall titta
              på. Det kommer säkerligen att behövas åtgärder även där, men arbetet
              har påbörjats.
            </seg>
            <seg n="155c1119">
              När det gäller fåmansbolagens villkor kommer det att ske en översyn.
              Det tycker jag också är viktigt.
            </seg>
            <seg n="7a3ed5eb">
              Förslag om regelförändringar när det gäller att förenkla byråkratin
              finns med i propositionen. Jag sade i mitt anförande att det måste
              ske en reformering av arbetsrätten. Parterna jobbar med det nu,
              och medlare har gjort insatser. Vi får se vad de kommer fram till.
            </seg>
            <seg n="a30946c2">
              Om man inte kommer fram till resultat måste det ske en förändring
              - en reformering i arbetsrätten.
            </seg>
            <seg n="1c7361cd">
              Jag kan räkna upp punkt efter punkt från programmet. Vi har helt
              eller delvis tagit upp väldigt många av punkterna. Det är en början,
              som jag har sagt. Det är ett steg i rätt riktning. Den rikningen
              skall vi fortsätta i.
            </seg>
            <seg n="4a56bd0b">
              replik
            </seg>
            <seg n="a09cf1dc">
              Herr talman! Jag kan naturligtvis ha respekt för en resultatpolitik,
              men det bygger på hur man värderar resultaten. Jag tycker att
              den uppgift som ligger framför er är synnerligen avskräckande,
              mot bakgrund av vad man har lyckats åstadkomma bakåt.
            </seg>
            <seg n="be06154a">
              Jag hoppas att Centerpartiet skall lyckas bättre i framtiden
              och att vi skall få en näringspolitik värd namnet som lägger grunden
              för en framgångsrik tid för svenskt näringliv. Jag tror att det
              är den enda vägen att komma till rätta med arbetslösheten.
            </seg>
            <seg n="05186470">
              Herr talman! Socialdemokraterna har sedan maktskiftet fört en
              företagarfientlig politik. Det förändringsarbete som den borgerliga
              regeringen påbörjade för att återskapa Sverige som en företagar-
              och tillväxtnation, som då ledde till 1 000 nya arbeten i veckan,
              raserades. Socialdemokraternas välkända negativa syn på företagare
              blev åter ledstjärna för politiken.
            </seg>
            <seg n="c7cd1853">
              Villkoren för företagen och nivån på arbetslösheten är kommunicerande
              kärl. Vi kan mäta resultatet av den destruktiva socialdemokratiska
              politiken i antalet förlorade arbeten. Den prosposition vi diskuterar
              nu har fel inriktning.
            </seg>
            <seg n="3f86d409">
              Herr talman! För att människor skall återfå trygghet och framtidstro
              måste det genomföras förändringar som underlättar tillkomsten
              av riktiga arbeten.
            </seg>
            <seg n="8e971d0d">
              Sverige måste bli ett land där företagare och företagande sätts
              i centrum.
            </seg>
            <seg n="94e8788d">
              Herr talman! För övrigt anser jag att kärnkraften skall avvecklas.
              Satsa på gröna jobb och kvinnokraft!
            </seg>
            <seg n="6b339557">
              Herr talman! De problem vi ser i vårt land är inte nationella,
              utan de är internationella. Oberoende av politisk regim har alla
              Europas länder en alldeles för hög arbetslöshet och en för låg
              tillväxt. Europas problem beror inte på att välfärdsstaten är
              för utvecklad.
            </seg>
            <seg n="384eb56c">
              De största problemen ser vi i länder med minst utvecklad välfärdsstat.
              Det som Europa och vi lider av är att marknaden faktiskt fått
              en större makt här än i andra regioner i världen.
            </seg>
            <seg n="792c8e73">
              Ta t.ex. USA, som moderaterna ibland hävdar väldigt starkt. Där
              finns det en utvecklad nationell politik, och där finns inte alls
              samma möjligheter som hos oss och i Europa att driva med valutor
              och räntenivåer. Men i Europa har de finansiella spekulanterna
              fått fritt utrymme att göra affärer på medborgarnas bekostnad.
              I utkanten finns också en ökad svart ekonomi med skattebrott och
              organiserad brottslighet.
            </seg>
            <seg n="f66e69fa">
              Det är mot den bakgrunden som jag är för ett starkt Europa, där
              finansiell spekulation i ränta och valutor begränsas maximalt
              och där vi åter får en ekonomisk utveckling som tar fasta på de
              realekonomiska värdena och skapar varaktiga jobb. Det är nödvändigt
              om vi skall få jobben tillbaka i Sverige och i andra länder i
              den utsträckningen att vi kan tala om arbete åt alla. Detta är
              särskilt viktigt för små länder med stor utrikeshandel som oss
              här i Sverige.
            </seg>
            <seg n="daa0c0fa">
              Moderaterna föreslår ofinansierade skattesänkningar. Ni lär er
              ingenting. Ta bort händerna från ögonen och öronen! Först 1976,
              sedan 1982 och nu igen. Vill ni med berått mod föra oss tillbaka
              till det ekonomiska träsk som vi faktiskt håller på att kravla
              oss ur? Med er politik ökar budgetunderskott och statsskuld och
              räntorna sticker iväg uppåt igen, där förtroendet för vår förmåga
              att rätta till obalanser och stärka valutan helt plötsligt försvinner.
              Det som Karin
            </seg>
            <seg n="49d87629">
              Falkmer och andra moderater föreslår är verkligen en ogärning
              mot småföretagen. De om några vet vad en hög räntenivå vill säga.
              Ni envisas med att beskriva rättvisa som ett hot mot sysselsättningen.
              Det är inte välfärdsstaten som hotar sysselsättningen, utan det
              är andra krafter.
            </seg>
            <seg n="4aa28b67">
              Herr talman! Jag kommer från ett län, Norrbotten, där arbetslösheten
              på tre månader ökat med drygt
            </seg>
            <seg n="d9d735bb">
              5 000 personer. Antalet öppet arbetslösa i vårt län är nu ungefär
              18 000 människor, och ungefär lika många befinner sig i olika
              typer av åtgärder - detta på en befolkning på bara 260 000 människor.
              Det är verkligheten bakom den debatt vi för i dag, verkligheten
              i ett län under en regering vars politiker vunnit ett val just
              på att den lovat en politik mot just arbetslösheten.
            </seg>
            <seg n="f0833ddd">
              I ett län med många beroende av a-kassa kommer det beslut om
              bortre parentes och sämre möjligheter att ta sig in i systemet
              som vi snart skall besluta om att slå särskilt hårt. Dessa försämringar
              måste avvisas, och jag ansluter mig till de argument som anförts
              av flera vänsterpartister i dagens debatt.
            </seg>
            <seg n="6b1094d4">
              För drygt ett år sedan beslutade riksdagen att vi fram till 1998
              skall satsa 4 miljarder kronor på ett samarbetsprogram för Öst-
              och Centraleuropa. I den senaste statsbudgeten lades samordningsansvaret
              för östbiståndet i Jordbruksdepartementet. Det finns hos oss en
              viss oro för att statsministerns nya Östersjöråd medför dubbelkommando
              på östbiståndets område.
            </seg>
            <seg n="6b5917ec">
              Jag noterar att utrikesutskottet tycks dela denna oro.
            </seg>
            <seg n="ae0084c4">
              En annan oro som finns är att den lovvärda satsningen på Östersjösamarbete
              medför att Barentsregionen fortfarande kommer att hamna i skugga.
              Jag noterar att även den liberala gruppen i EU-
            </seg>
            <seg n="0a43f56d">
              parlamentet har givit uttryck för en sådan oro.
            </seg>
            <seg n="71d9e885">
              Barentsområdet är inget öde område. Där bor ungefär 4,6 miljoner
              människor. Det är alltså ungefär lika många som i Finland. Det
              är visserligen mindre än de 50 miljoner som bor runt Östersjön,
              men miljöproblem, arbetslöshet och kommunikationsproblem är betydligt
              större om vi räknar per invånare. Ett radioaktivt utsläpp från
              någon av de många kärnkraftsreaktorerna eller avfallslagren på
              Kolahalvön kan åstadkomma omfattande skador och också drabba
            </seg>
            <seg n="161f87a1">
              Östersjöområdet. Vissa experter talar om att risken för en allvarlig
              kärnkraftsolycka är ungefär 25 %, sett över en tioårsperiod. Det
              är skrämmande siffror.
            </seg>
            <seg n="fe77c3dd">
              En omfattande exploatering av råvarutillgångar som olja och gas
              i Murmansk, Arkhangelsk eller
            </seg>
            <seg n="fb44d378">
              Karelenområdet kan också få konsekvenser för miljön i vårt närområde,
              i såväl Barentsområdet som Östersjöregionen.
            </seg>
            <seg n="31b43697">
              till mars 1996 har norska staten satsat inte mindre än
            </seg>
            <seg n="aaf75db1">
              79 miljoner kronor i Barentssamarbetet. Under samma period har
              Sverige satsat bara 16 miljoner. På bara miljöområdet har norrmännen
              gått in med 52 miljoner. Jag tror inte att det i längden är bra
              för det nordiska samarbetet med den här obalansen i insatser mellan
              grannländerna.
            </seg>
            <seg n="36fc3c96">
              Nu säger utrikesutskottet att pengarna i den nya
            </seg>
            <seg n="e51cbb28">
              Östersjöfonden också kan användas i Barentsregionen. Det är givetvis
              positivt, men det vore bättre att slippa ta pengar ur Östersjöfonden
              och använda dem i ett annat område. Därför har Vänsterpartiet
              föreslagit en särskild fond för Barentssamarbetet på 100 miljoner
              under en femårsperiod. Vi har givetvis kvar denna idé, men får
              väl återkomma i den frågan till hösten.
            </seg>
            <seg n="5ee87a7b">
              Jag instämmer för övrigt i de yrkandena om bifall till v:s reservationer
              som tidigare har ställts.
            </seg>
            <seg n="607e2f19">
              Herr talman! I dag kan inte Margareta Winberg längre krypa bakom
              männens högre arbetslöshet för att legalisera ROT-program. I dag
              kan hon inte använda männens högre arbetslöshet för att lägga
              ut dimridåer för vad som händer med kvinnors arbetstillfällen
              i den offentliga sektorn. I dag har vi siffror från
            </seg>
            <seg n="d0e6ff43">
              AMS som visar att kvinnornas arbetslöshet nu är högre än männens.
              Kvinnornas långtidsarbetslöshet har ökat med 1 000 personer, medan
              männens har minskat med lika många. Till det skall läggas de
            </seg>
            <seg n="a98e20cb">
              150 000 deltidsarbetslösa kvinnorna.
            </seg>
            <seg n="2e4093d5">
              Då borde förstås den regering som slår sig för bröstet och hävdar
              att den prioriterar jämställdheten åtminstone fördela de arbetsmarknadspolitiska
              åtgärderna lika. Men så är det inte. 2 098 män får rekryteringsstöd,
              medan 802 kvinnor får det. Nästan dubbelt så många män som kvinnor
              får arbetslivsutveckling.
            </seg>
            <seg n="2a31ed2b">
              Dubbelt så många män som kvinnor får starta-egetbidrag.
            </seg>
            <seg n="c68c87d4">
              Men att bryta den könssegregerade arbetsmarknaden är att gå för
              långt, tycker Socialdemokraterna och
            </seg>
            <seg n="da76bd70">
              Centern. Det räcker med att motverka könssegregeringen. Det tycker
              inte Vänsterpartiet. Vi är trötta på allt prat om att politik
              är att vilja när Socialdemokraternas vilja inte sträcker sig till
              att ge Arbetsmarknadsverket och AMS i övergripande mål att bryta
              -
            </seg>
            <seg n="5329640e">
              inte motverka - könssegregeringen på arbetsmarknaden.
            </seg>
            <seg n="8720bb31">
              I syfte att minska arbetslösheten har regeringen tillsatt en
              utredning av hur man skall kunna stimulera utbud av och efterfrågan
              på tjänster, och det är bra.
            </seg>
            <seg n="75713071">
              Men i uppdraget till RSV ingår också att undersöka hur vi skall
              kunna införa det franska systemet för betalning av tjänster. Det
              system som regeringen vill införa i Sverige är i Frankrike skattesubventionerad
              hemhjälp och innebär att de som har gott om resurser köper checkar
              liknande våra rikskuponger. Antingen har finansministern inte
              läst propositionen eller också bidrog han till att lägga ut dimridåer
              när han tidigare i dag i kammaren sade att han inte vill ha subventionerad
              hemhjälp. Upp till 60 000 kr per år får rika franska familjer
              dra av för att köpa äldreomsorg, barnomsorg och hushållstjänster
              i hemmet. Timbrogänget måste jubla.
            </seg>
            <seg n="9057f380">
              Detta system har lett till 20 000 heltidstjänster till en kostnad
              av 4 miljarder kronor. För samma kostnad, dvs. 4 miljarder kronor,
              skulle vi kunna låta 400 000
            </seg>
            <seg n="c8f916ca">
              personer till en lön av 13 000 kr i månaden göra sina nödvändiga
              arbetsuppgifter i den offentliga sektorn.
            </seg>
            <seg n="6ab2d961">
              Det kostar nämligen bara 800 kr mer i månaden,
            </seg>
            <seg n="90e90f36">
              10 000 kr om året, att låta bli att säga upp en offentliganställd
              polis, undersköterska, förskollärare eller barnskötare. Prata
              om systemskifte!
            </seg>
            <seg n="d86dcd79">
              Herr talman! Innan jag kom in i riksdagen var jag, tack vare
              socialdemokratisk och centerpartistisk arbetsmarknadspolitik,
              arbetslös i två och ett halvt år.
            </seg>
            <seg n="23300420">
              Tidigare arbetade jag inom den offentliga sektorn. Jag har alltså
              inget jobb att gå tillbaka till. Arbetsmarknadsministern har dock
              lovat mig ett värdigt slut på min arbetsaktiva tid. Efter en lång
              samhällstjänst - jag har fött och fostrat tre barn och bidragit
              med mitt arbete i den offentliga sektorn till att bygga upp samhället
              - vill jag arbeta med det som jag är bäst lämpad till. Jag behöver
              inte anpassa mig till hämtning på dagis utan kan själv styra min
              tid och mitt liv. Då tvingar Margareta Winberg mig in i fortsatt
              samhällstjänst. Finns det ingen bortre parentes när det gäller
              kvinnors samhällstjänst? På vilket sätt anser arbetsmarknadsministern
              att det är ett värdigt slut för mig att placeras i ett tvåårigt
              ALU-projekt där det jag gör inte får tränga ut den ordinarie verksamheten?
              Om jag läser en saga för ett barn på dagis tränger jag ut den
              ordinarie verksamheten. Margareta Winberg säger att jag skall
              ägna mig åt icke-arbetsuppgifter till en ickelön som en icke-arbetstagare.
              Vad finns det för värdigt i det, Margareta Winberg? Hur kan en
              minister från ett f.d. arbetarrörelseparti bära sig åt så mot
              de människor som utan egen förskyllan har blivit av med sitt arbete?
              Hur kan en f.d. kvinnoförbundsordförande föreslå något så kränkande
              för de kvinnor som arbetar inom dagis, skola, sjukvård och äldreomsorg?
            </seg>
            <seg n="222b7edf">
              Herr talman! Jag yrkar bifall till reservation 104, och bara
              för att markera hur kränkt jag är yrkar jag avslag på regeringens
              förslag om 55+ och bifall till reservation 126.
            </seg>
            <seg n="f6efdabb">
              Herr talman! Det är svårt att se vad en sådan här urtima riksdag
              kan uträtta för de arbetslösa. De skulle vara mer betjänta av
              aktiva handlingar än av ord, dvs.
            </seg>
            <seg n="6e249bcc">
              mer handlingskraft och mindre ordkraft.
            </seg>
            <seg n="de0d0a3e">
              Hela riksdagen har rullat i gång med utskottsarbete och partikansliarbete.
              Matsal och kafé har öppnats.
            </seg>
            <seg n="9b6ef1a7">
              Då har jag bara nämnt några exempel. Allt från ministrar till
              ledamöter har rest hit. Sedan verkar det viktigaste vara att sätta
              munkavle på talarna. När vi nu har samlats borde alla i stället
              ha uppmuntrats att yttra sig och dra sitt strå till stacken med
              idéer och kreativitet.
            </seg>
            <seg n="eb18282d">
              Styrandet borde gå från ekonomer till humanister och socialt
              medkännande. Ekonomer har blivit ett samhällets prästerskap. Jag
              tycker att människorna i stället för pengarna skall sättas i centrum.
              Detta gäller i allra högsta grad arbetslösa. Sätt den arbetslöse
              i centrum! Då kommer vi att inse att vi måste dela rättvist, både
              på arbetet och på fritiden. Annars mår snart hela svenska folket
              dåligt. Stora grupper mår dåligt för att de pressar sig i jobbet
              och arbetar övertid och andra grupper mår dåligt för att de inte
              kan försörja sig själva.
            </seg>
            <seg n="1b990108">
              Massor av kvinnor har på egen bekostnad infört 6-
            </seg>
            <seg n="726ca9ae">
              timmarsdag. Kanske finns det inte heltidsarbete för dem eller
              så orkar eller kan de inte arbeta heltid på grund av sitt dubbelarbete.
              De väntar nu på politikernas beslut om 30-timmarsvecka som normalarbetstid.
            </seg>
            <seg n="9d7b495b">
              I Sverige sätts nu svaga grupper mot svaga grupper, arbetslösa
              mot sjukskrivna, äldreomsorg mot barnomsorg osv. Det finns stora
              grupper som helt eller delvis står utanför trygghetssystemen.
              De skall ställas mot de starka. Det är de friska och högavlönade
              som skall dela med sig. Här har Miljöpartiet ett bärande och bra
              förslag. De som tjänar bra skall få en lägre procent av sin lön
              genom det brutna taket vid sjukdom, föräldraförsäkring osv. Vi
              vill också att det skall finnas en grundtrygghet efter längre
              perioder av sjukskrivning eller arbetslöshet. Det betyder att
              vi inte skulle behöva få stora grupper som står med mössan i handen
              och vänder ut och in på sitt privatliv för att få socialbidrag.
              Vi vet att LO:s kvinnor har flest arbetsskador. LO:s kvinnor är
              mest sjuka. Det är flest LO-
            </seg>
            <seg n="78786b5f">
              kvinnor som blir förtidspensionerade. Varannan LO-
            </seg>
            <seg n="5ffd3ea1">
              kvinna förtidspensioneras.
            </seg>
            <seg n="2e2d6bed">
              Handikappade behöver behålla sina lönebidrag.
            </seg>
            <seg n="4206421b">
              Även en 10-procentig arbetsinsats ger 10 % på plussidan både
              ekonomiskt och resursmässigt, och det ger arbetsglädje.
            </seg>
            <seg n="4eec71b1">
              Om den här dagen inte ger effekter för nämnda grupper har vi
              kommit hit förgäves. Det är naturligtvis inte det värsta. Det
              värsta är att de förhoppningar som de arbetslösa eventuellt har
              haft i så fall har grusats.
            </seg>
            <seg n="05ac6898">
              Det är billiga arbeten som finns inom vård och omsorg. SKTF,
              bl.a., har tagit fram uppgifter om att det ekonomiskt är en förlust
              att friställa inom vården. Då har man inte räknat med vad det
              kostar att skapa nya jobb.
            </seg>
            <seg n="62095289">
              Inom sjukvården ökar riskerna för de sjuka på grund av personalbrist.
              Det har kommit in flera skakande rapporter. Yrkesinspektionen
              är inkopplad på hela Uddevalla lasarett, och i Sundsvall kommer
              man att kalla in den. I Linköping finns endast akutsjukvård på
              barnkliniken, ett universitetssjukhus. Barnöverläkaren har yttrat
              att det kan bli allvarligt för kroniskt sjuka barn, diabetiker,
              hjärtsjuka, eksembarn m.fl.
            </seg>
            <seg n="dd33132e">
              Detta sker medan arbetslös sjukvårdspersonal betalas till 75
              % utan att få arbeta. Man skulle kunna ge en bra sjukvård för
              ytterligare 25 % av sin lön. Det behövs ett annat sätt att se.
            </seg>
            <seg n="e9ac507a">
              Svenska riksdagsledamöter och regeringen! Besinna er! Annars
              gräver vi demokratiskt valda politiker vår egen grav och seglar
              skeppet Svea i sank. Hur djup är solidariteten mellan facken och
              regeringen?
            </seg>
            <seg n="22df96d9">
              Måste inte facken i sina medlemmars intressen gå in på en ny
              egen väg?
            </seg>
            <seg n="40463be8">
              Anf. 240 HANS KARLSSON (s)
            </seg>
            <seg n="c4543d05">
              Herr talman! I dagens debatt har mycket blivit sagt om olika
              åtgärder för att minska arbetslösheten, såväl den öppna som den
              totala. Jag har därför i dag tänkt ägna min tid i talarstolen
              till att tala om arbetslöshetsförsäkringen. Det är en del av arbetsmarknadspolitiken
              som mest röner uppmärksamhet ur statsfinansiellt perspektiv, mer
              sällan med tanke på den enskildes behov.
            </seg>
            <seg n="8ab03939">
              Enligt mitt sätt att se har arbetslöshetsförsäkringen tre huvuduppgifter:
              att skapa ekonomisk trygghet för den enskilde vid arbetslöshet,
              att utgöra en del av intressebalansen mellan arbetskraften och
              företagen och att skapa förutsättning för en dynamisk och utvecklande
              arbetsmarknad.
            </seg>
            <seg n="731c2470">
              Den första uppgiften, att skapa ekonomisk trygghet för den enskilde
              vid arbetslöshet, är väl känd. Det är också det som de flesta
              förknippar med arbetslöshetsförsäkringen. Jag skall därför inte
              ägna någon längre tid åt den delen utan nöja mig med att konstatera
              att också graden av trygghet för den enskilde starkt påverkas
              av ersättningsnivå, beräkningsgrunder och andra villkor i försäkringen.
            </seg>
            <seg n="56cde8b9">
              Herr talman! En bra arbetslöshetsförsäkring ger förutsättningar
              för löntagarna att agera utifrån en viss styrkeposition. Att ställa
              krav innebär nämligen alltid också risker på arbetsmarknaden.
              Den löntagare som ställer krav och driver sina intressen löper
              risk att hamna i onåd hos sin arbetsgivare eller blir betraktad
              som besvärlig och därför inte önskvärd. När arbetslöshetsförsäkringen
              gav 90 % i ersättning och arbetslösheten var låg var det inte
              särskilt farligt att vara pådrivande och ta kampen för sina egna
              och arbetskamraternas intressen. När arbetslösheten är hög och
              försäkringen är alltmer urholkad är det inte lika självklart att
              ta kampen mot orättvisorna på jobbet.
            </seg>
            <seg n="0392397b">
              Även lönebildningen påverkas av arbetslöshetsförsäkringens kvalitet.
              Låg ersättning och hårda villkor för att kvalificera sig pressar
              lönerna neråt. Särskilt märkbart är det när det gäller de lägsta
              lönerna.
            </seg>
            <seg n="2cf18a3e">
              En otillräcklig arbetslöshetsförsäkring ökar löneskillnaderna
              och därmed klyftorna i samhället.
            </seg>
            <seg n="9a0df293">
              Herr talman! Den tredje huvuduppgiften för arbetslöshetsförsäkringen
              är att skapa förutsättning för en dynamisk och utvecklande arbetsmarknad.
              En bra arbetslöshetsförsäkring underlättar rörlighet på arbetsmarknaden.
              Man vågar byta jobb om försäkringen ger trygghet. Man vågar bryta
              upp och övertala familjen att flytta till en ny plats och ett
              nytt jobb om det finns en trygghet i botten. Särskilt viktigt
              är det i den arbetsmarknad som vi nu upplever. Det är nödvändigt
              att människor vågar byta jobb och vågar bryta upp från hemorten.
            </seg>
            <seg n="34f8b13d">
              Arbetslinjen gynnas av en bra försäkring. Den som har marginaler
              i sin ekonomi har lättare att ta initiativ än den som är nedtryckt
              även ekonomiskt. En dålig arbetslöshetsförsäkring riskerar att
              konservera arbetslöshet och passivitet.
            </seg>
            <seg n="d3d4fe44">
              Herr talman! Det är avslutningsvis angeläget att slå vakt om
              en bra arbetslöshetsförsäkring, inte enbart för den enskildes
              ekonomiska trygghet vid arbetslöshet utan också för att upprätthålla
              en viss intressebalans mellan arbetskraften och företagen. Det
              är också viktigt att ha en tillräcklig försäkring mot arbetslöshet
              för att arbetsmarknaden skall fungera på ett bra sätt och stimulera
              till rörlighet och utveckling.
            </seg>
            <seg n="cda6a363">
              Herr talman! Socialdemokraterna har gjort stort nummer av sin
              "Perssonplan", att sätta 100 000 vuxna i utbildning. Detta är
              den största utbildningssatsning som gjorts, påstod finansministern
              i debatten om vårpropositionen. Den uppblåsta marknadsföringen
              gör att man undrar om socialdemokraterna har hört talas om införandet
              av den allmänna folkskolan i
            </seg>
            <seg n="a78b587d">
              Sverige 1842. Det måste väl i rimlighetens namn ha varit större.
            </seg>
            <seg n="795748e3">
              Nu verkar regeringen i alla fall ha sansat sig.
            </seg>
            <seg n="82065a0b">
              Verklighetens Perssonplatser är inte 100 000. En stor del av
              platserna finns redan, men på ett annat anslag.
            </seg>
            <seg n="af0696e1">
              Likväl går de 100 000 i repris för tredje gången i ett regeringsförslag.
              Tala om återanvändning!
            </seg>
            <seg n="37b68c77">
              Det är naturligtvis granskningen av regeringens förslag som gjort
              att någon särskild debatt om utbildning inte har ansetts befogad
              i dag, utan hänvisats till fyraminutersinlägg under rubriken Övrigt.
              Inget statsråd har heller funnit anledning att tala om utbildning
              i sitt anförande.
            </seg>
            <seg n="93d9b23f">
              Jag beklagar men förstår det. Tiden nu medger ingen sång till
              utbildningens lov eller någon redovisning av de erfarenheter som
              finns av samband mellan utbildningsinsatser och ökad tillväxt.
              Men behovet av ökade kunskaper och kunskapsintensitet i all produktion
              växer. Sverige ligger efter de viktigaste konkurrentländerna när
              det gäller utbildningsnivå, och det är allvarligt.
            </seg>
            <seg n="44653e7a">
              Under den förra mandatperioden inleddes arbetet för att långsiktigt
              åstadkomma ett kunskapslyft. Högskoleutbildningen byggdes ut kraftigt
              samtidigt som läroplaner och kursplaner för grund- och gymnasieskolan
              moderniserades. Vi moderater anser att det långsiktiga arbetet
              för att göra svensk utbildning bäst måste fortsätta.
            </seg>
            <seg n="c00563cb">
              I det här perspektivet är också insatser för vuxna med kort utbildning
              och kunskapsbrister väsentliga.
            </seg>
            <seg n="f6e0907e">
              Tanken på att vidga vuxnas möjligheter till att skaffa sig kompetens
              motsvarande gymnasiekurser är inte ny.
            </seg>
            <seg n="f84dae9d">
              Problemet är att socialdemokraterna nu har hittat på ett ovanligt
              dyrbart och klumpigt sätt att erbjuda fler sådan utbildning på.
              Man kan på goda grunder fråga sig om förslaget kommer att ha någon
              inverkan på massarbetslösheten. Detta panikprojekt, som i sina
              detaljer har snickrats ihop på departementet under några intensiva
              vårveckor, innebär att kommunerna skall ansöka om särskilda medel
              hos en särskild delegation på departementet. Risken för växande
              byråkrati, sifferexercis och att det i slutändan inte blir så
              mycket mer utbildning är uppenbar. Vi moderater tycker att det
              hade varit bättre och billigare att pröva förutsättningarna för
              att vidga det grundläggande ansvar kommunerna redan har för vuxenutbildning.
            </seg>
            <seg n="e232ecda">
              Vi är också öppna för olika aktörer och nya former av utbildning,
              och medel som motsvarar den volym i utbildning vi har för vuxna
              i dag finns i våra förslag.
            </seg>
            <seg n="20f95c41">
              När det gäller högre utbildning föreslår vi en kraftfull satsning
              på kvalificerad eftergymnasial yrkesutbildning. Just sådan utbildning
              efterfrågas och kan stimulera ökat samarbete mellan näringsliv
              och utbildning. Det är vad jag förstår också utbildning som i
              ett rimligt perspektiv kan ge fler människor arbete.
            </seg>
            <seg n="ef42b180">
              Regeringens inställning till denna s.k. keyutbildning är ljum.
              En blygsam försöksverksamhet har startat, men ansökningarna har
              varit sådana att den kommitté som nu hanterar försöken redan efter
              ett par månader har skrivit till regeringen och bett om fler platser.
              Det visar att vi moderater hade rätt från början, och jag skulle
              gärna vilja veta i dag om det kommer fler platser till den här
              utbildningsformen.
            </seg>
            <seg n="8278c035">
              Regeringen redovisar också en lista på hur 30 000
            </seg>
            <seg n="b05269d6">
              platser till landets högskolor skall fördelas. Med flyg har socialdemokratiska
              ledamöter farit land och rike kring och delat ut platser som inte
              finns än. Även centerledaren stod i talarstolen i morse och sade
              att de som inte sade ja och amen till den här listan skulle precisera
              vem som inte skulle få fler platser. Men också detta förslag är
              ett exempel på matematik i den politiska skolan. 10 650 platser
              1997 är egentligen bara 4 350. Övrigt finns redan.
            </seg>
            <seg n="8e7feab8">
              Jag hoppas att jag får återkomma i repliker senare, eftersom
              4 minuter verkligen inte är särskilt lång tid.
            </seg>
            <seg n="4e3f720f">
              Jag tänker inte heller yrka eftersom andra moderater har gjort
              det tidigare, men jag vill understryka att jag tycker att alla
              våra förslag är bra.
            </seg>
            <seg n="3969632b">
              Herr talman! Vi i Folkpartiet har till denna debatt och i det
              arbete som har föregått denna debatt koncentrerat oss på förslag
              som ger möjligheter för att
            </seg>
            <seg n="005ad62a">
              400 000 riktiga jobb skall växa fram. Därför har vi i utbildningsavsnittet
              inte tagit upp väl kända liberala ståndpunkter, bl.a. barntillägget
              i svuxa och doktorandtjänsterna, och inte heller tagit ställning
              till den preliminära eller bedömda fördelning av högskoleplatser
              som presenterades i propositionen.
            </seg>
            <seg n="aae9bcbe">
              Utbildning är ingen quick fix. Det tar tid att gå på en utbildning.
              Den som skall gå den måste vara motiverad så att han eller hon
              gör sitt bästa. Man måste själv tro på att utbildningen är en
              bra personlig investering för ett riktigt jobb. Den utbildning
              man söker sig till och skall gå på måste vara bra, dvs. ge kunskaper
              och erfarenheter som ger en grund för en lust att läsa och lära
              vidare.
            </seg>
            <seg n="061f2445">
              Vi anser att socialdemokraterna har hanterat folkhögskolor, komvux
              och högskolor ryckigt och använt dem som ett slags dragspel för
              att manövrera arbetslösheten. Jag vill betona att utbildning aldrig
              får användas som verktyg för politiska utspel i syfte att kortsiktigt
              kapa de synliga topparna av arbetslösheten.
            </seg>
            <seg n="13a95f0f">
              Arbetslösa människor bör behandlas med respekt, och i det ingår
              att de får samma möjligheter och samma kvalitet på sin utbildning
              som icke arbetslösa.
            </seg>
            <seg n="9c2023ef">
              Utbildningssystemet skall byggas ut för att motsvara de krav
              som framtiden ställer, det är vi överens om, men det bör inte
              ske genom att man termin för termin ändrar spelreglerna för anslag,
              platser och studiefinansiering.
            </seg>
            <seg n="58fa7203">
              Vi liberaler är t.ex. övertygade om att en bra bas för en fortsatt
              bra utveckling för en ung människa är tioårig grundskola och att
              den genomförs så fort som möjligt. Massan av kunskaper har ökat
              och tiden räcker inte till. En polarisering mellan teori, estetik
              och praktiska ämnen är olycklig. En tioårig skola ger tid för
              både IT-kunskaper, svenska språket - att tala, läsa, skriva och
              förstå - och bild, slöjd och gymnastik.
            </seg>
            <seg n="a4fae912">
              På samma sätt är vi övertygade om att ett mer flexibelt gymnasium
              ger större livsrum för alla elever.
            </seg>
            <seg n="aa265ed0">
              Vissa elever kan gå igenom det på två år, andra behöver fyra
              år. Vissa kan efter grundskolan ta en paus några år och komma
              tillbaka i komvux. Andra kan få en lärlingsutbildning där deras
              mer praktiska begåvning kommer till sin rätt och uppskattas.
            </seg>
            <seg n="91b68f16">
              Vi måste använda folkhögskolorna fullt ut. De har en social miljö
              som är motiverande och ger en stimulerande inlärningsmiljö för
              de unga och även äldre som behöver det. Det finns många exempel
              på att just folkhögskolorna har rätat upp många "strulpellar"
            </seg>
            <seg n="b2d36a14">
              som andra skolsystem har misslyckats med. Viktigt är att alla
              får en kärna av kunskaper för att platsa i dagens och morgondagens
              arbetsliv.
            </seg>
            <seg n="2513054e">
              Vi tror också, herr talman, på de nya högskolorna.
            </seg>
            <seg n="cbcf7eed">
              De har visat en enastående livskraft och ett enastående nytänkande.
              Men sätt inte dem i motsatsställning till de mer etablerade universiteten.
              Båda behövs, båda måste få uppskattning för vad de uträttar och
              bådas kvalitet på undervisning och forskning måste säkerställas
              och ökas.
            </seg>
            <seg n="d534c670">
              De 30 000 högskoleplatserna som, precis som galten Särimner,
              nu tas upp för tredje gången är i verkligheten som Beatrice Ask
              påpekade betydligt färre. Om det visar sig att det inte går att
              expandera så mycket med bibehållen kvalitet accepterar vi folkpartister
              en långsammare takt, examinationstakt och kvalitetssäkring. En
              kvalitet som håller i en internationell jämförelse är det allra
              viktigaste inom högskolesystemets utveckling.
            </seg>
            <seg n="54737788">
              Herr talman! Jag yrkar bifall till reservation 85 om kvalitet.
            </seg>
            <seg n="1ea2a16f">
              OLOFSSON (v)
            </seg>
            <seg n="d1967c55">
              Herr talman! Jag vill börja med en allmän reflexion. Den får
              stå för mig personligen. Under dagens debatt har jag fått alltmer
              av en deja vu-upplevelse -
            </seg>
            <seg n="13eefec4">
              jag har hört det här förut. Det är samma argument som upprepas
              gång på gång. Det är tick-tack, tick-tack.
            </seg>
            <seg n="0653e19f">
              Och i dag blev Centerns Olof Johansson nästan patetisk när han
              förklarade att samarbete är bättre än konfrontation. Det är underbart
              att man har kommit fram till dessa slutsatser. Jag har roat mig
              med att bokföra hur många gånger han upprepade den sentensen,
              och jag lovar att jag skall publicera det innan mandatperioden
              är slut.
            </seg>
            <seg n="9fbe14a4">
              Samband förenklas, och självklarheter och plattityder upphöjs
              till sanningar. Det är på det sättet man skapar myter, och det
              är det som Stig Strömholm och även Gunnar Adler-Karlsson kallar
              för fördumning.
            </seg>
            <seg n="5ae1c69b">
              Nu skall jag övergå till satsningarna inom utbildningsområdet.
              Men sanningen är att varken propositionen som lagts fram eller
              motionerna som väckts med anledning av den innehåller särskilt
              många nya förslag. Inte ens de nya utbildningsplatserna är i egentlig
              mening nya. Ca 70 % av dem finns redan i systemet. Det är som
              om regeringen under våren har ägnat sig åt någon form av processkrivning
              där berättelsen vuxit fram i proposition efter proposition. Jag
              skall vidgå att miljöskildringen har blivit både fylligare och
              blommigare. Men intrigen, alltså grundstoryn, är densamma. Trots
              det presenteras denna vuxenutbildningssatsning av medier och av
              en del socialdemokratiska politiker på ett sätt som är ämnat att
              skapa orealistiska förväntningar. Men jag skall bekänna att jag
              som vänsterpartist ändå, trots detta, är nöjd med regeringens
              utbildningssatsning. Det har jag sagt tidigare i debatter, och
              det säger jag nu igen. Förslaget ligger väl i linje med, och ibland
              är det identiskt med, de uppfattningar som vi har framfört under
              allmänna motionstiden förra året och som jag även har försökt
              utveckla här i kammaren. För oss är en satsning på kortutbildade
              vuxna oerhört viktig både ur ett klassperspektiv och ur ett könsperspektiv.
              Jag menar att alla vuxna borde garanteras rätten att skaffa sig
              kompetens motsvarande treårigt gymnasium i kärnämnena, åtminstone
              i svenska, engelska och matematik.
            </seg>
            <seg n="293c8a45">
              Låt mig då övergå från den nygamla valsen och nöja mig med att
              kommentera det nya förslaget. Vi vill ha ett rättvist, sammanhållet
              och enkelt studiestöd med höjda ersättningsnivåer. Ingen skall
              av ekonomiska skäl tvingas avstå från utbildning. Vi välkomnar
              därför detta särskilda utbildningsbidraget med en höjd nivå. Men
              ingen glädje är odelad. Tyvärr upprepar, tycker vi, regeringen
              samma misstag som var fallet med svuxa och sätter en bortre parentes
              för det särskilda utbildningsbidraget. Få kortutbildade och studieovana
              vuxna klarar att skaffa sig gymnasiekompetens i kärnämnena på
              endast två terminer. Det vet jag av egen erfarenhet. Risken är
              att de grupper som vuxenutbildningssatsningen är särskilt viktig
              för - jag tänker då främst på de ensamstående kvinnorna med barn,
              och jag talar om kvinnor eftersom de utgör 92 %
            </seg>
            <seg n="dd41d38a">
              av ensamföräldrarna - återigen hamnar i den olyckliga situationen
              att de av ekonomiska skäl inte kommer att kunna fullfölja sina
              studier. Jag berörs oerhört djupt av många kvinnors svåra situation
              i dag. Jag möter många av dem på våra folkhögskolor runt om i
              landet. Jag imponeras av deras beslutsamhet och deras mod. Men
              jag känner också och är medveten om deras vrede. Min förhoppning
              var att vi alla kvinnor i världens mest jämställda parlament nu
              skulle ha visat våra medsystrar sympati och givit dem en rejäl
              chans.
            </seg>
            <seg n="bf83ba24">
              Därmed vill jag yrka bifall till reservation 81 under mom. 49,
              där vi föreslår att det särskilda utbildningsbidraget skall utgå
              under hela den studietid som behövs för att fullfölja studier
              på en nivå motsvarande högst ett treårigt program på gymnasieskolan
              eller motsvarande på folkhögskolan.
            </seg>
            <seg n="1f3b3848">
              Herr talman! Jag har en fråga till Britt-Marie Danestig-Olofsson.
              Den gäller satsningen på kvinnors utbildning. Det är alldeles
              riktigt att just ensamstående med barn har oerhört svårt att fullfölja
              en utbildning med låga studiemedel. Jag vet att de många gånger
              är otillräckliga. Men jag skulle vilja veta hur mycket Vänsterpartiet
              räknar med att denna våldsamma satsning som man nu förordar och
              som man naturligtvis kan drömma om skall kosta. Hur mycket pengar
              har ni egentligen att använda för detta ändamål? Det vore väldigt
              spännande och intressant att få veta.
            </seg>
            <seg n="27df7387">
              OLOFSSON (v) replik
            </seg>
            <seg n="51c24b8f">
              Herr talman! Jag får göra Beatrice Ask besviken genom att säga
              att jag inte kan lämna några siffror.
            </seg>
            <seg n="5be8f89d">
              Men om Beatrice Ask har följt debatten, vilket jag tror att hon
              har gjort, har hon observerat att vi har talat om att vi på något
              sätt har 20 miljarder som vi vill satsa på olika åtgärder. Och
              vi flaggar för detta.
            </seg>
            <seg n="e1cf435b">
              Vi gör som regeringen och säger att detta är vår intention, och
              sedan får vi återkomma i höst under allmänna motionstiden när
              budgetpropositionen läggs fram.
            </seg>
            <seg n="e2ab6335">
              Herr talman! Det innebär i så fall att Vänsterpartiet inte vet
              om pengarna räcker till det som ni lovar.
            </seg>
            <seg n="e3f38d2f">
              Jag tror att det är detta som är så farligt i den ekonomiska
              situation som vi befinner oss i med massarbetslöshet och problem,
              att ställa ut löften som inte håller vid en prövning. Jag begär
              inte att ett oppositionsparti skall veta vad varje siffra exakt
              handlar om. Det klarar inte Moderaterna heller. Men om man säger
              att alla skall kunna läsa motsvarande gymnasiekompetens och få
              denna förmånliga bidragsgivning fullt ut hela vägen, måste man
              ju ha något på fötterna eller något i plånboken. Det saknar uppenbarligen
              Vänsterpartiet, och det är ett viktigt besked.
            </seg>
            <seg n="27df7387">
              OLOFSSON (v) replik
            </seg>
            <seg n="69eb1355">
              Herr talman! Jag upprepar att vi har 20 miljarder i plånboken,
              och jag är övertygad om att det räcker till den här satsningen
              och andra satsningar också. Men jag skall be att få återkomma
              mer i detalj när budgetpropositionen har lagts fram.
            </seg>
            <seg n="89baf466">
              Herr talman! Att i tider med hög arbetslöshet satsa på utbildning
              är sund politik. Regeringens förslag att tillskapa studieplatser
              för grundskole- och gymnasieutbildningen för de arbetslösa som
              saknar sådana utbildningar är bra, liksom förslaget att öka antalet
              studieplatser vid universitet och högskolor. Att, som regeringen
              föreslår, använda a-kassan för finansieringen kommer i konflikt
              med den normala studiefinansieringen men kan accepteras som en
              tillfällig åtgärd i en trängd situation.
            </seg>
            <seg n="e1ffbb6d">
              Under normala förhållanden sker planering av utbildning med hänsyn
              till såväl de sökandes, de studerandes, behov som samhällets behov.
              Man eftersträvar hög kvalitet och redovisar hur utbildningen skall
              finansieras. Sådana överväganden är det ont om i regeringens proposition.
              Detta beror sannolikt på att många analyser och förslag till ändringar
              av utbildningssystemet ännu befinner sig på utredningsstadiet
              eller i departementet för bearbetning. Det är bara att beklaga
              att arbetet inte har kommit längre. Det finns många brister i
              svensk utbildning som kräver åtgärder.
            </seg>
            <seg n="b67361cb">
              Om vi i dag hade haft en väl fungerande organisation av utbildningssystemet,
              hade det varit lättare att tro att de pengar som nu avsätts för
              extra studieplatser verkligen kommer att minska arbetslösheten
              på sikt.
            </seg>
            <seg n="d162dcd9">
              Genom att regeringen hamnat i otakt löper vi nu i stället risken
              att de nya studieplatserna kan leda till försämrad kvalitet när
              de skall pressas in i redan hårt belastade skolor och högskolor.
            </seg>
            <seg n="00447615">
              Som läget nu är ställer sig Miljöpartiet ändå bakom huvuddelen
              av de föreslagna åtgärderna inom utbildningsområdet, men vi föreslår
              ändringar på vissa punkter, varav jag tänkte ta upp två.
            </seg>
            <seg n="04c19ee3">
              För det första: En grupp som är överrepresenterad bland de arbetslösa
              har glömts bort i regeringens förslag. Det är alla vuxna med specifika
              läs- och skrivsvårigheter. Varför inte nu gripa tillfället och
              göra en rejäl insats för att ge dessa människor en god undervisning
              så att de också får tillgång till det skrivna ordet - en förutsättning
              inte bara för ökade möjligheter att komma in på arbetsmarknaden
              utan också för att bli fullt delaktig i ett demokratiskt samhälle?
              Miljöpartiet föreslår att särskilda medel avsätts för en sådan
              utbildning.
            </seg>
            <seg n="a706693a">
              För det andra gäller det näringslivets deltagande i utbildningssatsningarna.
              Propositionen handlar huvudsakligen om skattefinansierade bidrag
              till studieplatser. Självfallet bör också näringslivet kunna göra
              stora insatser för att stimulera intresset och svara för delar
              av utbildningen inom områden där näringslivet behöver arbetskraft.
              Det handlar t.ex. om att tidigt väcka ungdomars intresse genom
              att ställa upp med bra praktik för grundskoleelever, genom väl
              planerad arbetsplatsförlagd utbildning för gymnasieelever eller
              om att i samverkan med universitet och högskolor ta aktiv del
              i forskarutbildning och fortbildning av lärare och forskare inom
              deras specialområden. Universitet och högskolor kan möta upp genom
              att t.ex. mer systematiskt starta samhällsjourer med forskarstuderande,
              som på uppdrag utför olika arbeten för företag och den offentliga
              sektorn inom sina specialområden. Det skulle ge studenterna god
              erfarenhet inför steget ut i arbetslivet och ge företagen tillgång
              till kompetens för sin utveckling.
            </seg>
            <seg n="2949f100">
              Fru talman! Miljöpartiets motioner innehåller en rad olika förslag
              till konkreta åtgärder som på ett tydligt sätt riktar sig mot
              målet att minska arbetslösheten. Jag nöjer mig med att yrka bifall
              till reservation
            </seg>
            <seg n="32113a79">
              Fru talman! Den utbildningssatsning som finns med i regeringens
              och Centerpartiets förslag för att halvera den öppna arbetslösheten
              har vi redan debatterat flera gånger i denna kammare. Det är nämligen
              nygamla förslag. Då har vi talat om hur vi ser på fördelningen
              av platser mellan olika utbildningsanordnare. Vi har talat om
              takten i utbyggnaden osv., och vi har också röstat om dessa frågor.
              Därför skall jag ägna mina korta minuter åt tre punkter som jag
              tycker saknas i utbildningssatsningen.
            </seg>
            <seg n="b672f478">
              Den som följt debatten i dag vet att den handlat om att den enda
              möjligheten att få ned arbetslösheten
            </seg>
            <seg n="34428c1f">
              - inte bara den öppna utan den totala - till en acceptabel nivå
              är att förbättra klimatet för företagande och företagare. När
              det gäller att bekänna det med läpparna är alla rörande överens.
              Men hur ser det ut i praktiken? Utbildningssatsningen är ju det
              stora trumfkortet i hela förslaget. Men ingen koppling görs till
              hur utbildningen skall kunna bidra till att förbättra företagsklimatet
              - trots att det kanske är den viktigaste åtgärden, åtminstone
              på litet längre sikt.
            </seg>
            <seg n="c12ea69d">
              En positiv inställning till teknisk utveckling, entreprenörskap
              och egna initiativ måste grundläggas redan i grundskolan och sedan
              finnas med på alla utbildningsnivåer. Moment om företagens betydelse
              och företagandets villkor bör finnas med på alla stadier. Ett
              nationellt program i gymnasieskolan med inriktning på företagande
              och motsvarande kurser inom folkhögskolan är några konkreta krav
              från oss kristdemokrater. För unga människor med företagsidéer
              stupar projekten alltför ofta på att grundkunskaperna är för dåliga.
              En utbildningssatsning som inte bara görs för att förbättra sysselsättningsstatistiken
              utan för att verkligen minska arbetslösheten borde ha inriktats
              på att åtgärda den bristen.
            </seg>
            <seg n="81b1d82a">
              En utbildningssatsning för sysselsättning borde ha haft en tydligare
              satsning på ett utvecklat lärlingssystem som en viktig del. Exempel
              från andra länder visar att ungdomsarbetslösheten inte får samma
              omfattning där lärlingssystem med varvad teori och praktik är
              väl utbyggd. Regeringens ljumma skrivningar om att sådan utbildning
              bör kunna utnyttjas betydligt mer än i dag lär inte leda till
              någon kraftfull satsning. Vi kristdemokrater hade velat se en
              särskild yrkeshögskola för att bredda intagningen till högskolan.
              Alltför många elever avskräcks i dag från att söka en utpräglad
              teoretisk utbildning men skulle mycket väl kunna tänka sig att
              satsa på högre studier om de varvades med praktik. Det är också
              ett sätt att få förankring på arbetsmarknaden, som annars är ett
              stort problem för nykläckta studenter.
            </seg>
            <seg n="ead11fb1">
              En tredje punkt som vi kristdemokrater tycker saknas är den långsiktiga
              finansieringen av vuxenstudier. Kompetensutveckling kan ju inte
              vara en engångsinsats utan måste pågå ständigt. Därför vill vi
              se ett system med individuella utbildningskonton. Det får jag
              återkomma till i en replik.
            </seg>
            <seg n="e9dd5efe">
              Anf. 250 JAN BJÖRKMAN (s)
            </seg>
            <seg n="af21e5b8">
              Fru talman! Arbetslösheten är i dag ett stort och allvarligt
              gissel för det svenska samhället. Satsningar på utbildning, kompetenshöjning
              och livslångt lärande är både på kort och på lång sikt ett viktigt
              sätt att undvika utslagning från arbetsmarknaden, liksom att underlätta
              ett återinträde.
            </seg>
            <seg n="b1640c4e">
              Vi vet att samhälle och arbetsliv förändras i allt snabbare takt.
              Det som på gårdagens arbetsmarknad var tillräckliga kvalifikationer
              duger inte på morgondagens.
            </seg>
            <seg n="3884f201">
              Vi kan också se att de jobb som rationaliseras bort nästan uteslutande
              drabbar de grupper på arbetsmarknaden som har låg grundutbildning.
              Tittar vi på siffrorna över dem som är långtidsarbetslösa kan
              vi se att mer än åtta av tio har högst grundskola eller tvåårigt
              yrkesgymnasium.
            </seg>
            <seg n="9807ce06">
              Det är lätt att konstatera att bra utbildning inte är någon garanti
              för en anställning. Lika enkelt är det att se att utan en bra
              utbildning är läget avsevärt sämre.
            </seg>
            <seg n="52fca742">
              Mot denna bakgrund är regeringens satsning på vuxenutbildning
              och högre utbildning både nödvändig och konsekvent, inte minst
              om Sverige skall konkurrera med hög kompetens i stället för med
              låga löner.
            </seg>
            <seg n="02fb4341">
              Det är också viktigt att framhålla att satsningar på utbildning
              är ett av de viktigaste fördelningspolitiska instrument vi har.
            </seg>
            <seg n="b6dc35e4">
              Det vi nu föreslår riskdagen är en särskild statlig satsning
              på vuxenutbildning för i första hand arbetslösa utan treårig gymnasiekompetens.
              Den riktar sig också till anställda som saknar samma kompetens.
            </seg>
            <seg n="de832c01">
              Den enskildes val av utbildningsanordnare skall väga tungt. Därför
              är inte utbildningsplatserna fördelade på olika anordnare, utan
              flera skall kunna komma i fråga.
            </seg>
            <seg n="44ab5883">
              Inte minst folkbildningen har här en viktig uppgift att fylla.
              Kommunerna ges ansvaret för att utbildningssatsningen genomförs.
              För att underlätta införs också ett särskilt utbildningsbidrag
              på vissa villkor för dem som deltar i studierna.
            </seg>
            <seg n="da6aa9e3">
              Därutöver genomförs en utökning av utbildningsplatserna i högskolan.
              De tillfälliga insatserna avlöses av en mer permanent satsning
              om 30 000 platser.
            </seg>
            <seg n="46f0f0b8">
              Dessa fördelas enligt regeringens förslag med särskild tyngdpunkt
              på de mindre och medelstora högskolorna och vissa prioriterade
              områden. Gotland ges dessutom möjlighet att växa till en volym
              som innebär att Gotland kan få en självständig högskola under
              senare delen av perioden.
            </seg>
            <seg n="0cdb2d6b">
              Jag kan, efter att ha lyssnat på debatten, notera att det föreligger
              en bred uppslutning bakom denna satsning på utbildning och rättvisa.
              Inte bara Socialdemokraterna och Centern står bakom utan i allt
              väsentligt också Miljöpartiet och Vänstern. De partier som berömmer
              sig av att ha tagit initiativ till dagens debatt står däremot
              märkvärdigt tomhänta.
            </seg>
            <seg n="38eefba3">
              Moderaterna säger nej till vuxenutbildningssatsningen, och det
              är föga förvånande. Moderaterna har inte gjort sig kända för att
              satsa på bred utbildning för de många människorna. Man räds också
              satsningarna på den högre utbildningen.Bakom detta nejsägarpartis
              ställningstagande finns naturligtvis som alltid en rädsla för
              att om utbildning kommer många till del så mister den i betydelse
              och tappar kvalitet. Men vi andra vet att det med kunskap och
              kompetens inte är som med hemligheten som man delar med kompisen
              i första klass, dvs. att den förlorar sin lyster om den delas
              av fler.
            </seg>
            <seg n="be96172d">
              Tvärtom: I ett föränderligt samhälle som alltmer vilar på kunskap
              och kompetens blir det viktigt både för den enskilde och för samhället
              att alla är en del av denna förändring. Om inte alla är med ökar
              riskerna för utslagning från arbetsmarknaden.
            </seg>
            <seg n="774b6b07">
              När det gäller högskoleutbyggnaden vore det renhårigare av moderaterna
              och Beatrice Ask att säga rent ut att man är emot utbyggnaden
              av de mindre och medelstora högskolorna snarare än att gömma sig
              bakom kvalitetsskylten.
            </seg>
            <seg n="025de431">
              För oss socialdemokrater är de nya högskolorna inte ett hot utan
              en viktig möjlighet när det gäller att åstadkomma en positiv utveckling
              och skapa nya och framtidsinriktade jobb.
            </seg>
            <seg n="27fa4916">
              För Folkpartiets del kan jag bara konstatera att man antingen
              har tagit time-out eller sommarledigt i utbildningspolitiken.
              Inte ett enda av de konkreta förslag som man redovisar i sin motion
              gäller utbildning - detta samtidigt som man säger sig reagera
              på de områden där Socialdemokraterna och Centern har redovisat
              förslag.
            </seg>
            <seg n="5f929c6b">
              Fru talman! Moderaterna säger ju inte nej till utbildningsinsatser
              för vuxna. Men vi säger nej till det socialdemokratiska betongförslaget,
              och det är faktiskt en annan sak.
            </seg>
            <seg n="0eeb3264">
              Vi kritiserar inte en satsning på utbyggnad av högre utbildning.
              Jag skulle vilja att Jan Björkman här och nu förklarade vilka
              kriterier som ligger bakom den lista som socialdemokraterna presenterar.
              Det finns högskolor som förlorar utbildningsplatser genom denna
              våldsamma satsning. Det finns skolor som får mängder av platser,
              men det presenteras inga skäl till varför dessa inrättas.
            </seg>
            <seg n="07287224">
              Jag tycker inte att det ens är möjligt att diskutera förslag
              som man inte vet bakgrunden till. Det är inte av misstro mot vissa
              högskolor eller därför att vi missunnar någon region utbildning,
              utan det är på grund av att jag känner ansvar gentemot dem som
              studerar. Ingen skall efter flera år vid högskolan ställas med
              stora studieskulder och med en utbildning som visar sig inte hålla
              måttet. Det gör att jag tar lätt på kritik om att man noga skall
              pröva kvaliteten.
            </seg>
            <seg n="bd080a6f">
              Fru talman! Jag blir litet lätt förvirrad när jag lyssnar på
              moderaterna och Beatrice Ask. Å ena sidan säger man att det egentligen
              inte är fråga om några nya platser utan att det är samma gamla
              platser som det talas om. I nästa skede säger man att den starka
              utbyggnaden hotar kvaliteten och att den inte är tillräckligt
              planerad. Jag tycker att man får bestämma sig för vilket spår
              som skall gälla.
            </seg>
            <seg n="522bedc5">
              Man säger faktiskt nej till ytterligare satsningar på vuxenutbildning.
              Det framgår tydligt av moderaternas reservation att den volym
              som finns i dag är den volym som man anser vara tillräcklig för
              att möta framtiden.
            </seg>
            <seg n="bb8de2b2">
              När det gäller högskolan skulle jag vilja veta: Hur många nya
              platser tycker moderaterna vore rimligt för att den kvalitet i
              utbildningen som man säger sig värna om skall kunna uppnås? Vad
              är ert bud när det gäller att bygga ut den högre utbildningen?
            </seg>
            <seg n="72e63ac4">
              Fru talman! Jan Björkman säger att han är förvirrad, och det
              är ju inte så lätt att förklara för den som inte vill begripa.
              Men det finns faktiskt ett moderat förslag. Det är riktigt att
              anslagen motsvarar den volym av utbildning för vuxna som ingår
              i våra förslag.
            </seg>
            <seg n="2291e220">
              Men om man är litet fritänkande och öppen för nya väger kan det
              t.o.m. bli fler människor som får utbildning. Så enkelt är det.
            </seg>
            <seg n="7227078e">
              Sedan frågade Jan Björkman: Hur många platser tänker moderaterna
              ställa upp på när det gäller högskolorna? Det var detsamma som
              centerledaren sade i dag. Den som inte säger ja och amen till
              er lista där det inte finns en motivering skulle presentera vad
              som menades. Detta är en prövning som måste ske i samband med
              höstens arbete med budgetpropositionen.
            </seg>
            <seg n="f773a14e">
              Därmed tycker jag att regeringen har en skyldighet att redovisa
              grunderna för sina förslag.
            </seg>
            <seg n="6697a223">
              Den enda redovisning utöver de två rader som finns i propositionen
              kommer från Anders Sundström.
            </seg>
            <seg n="1427cb2d">
              Han har sagt att höskolan i Luleå inte har fått några nya platser
              därför att man inte har ränt på departementet tillräckligt ofta
              utan man har hållit sig till de rutiner som gäller för anslagsframställan.
              Det är inte någon grund för full utbyggnad av högskolor.
            </seg>
            <seg n="eecd6f84">
              Fru talman! Satsningen på vuxenutbildningen präglas i stor utsträckning
              av nytänkande, och jag har noterat att en del av oppositionspartierna
              har haft svårt att hänga med. Denna satsning utgår från individen
              och medborgarperspektivet. Det är det behov som den enskilde har
              som skall ha genomslag på denna utbildningssatsning. Det också
              därför som den har detta upplägg som Beatrice Ask kallar för byråkratiskt,
              men som jag kallar för individ- och medborgarinriktat.
            </seg>
            <seg n="bae33193">
              När det gäller de nya platserna uppfattade jag det så att Beatrice
              Ask sade att det går att göra satsningar i september med kvalitet
              men att det inte går i juli.
            </seg>
            <seg n="47196447">
              Den logiken begriper inte jag.
            </seg>
            <seg n="7585ea7e">
              Anf. 255 MARGITTA EDGREN (fp) replik
            </seg>
            <seg n="f76364fc">
              Fru talman! Jag vill fråga Jan Björkman om han inte är litet
              oroad. Jag accepterar individinriktning och att man får använda
              hela utrymmet med komvux, folkhögskolor, studieförbund och privata
              utbildningsanordnare. Men är inte Jan Björkman litet oroad över
              att man nu i detta ömtåliga och svårmanövrerade system för in
              ytterligare en aktör, dvs. kommunerna?
            </seg>
            <seg n="3c1da1c7">
              Också kommunerna skall nu ta ett stort ansvar och dessutom överta
              ansvar från andra. I denna ömtåliga situation för man in ytterligare
              en aktör. Vi vet att var gång som man ändrar någonting i basförutsättningarna
              tar det en oerhört lång tid innan det kommer i gång.
            </seg>
            <seg n="1803ac25">
              Det är klart att man skall samarbeta, men ansvaret skall nu kommunaliseras.
              Är inte Jan Björkman oroad över den delen?
            </seg>
            <seg n="881e29f6">
              När det gäller påståendet att Folkpartiet har tagit time-out
              vill jag avvisa det. Vi har tidigare debatterat de flesta förslagen.
              Angående de nya förslagen var de alldeles för dåligt förberedda
              för att vi skulle kunna ta ställning.
            </seg>
            <seg n="f78d8b9d">
              Fru talman! Jag tycker att det är ett spännande upplägg, att
              vi utgår från de enskilda personernas behov av utbildning och
              kompetenshöjning. Hela denna satsning är ju, Margitta Edgren,
              kompensatorisk. Vi vill ge mest till dem som ha fått minst insatser
              hittills. Vi utgår från det behov som finns hos den enskilde.
              Jag tror att det är bra att vi låter kommunerna ta ansvar för
              att genomföra denna satsning utifrån de behov som den enskilde
              känner att han själv har för att kunna klara av en framtida kompetenshöjning.
            </seg>
            <seg n="302e2f12">
              Det ligger en spännande utmaning i detta, att vi från Stockholm
              och riksdagen inte är centralstyrande när det gäller hur detta
              skall se ut långsiktigt. Det finns många positiva erfarenheter
              som Margitta Edgren och jag kommer att kunna dra av denna vuxenutbildningssatsning
              när vi ser hur den har fått genomslag i praktiken. Jag hyser stark
              tillförsikt för att resultatet kommer att bli bra.
            </seg>
            <seg n="f83deea2">
              Fru talman! Jag vill så gärna tro, och jag hoppas att det blir
              på det sättet. Också jag är tilltalad av att man äntligen skall
              göra en individuell bedömning beträffande de åtgärder som skall
              vidtas och av att man kan välja från ett stort smörgåsbord av
              åtgärder.
            </seg>
            <seg n="1157c8fb">
              Men, som sagt, jag tror att kommunaliseringen kommer att bli
              den hämsko som gör att detta tyvärr inte fungerar så som vi önskar.
            </seg>
            <seg n="9d70344b">
              Nu hinner jag kanske säga någonting om detta med time-out. Vi
              kan inte ta ställning till ett förslag om t.ex. fördelning av
              högskoleplatser som presenteras utan någon som helst motivering.
              Det är inte möjligt, Jan Björkman. Vi får lov att återkomma när
              det finns ett bättre förberett förslag - vi har varken sagt ja
              eller nej. Men det kan väl ändå inte vara så att t.ex.
            </seg>
            <seg n="724a4be3">
              Lunds universitet i praktiken skall förlora på den fördelning
              som presenteras i den senaste propositionen. Det kan väl ändå
              inte vara möjligt?
            </seg>
            <seg n="7ba05b67">
              Fru talman! Självfallet förmenar jag inte Folkpartiet och Margitta
              Edgren att vara utan förslag i den här debatten om programmet
              för att ta fram åtgärder för att komma till rätta med arbetslösheten.
              Det jag pekade på var att det inte finns några konkreta förslag
              från Folkpartiet och att Folkpartiet berömmer sig av att ha varit
              med att ta initiativ till denna debatt för att lösa problemen
              med arbetslösheten. Den slutsats som jag kan dra är att Folkpartiet
              i det sammanhanget inte anser att utbildningspolitiken spelar
              en väsentlig roll.
            </seg>
            <seg n="99399527">
              Det var bara detta som jag ville peka på.
            </seg>
            <seg n="6a69d4c3">
              I övrigt är jag litet rädd för att andan i det som
            </seg>
            <seg n="858dae3b">
              Margitta Edgren säger om vuxenutbildningssatsningen är densamma
              som den som vi har sett i friskoledebatten och i andra sammanhang,
              nämligen att man vill detaljreglera och detaljstyra härifrån.
              Jag tycker inte att detta är nödvändigt. Det upplägg som vi har
              för att åstadkomma detta är bra.
            </seg>
            <seg n="fe3b3a21">
              Jag vill bara konstatera att Margitta Edgren i sitt anförande
              å ena sidan kritiserade oss för att vara ryckiga. Å andra sidan
              kritiserade hon oss för de permanenta satsningarna. Jag tycker
              att man borde vara glad över att de permanenta satsningarna kommer,
              om man tycker att det har varit ryckigt hittills.
            </seg>
            <seg n="da91c59b">
              Fru talman! Jag tyckte mig ana en viss släng från
            </seg>
            <seg n="860b5ec4">
              Jag vill betona att vi är positiva till utbildningssatsningen.
              Men vi har uttryckt tveksamhet till om kvaliteten skall kunna
              upprätthållas när det går så snabbt, och det har vi ju redan fått
              gehör för. Detta har ju ändrats, så att 15 000 av de platser som
              skall tillkomma inom högskolan inte kommer förrän 1999, efter
              den kritik som vi framförde. Det tycker jag är väldigt positivt.
            </seg>
            <seg n="c605006f">
              När det gäller satsningen på vuxenutbildning är vi oerhört positiva.
              Men jag tror, precis som Britt-Marie
            </seg>
            <seg n="9f48d7f8">
              Danestig-Olofsson, att finansieringen kommer att bli en akilleshäl.
              Jag har inga 20 miljarder att satsa. Jag vet inte hur vi skall
              lösa detta, men jag menar att regeringen borde veta hur vi skall
              lösa det. Den måste ju kunna svara på den frågan när arbetslösa
              ensamstående mammor i höst skall avgöra om de skall våga påbörja
              en utbildning för vilken de vet att de får utbildningsbidrag under
              ett år men inte vad som händer därefter. Vad svarar regeringen?
            </seg>
            <seg n="40da33f2">
              Anf. 260 JAN BJÖRKMAN (s) replik
            </seg>
            <seg n="c1f3e81f">
              Fru talman! Nej, jag tror inte att jag gjorde någon släng mot
              kds. Vikten av att slå vakt om kvaliteten tror jag att Inger Davidson
              och jag kan vara överens om. Men i de utbildningssatsningar som
              vi gör ser jag ingen uppenbar fara för kvaliteten. Jag skulle
              känna mig betydligt mycket oroligare om vi inte orkade med att
              göra utbildningssatsningen, kompetenslyftet och insatsen för livslångt
              lärande, som vi i dag gör. Samtidigt säger Inger Davidson att
              man har fått gehör för sina synpunkter. Därför förstår jag inte
              tveksamheten.
            </seg>
            <seg n="dffca7ee">
              Då borde man i stället komma med applåder för den satsning som
              nu görs.
            </seg>
            <seg n="56bb46db">
              När det gäller finansieringen skulle jag gärna vilja ställa en
              fråga till Inger Davidson: Hur tror Inger
            </seg>
            <seg n="052a84ab">
              Davidson att förslaget om individuella utbildningskonton kan
              hjälpa de arbetslösa eller de lågavlönade kvinnorna med behov
              av kompetenshöjning? Vilka pengar är det som man skall spara för
              att betala sin utbildning med? Hur rimmar detta med kds andra
              ställningstagande om barntillägget i svuxa?
            </seg>
            <seg n="51bb3d2e">
              Fru talman! Till skillnad från regeringen har vi ett förslag
              som på sikt faktiskt skulle kunna hjälpa även de arbetslösa ensamstående
              mammorna. Om ett system med individuella utbildningskonton införs,
              där arbetsgivare, enskilda och staten solidariskt på ett gemensamt
              sätt ansvarar för att medel avsätts till konton och extra medel
              tillförs för dem som är låginkomsttagare och inte kan avstå tillräckligt
              mycket själva, kan de enskilda sedan plocka ut pengar när det
              är dags för vidareutbildning och fortbildning. Då skulle vi få
              systemet för livslångt lärande som vi alla säger att vi vill ha.
              Nu finns inte detta system och utbildningssatsningen träder i
              kraft i höst. Min fråga kvarstår: Vad svarar regeringen dem som
              i höst skall avgöra om de skall påbörja en treårig eller tvåårig
              utbildning, vilka vet att de får utbildningsbidrag under ett år
              men som sedan inte vet hur finansieringen ser ut?
            </seg>
            <seg n="792f7ca2">
              Fru talman! Jag konstaterar att Inger Davidson ställer sitt hopp
              till arbetsmarknadens parter att lösa frågan om studiestödet.
              Det tycker jag är bra. Det kan vara ett komplement till det offentliga
              studiestöd som vi vill ha. Men jag tror att den modell som kds
              har valt med individuella utbildningskonton, där man skall avsätta
              pengar för att klara sin egen studiefinansiering, inte ger någon
              hjälp till de grupper som Inger
            </seg>
            <seg n="bd7af2d5">
              Davidson säger sig vilja slå vakt om.
            </seg>
            <seg n="ad775626">
              Vilka pengar är det de som nu är arbetslösa behöver för att kompetensutvecklas.
              Vi har föreslagit det särskilda utbildningsbidraget, som man skall
              kunna starta upp sina studier med. Vi ser det som en viktig satsning
              för att stimulera dem som känner sig tveksamma och som behöver
              höja sin kompetens. De individuella utbildningskontona kommer
              inte att vara något alternativ för dessa grupper, och det är Inger
            </seg>
            <seg n="c5f490e7">
              Davidson säkert medveten om.
            </seg>
            <seg n="27df7387">
              OLOFSSON (v) replik
            </seg>
            <seg n="e7e12dc4">
              Fru talman! Jag har en fråga till Jan Björkman.
            </seg>
            <seg n="d96ecd95">
              Det är riktigt, som Jan Björkman sade i sitt anförande, att Vänstern
              står bakom satsningen på de mindre och medelstora högskolorna.
              Men det finns en hake, som jag ser det, nämligen att ökningen
              av antalet utbildningsplatser också måste följas av en ökning
              av antalet disputerade lärare. Visserligen examineras flera doktorer
              nu än för ett decennium sedan. Men ökningen motsvarar knappast
              behovet av lärarkraft i framtiden, särskilt då näringslivet glädjande
              nog tycks ha blivit mer intresserat av att anställa foskarutbildade.
            </seg>
            <seg n="ba502cbd">
              Då är min fråga till Jan Björkman: På vilket sätt kommer regeringen
              att uppmärksamma detta i forskningspropositionen?
            </seg>
            <seg n="f30e554d">
              Fru talman! Det är, som Britt-Marie Danestig-
            </seg>
            <seg n="3ba8c512">
              Olofsson antyder, frågor som kommer att hanteras i forskningspropositionen
              och även i andra sammanhang. Men hittills vågar jag tro att de
              mindre och medelstora högskolorna har löst lärarförsörjningen
              på ett bra sätt. Det finns ingenting av det som jag har sett hittills
              som gör att jag känner mig speciellt orolig.
            </seg>
            <seg n="c3310f1c">
              Om jag hade haft litet mer tid på mig skulle jag ha refererat
              en artikel av den förre rektorn för högskolan i Karlstad, Lennart
              Andersson, där han har behandlat detta och visat på att man hittills
              har löst detta på ett väldigt skickligt sätt på de mindre och
              medelstora högskolorna.
            </seg>
            <seg n="3b39e58e">
              Jag utgår från att den ökade volymen i utbildning som vi nu får
              också ger ett breddat underlag på sikt.
            </seg>
            <seg n="27df7387">
              OLOFSSON (v) replik
            </seg>
            <seg n="ca9edf87">
              Fru talman! Jag tycker att det är viktigt när vi nu fattar beslut
              om dessa satsningar att vi också ser helheter, därför att vi har
              kunnat anta att regeringen kommer att föreslå en förkortad forskarutbildning.
              En förkortad forskarutbildning skulle innebära att doktoranderna
              inte längre kommer att undervisa på grundutbildning i den utsträckning
              som de har gjort hittills. Allt detta sammantaget måste hänga
              ihop i en helhet. Regeringen måste observera detta problem.
            </seg>
            <seg n="2ac32727">
              Fru talman! Forskningsfrågorna behandlas ju inte i den preliminära
              fördelning av högskoleplatser som redovisas i propositionen, så
              vi får anledning att debattera dem vid flera tillfällen.
            </seg>
            <seg n="1b75f9f9">
              Med tanke på vuxenutbildningssatsningen skulle jag vilja ställa
              en fråga till Vänsterpartiet om någonting som har oroat mig, nämligen
              målgruppsförändringen av den vuxenutbildningssatsning som vi har
              föreslagit. Vänsterpartiet vill inte att den fullt ut skall vara
              kompensatorisk, utan menar att en del av vuxenutbildningssatsningen
              för dem som har fått minst utbildning skall användas för dem som
              redan har fått mycket utbildning. Jag är förvånad över att Vänsterpartiet
              har tagit den ställningen när det gäller dessa pengar. Jag tror
              att vi kommer att hitta tillräckligt många människor med låg grundutbildning
              för att fylla dessa platser och den utbildningsvolym som vi nu
              har föreslagit.
            </seg>
            <seg n="fdecd30f">
              Fru talman! Vi behandlar nu det andra steget mot målet om en
              halverad arbetslöshet. Det första steget togs i vårpropositionen,
              där den ekonomiska grunden för en fortsatt god tillväxt och ökad
              sysselsättning lades fram.
            </seg>
            <seg n="fab693e7">
              I de sysselsättningspolitiska propositioner som nu behandlats
              följs den ekonomiska basen upp med en sysselsättningspolitisk
              strategi och med förslag till åtgärder.
            </seg>
            <seg n="d2cebe0c">
              Samtliga förslag är fullt ut finansierade och kan sammanfattas
              under fyra huvudrubriker:
            </seg>
            <seg n="019c2643">
              En utbildningsrevolution för Sverige
            </seg>
            <seg n="3b5a0200">
              En aktiv arbetsmarknadspolitik
            </seg>
            <seg n="d111a0e6">
              Företagande för ökad sysselsättning i det ekologiskt uthålliga
              samhället
            </seg>
            <seg n="e5c6e382">
              Nationell kraftsamling mot arbetslösheten
            </seg>
            <seg n="bc5a5844">
              Då dagen och debatten nu går mot sitt slut och det mesta redan
              är sagt skall jag vara mycket konkret. Jag anser att vi inom ramen
              för de två sista punkterna, som jag nämnde, skall peka ut några
              konkreta områden som vi skall satsa på. Det skall vara verksamheter
              som bidrar till minskat beroende av import, ökad vidareförädling
              vid export samt gynnar vår miljö.
            </seg>
            <seg n="0790feef">
              Verksamheter som skulle kunna var mycket lämpliga är vidareförädling
              av skogs- och stenprodukter -
            </seg>
            <seg n="381df3f4">
              produkter som vi i alltför hög grad exporterar som råvaror.
            </seg>
            <seg n="18072ea7">
              För att minska bilismens miljöförstöring skall vi satsa på exempelvis
              biomassabaserad metanol och rapsbränsle, s.k. RME, som drivmedel
              för bensin- och dieselmotorer.
            </seg>
            <seg n="0af43468">
              Till sist vill jag ta upp turistnäringen. Det är en verksamhet
              som ger många arbetstillfällen och stora intäkter för stat och
              kommun, där varje investerad krona ger mångdubbelt igen.
            </seg>
            <seg n="1f12f199">
              Detta var några exempel som jag tycker att svenska staten skall
              satsa på för att minska arbetslösheten och som inte försämrar
              vår ekonomi utan förbättrar den.
            </seg>
            <seg n="988ebf8f">
              Fru talman! Jag hoppas att regeringen i den fortsatta uppföljningen
              av arbetslösheten tar till sig dessa förslag för att minska arbetslösheten.
            </seg>
            <seg n="9d78b3a8">
              Fru talman! Aldrig har vi haft så fina designutbildningar och
              samtidigt så få formsatsningar inom industrin, aldrig utbildat
              så många designer och samtidigt i övergripande bemärkelse varit
              så dåliga på att samordna vad vi i aktiebolaget Sverige de facto
              kan.
            </seg>
            <seg n="c99d5b3c">
              Fokus situationen för stora delar av svensk formgivning och design
              i dag. Det är allvarligt. I en tid när hushållning med resurser,
              när kvalitet och estetiska värden spelar en allt större industriell
              roll har Sverige hamnat i bakvattnet.
            </seg>
            <seg n="e36d1a83">
              Det finns egentligen inga kloka skäl till att det är så. Sverige
              var en framstående formgivarnation på 50-
            </seg>
            <seg n="6e5aafd1">
              och 60-talen. I svensk tradition finns en resurssnål hantverkstradition.
              Här finns blonda formideal som väcker ett ökat internationellt
              intresse. I Sverige finns erfarenhet av brukarvänlig formgivning.
              Det är just de kännetecken som många i dag bedömer hör framtiden
              till. De hör hemma i en framtid där kvalitet slår ut slitoch-släng.
            </seg>
            <seg n="1fab31a2">
              Ändå har Sverige som formgivarnation passerats av de andra nordiska
              länderna, de som inte gav upp satsningen på formgivning efter
              efterkrigstidens framgångar. Nog är det, fru talman, ledset att
              stora svenska lastbilar fulla av timmer åker över till Danmark
              och möter lastbilar fulla av möbler, som är tillverkade i
            </seg>
            <seg n="b4a2d32a">
              Danmark av svenskt virke. Visst behöver vi utbyte, men det skall
              inte alltid vara ett utbyte som innebär att förädlingen sker i
              andra länder.
            </seg>
            <seg n="0dee2724">
              Visst finns det lysande undantag. Ikea är ett sådant exempel,
              svensk glasindustri ett annat. Och varför inte nämna den inte
              i alla sammanhang välkända Absolutflaskan.
            </seg>
            <seg n="6d299735">
              Att designfrågorna hör framtiden till beskrevs för en tid sedan
              i the Economist. Där redovisades hur
            </seg>
            <seg n="64e582ae">
              USA ökar sin designbudget med 15-29 % om året och hur EU-länderna
              förväntas öka sina satsningar på design med 50 % fram till sekelskiftet.
              Därför är det viktigt att finansutskottet, med anledning av Örebrobänkens
              motion om formgivning, ställer sig bakom kulturutskottets krav
              på en samordnad strategi där kultursektor, näringsliv och utbildning
              samordnar sina insatser för svensk form och svensk industridesign.
            </seg>
            <seg n="415bb37f">
              Vackrare vardagsvara kan på nytt bli ett svenskt kännemärke.
            </seg>
            <seg n="ac0c87c6">
              I höst kommer kulturpropositionen, och med den förslag på form-
              och designområdet. Det är viktigt att designfrågorna får en betydelsefull
              roll i propositionen och att engagemanget breddas, så att regeringskansliet
              kan bidra till ökad samordning, stolthet och status för svensk
              design och formgivning.
            </seg>
            <seg n="3d2283c1">
              Design- och formfrågorna är en uppgift för Kulturdepartementet.
              De är också en uppgift för Näringsdepartementet och i viss utsträckning
              för Utbildningsdepartementet. Det är bra att de är mångas ansvar.
            </seg>
            <seg n="0ede5191">
              Men det finns en risk att mångas ansvar blir ingens ansvar och
              att den ordentliga samordningen och målmedvetna satsningen uteblir.
              Jag vill därför vädja om att så inte skall ske i kulturpropositionen.
              Den skall bli en startpunkt för en ny, medveten satsning på svensk
              formgivning.
            </seg>
            <seg n="eb0582f7">
              Där har Näringsdepartementet en möjlighet att markera formfrågornas
              betydelse. I Bergslagen pågår en svår och viktig strukturomvandling.
              Där måste också framtidsfrågor som kretslopp och god form få spela
              en viktig roll.
            </seg>
            <seg n="6ebf7244">
              Fru talman! När vi nu närmar oss slutet av en lång dags färd
              mot beslut funderar jag på hur den här långa debatten har upplevts
              av de arbetslösa. Har de känt att riksdagen har talat till dem,
              för dem? Jag hoppas det, men jag är inte så säker.
            </seg>
            <seg n="0cdf4147">
              Såvitt jag har uppfattat har ingen lyft fram den mest utsatta
              gruppen på arbetsmarknaden, nämligen invandrarna. Jag delar uppfattningen
              att de skall omfattas av den generella politiken och i princip
              inte särbehandlas. Men i dag särbehandlas de i negativ mening.
              Därför anser jag att det är motiverat med vissa säråtgärder, för
              att åtminstone i någon mån jämställa dem med svenskarna på arbetsmarknaden.
            </seg>
            <seg n="eae9dcde">
              Invandrarpolitiska kommittén har föreslagit en lång rad åtgärder.
              Det finns ingen brist på idéer. I
            </seg>
            <seg n="a4a34091">
              betänkandet återfinns endast förslag om en översyn av lagen om
              etnisk diskriminering i arbetslivet. Det är i och för sig bra,
              men det räcker inte. En minskning av arbetslösheten för invandrare
              har mycket stor betydelse för att vi skall kunna uppnå målet om
              en halvering av arbetslösheten. Jag förutsätter därför att budgeten
              i höst kommer att innehålla förslag i den vägen.
            </seg>
            <seg n="a21a9051">
              Jag måste också nämna de omdiskuterade hushållstjänsterna. Hushållen
              är ett område där behoven finns, köpkraften är begränsad och utbudet
              domineras av svart arbetskraft. Här finns inte risken att tränga
              ut andra företag genom någon form av subvention.
            </seg>
            <seg n="3c70e8b4">
              I debatten i morse frågade Arne Kjörnsberg var pengarna till
              subventioner skulle tas. Den frågan är helt fel ställd. Genomförs
              något av de förslag som lagts fram, blir det inkomster som i dag
              inte finns alls.
            </seg>
            <seg n="bd5f84c0">
              Kostnaderna för arbetslösheten minskar då.
            </seg>
            <seg n="f221efb0">
              Det är ett framsteg att frågan skall utredas. Men en försöksverksamhet
              hade gett mycket bättre besked om utfallet i praktiken. Det är
              synd att regeringen inte orkade med det. Jag emotser även här
              ett förslag snabbt.
            </seg>
            <seg n="5c4fea14">
              Under den långa debatten har alltför litet sagts om den sektor
              som är fundamentet för människors självkänsla, kreativitet, identitet
              och framtidstro - kultursektorn. Vi är många som är alldeles övertygade
              om att kulturen kommer att få en allt större betydelse i våra
              liv i framtiden, inte minst för barn och ungdomar. Här finns också
              stora möjligheter till fler arbetstillfällen.
            </seg>
            <seg n="691877b3">
              För den som sett sig något om i Sommar-Sverige torde det stå
              klart att människor fascineras av vårt kulturarv och våra kulturevenemang.
              Kulturturismen växer snabbt. Den ger mycket sysselsättning. Jag
              skulle önska att vi här i dag kunnat besluta om en ordentlig kultursatsning.
              Jag tror att vi är många som önskar det. Det hade gett jobb direkt,
              med stor spridningseffekt.
            </seg>
            <seg n="50b8dff2">
              Det som är mycket positivt är det ökade lokala ansvaret för arbetsmarknadsmedlen.
              Det vill jag framhålla. Det öppnar stora möjligheter för sysselsättningsskapande
              kulturprojekt i hela landet, vilket vi skrivit i kulturutskottets
              yttrande. Det finns en rad exempel på hur man på vissa orter tagit
              vara på eldsjälarnas kraft. Det har lett till lokal utveckling
              och ny optimism i hela bygder. Jag vill uppmana de nya arbetsmarknadsnämnderna
              att medverka till att det blir fler sådana projekt. Det ger den
              framtidstro vi så väl behöver och kan medverka till att vi klarar
              av arbetslösheten.
            </seg>
            <seg n="7b1ff99f">
              Kulturen är inte grädden på moset för människor.
            </seg>
            <seg n="47ebbf83">
              Kulturen är egentligen själva grunden.
            </seg>
            <seg n="4bbb5420">
              Anf. 270 EWA LARSSON (mp)
            </seg>
            <seg n="7690db06">
              Fru talman! Sveriges arbetsmarknadspolitiska inriktning bygger
              på en 36-årig, gammal målsättning.
            </seg>
            <seg n="fe35477d">
              Det faktum att 60-talets huvuddrag fortfarande gäller fastslås
              av regeringen och Centerpartiet i det dokument vi snart skall
              votera om.
            </seg>
            <seg n="7be16bab">
              En ännu aktuell 36-årings huvuduppgift är att lösa upp strukturella
              obalanser genom att med olika åtgärder underlätta och påskynda
              anpassning mellan utbud och efterfrågan på arbetskraft. Flyttbidrag
              har varit nyckeln till att lösa upp den s.k. strukturella obalansen.
              Sveriges inland har fått och får fortfarande stå med mössan i
              hand. Min hembygd Stockholm har byggts sönder för att kunna ta
              emot alla som drabbats och drabbas av 60-talets arbetsmarknadspolitik.
              Miljonprogrammets felsatsningar kostar fortfarande både socialt
              och ekonomiskt. De som bor där talar om en tickande bomb.
            </seg>
            <seg n="2aa72376">
              All verklighet verkar vara helt glömd nu när fortsatta riktlinjer
              slås fast. Många teaterstycken - tragikomiska - har spelats på
              temat flyttlasspolitik. Verkligheten efter 36 års arbetsmarknadspolitik
              med inriktning på att påskynda anpassning är en generell 15-
            </seg>
            <seg n="fb223ebc">
              procentig arbetslöshet i dag. Med samma politik skall nu arbetslösheten
              halveras. Ofta överträffar verkligheten dikten.
            </seg>
            <seg n="6c8dcb0a">
              Hur påverkas då teaterlivet av 60-talets målsättning? Enligt
              Teaterförbundet är 23 % av dess medlemmar arbetslösa. Stats- och
              länsteatrar i Sverige erhåller 300 miljoner kronor i statligt
              stöd. AMS ger
            </seg>
            <seg n="7261c19d">
              100 miljoner kronor till arbetslösa teaterarbetare i form av
              projektbidrag, beredskapsarbete och utbildning. Utöver dessa 100
              miljoner ger a-kassa och kontantstöd motsvarande 150 miljoner
              kronor till arbetslösa skådespelare, regissörer, tekniker m.fl.
              Utifrån detta faktum är det inte helt fel att påstå att det är
            </seg>
            <seg n="d236e148">
              AMS som styr teaterutbudet här i landet.
            </seg>
            <seg n="5af9abcd">
              Resultatet är att uppsättningar inte görs av den som är mest
              lämpad, utan av den som AMS ger bidrag till. Norrlandsoperan kan
              t.ex. inte i förväg planera en uppsättning, utan måste vänta till
              dess att AMS ger besked om vilket stöd de ger och om vilka som
              får detta stöd.
            </seg>
            <seg n="60c6ace8">
              Inom all kulturell verksamhet ser det ut på samma sätt. Det är
              AMS som med sina olika stödformer avgör vad som är kulturell kvalitet.
              Det säger sig självt att dagens snuttifierade kulturinsatser inte
              är bra och att kulturpolitiken i Sverige borde ledas från ett
              annat hus, nämligen från Kulturdepartementet.
            </seg>
            <seg n="37dac370">
              Men vad är då lösningen på kulturarbetarnas generella 20-procentiga
              arbetslöshet? "Byt jobb!" säger kulturutredningen, vilket får
              betraktas som ett katastrofalt underkännande. Utredningen har
              inte lyckats få fram något förslag till hur konstnärers och kulturarbetares
              ekonomiska villkor skall förbättras. Inför ett konstnärstillägg
              nu, säger vi! Det handlar om ett tilllägg till den lilla lön som
              kulturarbetare ofta har, men inte kan leva på. Tillägget skulle
              upphöra vid en årsinkomst på förslagsvis 150 000 kronor.
            </seg>
            <seg n="f51a89d4">
              Jag skulle vilja kalla det för ett första steg till en grundtrygghet.
              Eftersom vi alla är beroende av kulturkreatörer - inte bara för
              att överleva utan också för att växa som människor - så låt oss
              starta med den yrkesgruppen där vi utvecklar en modell för svensk
              grundtrygghet, en modell som gynnar eget arbete, som bygger på
              aktivitet oavsett tjänst eller eget företagande och som hjälper
              upp ekonomin till en anständig nivå - en ekonomisk grundtrygghet
              utan ekonomisk rundgång.
            </seg>
            <seg n="6c414bc9">
              Med det, fru talman, vill jag inte i dag yrka bifall till Miljöpartiets
              reservation om ett konstnärstillägg, utan jag hoppas att regeringen
              i höst kommer med ett förslag om samordning och samverkan för
              att komma till rätta med konstnärers och kulturkreatörers ekonomiska
              situation.
            </seg>
            <seg n="af08c567">
              Fru talman! Thorbjörn Fälldin var, och är såvitt jag förstår,
              en hedersman på många sätt. Men flera profilerade statsmän har
              ju med åren givit upphov till vissa begrepp, vilka kanske inte
              alltid upplevs som hedrande. Att göra en s.k. fälldinare har ju
              t.ex. i folkmun kommit att innebära ett slags parafras av den
              forne statsministerns 70-talslöfte om 400 000 nya jobb - alltså
              att inte riktigt veta hur ett löfte skall genomföras eller i varje
              fall anständigt genomlevas.
            </seg>
            <seg n="e2a36cb0">
              De tre partierna Moderaterna, Folkpartiet och
            </seg>
            <seg n="e878d04c">
              Kristdemokraterna genomför i dag dessvärre en mycket tydlig variant
              av fälldinare. De lovar att på tre och ett halvt år - och med
              stark betoning av att det är i den privata sektorn som jobben
              skall skapas - halvera hela arbetslösheten.
            </seg>
            <seg n="93b08d0a">
              Men den privata sektorn kännetecknas ju just av att den är privat.
              Förändringar i den privata sektorn är därför alltid ett resultat
              av miljoner privata beslut hos enskilda människor i familjer.
              Det kan vara beslut om att satsa, kanske flytta eller skaffa en
              utbildning, en innovatör skall möta en företagare osv.
            </seg>
            <seg n="7e62ed45">
              De tre partiernas förhastade löfte utgör, menar jag, genom sin
              rent av fördummande sammanblandning mellan offentlig och privat
              sektor en oroväckande spegelbild av det slags politiska hybristillstånd
              som ibland rådde på 70-talet. Det fick t.ex. till resultat att
              rätten till arbete skrevs in i regeringsformens kapitel om statsskickets
              grunder eller att, som jag anser, arbetsrättslagstiftningen skrev
              sig fast stenhårt och detaljistiskt i en situation av full sysselsättning.
            </seg>
            <seg n="9af3bd1b">
              Politikens beslut om lagar och skatter och det medvetna politiska
              ledarskapets försök att påverka människornas beteenden och attityder
              är givetvis viktiga, oerhört viktiga, i kampen mot arbetslösheten.
            </seg>
            <seg n="be8f6894">
              Men det ger en helt felaktig bild av politikens roll att, som
              dessa partier nu gör, kvantifiera sina löften och ge en bild av
              att offentligt fattade beslut som helt gäller den privata sektorn
              om tre och ett halvt år skall ha lyckats halvera hela arbetslösheten.
              Detta är inte riktigt.
            </seg>
            <seg n="9b1fa82d">
              Socialdemokraternas och Centerns alternativ, att halvera den
              öppna arbetslösheten, är däremot något helt annat och intellektuellt
              hederligt eftersom politiker förfogar över den offentliga sektorn
              på ett helt annat sätt än den privata. De omflyttningar som nu
              diskuteras och föreslås, och som vi kommer att fatta beslut om,
              från AMS till exempelvis kommuner, högskolor, folkhögskolor och
              en rad olika andra insatser är faktiskt beslut som kommer att
              få praktisk betydelse. De kan faktiskt innebära att arbetslösheten,
              den öppna, kan halveras.
            </seg>
            <seg n="2c4dc7ad">
              Fru talman! Ett samhällssystems starka sidor kan i många fall,
              och under vissa betingelser, lätt utvecklas till sin motsats.
              Sveriges starka bindning till förhandling och koncensus inom politik
              och ekonomi har varit ett ovärderligt fundament för rekordåren
              som vi har upplevt mellan 1945 och 1970. Men dessa tider då allt
              sammanföll, då vi hade förlig vind, har nu upphört.
            </seg>
            <seg n="ebf9f885">
              När rekordåren inte längre är för handen, och inte har varit
              det på 20-25 år, när ekonomin och tillväxten söker sig andra banor,
              när staten inte längre lever upp till sina inkomstgarantilöften
              till människorna och när oerhört många människors försörjningsmöjligheter
              förändras, försämras och förbättras för en del, måste politiken
              visa sig stark och potent nog att kunna frigöra sig från det strukturella
              strupgrepp som vi sitter i sedan 30-talets handslag. Det krävs,
              fru talman, med ett ord och i sammanfattning förnyelse!
            </seg>
            <seg n="324f332e">
              Fru talman! Om några minuter kommer riksdagen att fatta beslut
              som ger förutsättningar för åtskilliga jobb. Nu gäller det att
              handlingens män och kvinnor över hela landet snabbt får kunskap
              om de nya möjligheterna och utnyttjar dem. Det stora samhällsprojektet,
              omställningen från avfalls- till kretsloppssamhället som Centerpartiet
              har kämpat för i decennier, får en skjuts framåt genom miljardsatsningen.
              Sverige kan bli världsledande i framtidssystemen om vi, med den
              ytterligare miljard som vi anslår, främjar samma utveckling i
              Östersjöområdet.
            </seg>
            <seg n="08ea0f48">
              Småföretagare kan kanske genom den femprocentiga sänkningen av
              arbetsgivaravgiften få råd att ta ut lika hög lön som sina anställda.
            </seg>
            <seg n="4a4b89d6">
              Kommunerna kan snabbt och klokt utnyttja riksdagens försök till
              avbyråkratisering av de olika statliga kassorna till fullt avlönade
              tjänster inom vård, kultur, utbildning och reparationer. Jag vill
              uppmana kommunalpolitikerna att frigöra sig från byråkraternas
              ängsliga bokstavstrohet till djärva och folkligt förankrade beslut!
            </seg>
            <seg n="8b51e78a">
              Mycket kan göras genast, annat måste vi tänka över. Jag har motionerat
              om bättre demokratiska ramar kring den ekonomiska politiken genom
              ändring i riksbankslagen. Finansutskottet avslår min motion med
              motiveringen att regeringen utreder Riksbankens framtid "mot bakgrund
              av de nya förutsättningarna för penning- och valutapolitiken".
            </seg>
            <seg n="5f67ca42">
              Dessa förutsättningar är de förändringar som ett medlemskap i
              EU:s ekonomiska och monetära union innebär. Det är naturligt att
              utreda detta, eftersom riksdagen ju kan komma att besluta att
              vi skall gå med i EMU. Men det är mycket troligare att riksdagen
              kommer att säga nej till EMU, och då behöver riksbankslagen också
              ändras.
            </seg>
            <seg n="24b0240e">
              Vi är samlade här i dag därför att ingen av oss accepterar arbetslöshet.
              Men vi kan aldrig säkra rätten till arbete om vi underkastar oss
              de ekonomiska teorier som är förhärskande i EU.
            </seg>
            <seg n="95c92989">
              Långtidsarbetslösheten har varit skrämmande hög i de flesta EU-länder
              sedan 70-talet. Sverige behöll under 70- och 80-talen den låga
              arbetslösheten oberoende av regeringar. Men när vi började anpassa
              oss till EU fick vi en lika hög arbetslöshet som EU-
            </seg>
            <seg n="fc600af7">
              länderna. Det finns all anledning att vi använder den frihet
              vi fortfarande har till att utveckla egna finanspolitiska instrument.
            </seg>
            <seg n="002d6539">
              Riksbanken, världens äldsta centralbank, är riksdagens bank.
              Det är unikt och ger riksdagen befogenheter som vi inte utnyttjar.
              Riksbanksfullmäktige, som väljs av riksdagen, utser riksbankschef
              och har ansvar för alla beslut som Riksbanken fattar. Verksamheten
              lyder under riksbankslagen. Riksdagen bör se över denna lag och
              ge Riksbanken flera mål.
            </seg>
            <seg n="0c4b8edf">
              Det borde därmed vara självklart att Riksbankens främsta uppgift
              är att anpassa ränte- och kreditpolitiken för full sysselsättning,
              en ekologiskt bärkraftig utveckling och en stark offentlig sektor.
              Riksbankslagen bör kompletteras med dessa mål utöver uppgiften
              att värna kronan för alltför hög inflation eller deflation, som
              verkar vara mer akut nu.
            </seg>
            <seg n="83715916">
              I en rapport till Expertgruppen för studier i offentlig ekonomi,
              ESO, beskriver Torsten Svensson från Uppsala universitet hur riksbanksfullmäktige
              har blivit helt utlämnade till den information de får från
            </seg>
            <seg n="e1f58bc2">
              Riksbankens ledning, eftersom de ålägger sig själva en absolut
              sekretess.
            </seg>
            <seg n="9909bdd7">
              Riksdagen bör utreda hur riksbanksfullmäktiges ställning skall
              stärkas gentemot riksbanksledningen och hur rapporteringen till
              riksdagen skall göra det möjligt att kontrollera hur fullmäktige
              levt upp till lagens intentioner.
            </seg>
            <seg n="9b82bbc5">
              Fru talman! Jag har för dagen inget yrkande, men jag återkommer.
            </seg>
            <seg n="c758c5ee">
              Mom. 1 (målet om en halvering av den öppna arbetslösheten)
            </seg>
            <seg n="1d2b48b2">
              Mom. 3 (allmänna riktlinjer för den ekonomiska politiken)
            </seg>
            <seg n="9db39419">
              Holger Gustafsson (kds) anmälde att han avsett att rösta ja men
              markerats ha avstått från att rösta.
            </seg>
            <seg n="bc400f2d">
              Per Lager (mp) anmälde att han avsett att rösta nej men markerats
              som frånvarande.
            </seg>
            <seg n="fcaeec47">
              Mom. 34 (program för omställning till hållbar utveckling)
            </seg>
            <seg n="0c645931">
              Mom. 45 (arbetslösa med specifika läs- och skrivsvårigheter)
            </seg>
            <seg n="91718ccc">
              Mom. 46 (ökade insatser från näringslivet i utbildningen)
            </seg>
            <seg n="f9704fe1">
              Mom. 65 (övergripande mål för Arbetsmarknadsverket)
            </seg>
            <seg n="b2eaf0a1">
              Mom. 80 (offentliga tillfälliga arbeten för äldre)
            </seg>
            <seg n="55fb8289">
              Per Unckel (m) anmälde att ha avsett att rösta ja men markerats
              ha avstått från att rösta.
            </seg>
            <seg n="afc5a47b">
              Holger Gustafsson (kds) anmälde att han avsett att avstå från
              att rösta men markerats ha röstat ja.
            </seg>
            <seg n="876c390c">
              Allmänna Arvsfonden
            </seg>
            <seg n="ff03ef8c">
              Reglerna om alkoholinförsel
            </seg>
            <seg n="b31e78b9">
              Pålagor på det svenska jordbruket
            </seg>
            <seg n="ab4adb1d">
              Konkurrenslagstiftningen
            </seg>
            <seg n="f2eb8790">
              Upphandling av elbilar
            </seg>
            <seg n="ae6645be">
              Allra sist ber jag att få önska kammarens ledamöter äntligen
              en riktigt skön obruten avkoppling under några veckor i sommar.
            </seg>
          </u>
          <note n="adbf512e">
            Anf. 199 MICHAEL STJERNSTRÖM (kds)
          </note>
          <note n="24c09833">
            Översynen skulle vara klar senast den sista juni 1996.
          </note>
          <note n="640a3c10">
            Anf. 201 KARIN FALKMER (m)
          </note>
          <note n="72e04a8c">
            Anf. 202 Tredje vice talman CHRISTER
          </note>
          <note n="57acc905">
            Anf. 204 EVA GOËS (mp)
          </note>
          <note n="821d7f80">
            Reynoldh Furustrand?
          </note>
          <note n="7163b154">
            samverka bl.a. i miljöfrågor med kvinnor i
          </note>
          <note n="4c1abcbf">
            Anf. 205 GÖRAN HÄGGLUND (kds)
          </note>
          <note n="d3ad8a42">
            Anf. 206 REYNOLDH FURUSTRAND (s)
          </note>
          <note n="783df060">
            Anf. 208 REYNOLDH FURUSTRAND (s) replik
          </note>
          <note n="18dcfc38">
            Anf. 209 KARIN FALKMER (m) replik
          </note>
          <note n="6c080e4e">
            Anf. 210 REYNOLDH FURUSTRAND (s) replik
          </note>
          <note n="3e9667e6">
            Anf. 211 Tredje vice talman CHRISTER
          </note>
          <note n="79b21ba9">
            Anf. 212 REYNOLDH FURUSTRAND (s) replik
          </note>
          <note n="06b4aaa2">
            Anf. 213 Tredje vice talman CHRISTER
          </note>
          <note n="f2ab9240">
            Anf. 214 REYNOLDH FURUSTRAND (s) replik
          </note>
          <note n="4329a5f5">
            Anf. 216 REYNOLDH FURUSTRAND (s) replik
          </note>
          <note n="afd6f991">
            Anf. 217 EVA GOËS (mp) replik
          </note>
          <note n="2c8b563a">
            Anf. 218 REYNOLDH FURUSTRAND (s) replik
          </note>
          <note n="157d67b5">
            Anf. 219 EVA GOËS (mp) replik
          </note>
          <note n="e13ee5e8">
            Anf. 221 GÖRAN HÄGGLUND (kds)
          </note>
          <note n="d68a8f13">
            Anf. 222 REYNOLDH FURUSTRAND (s) replik
          </note>
          <note n="7e232ebe">
            Anf. 223 GÖRAN HÄGGLUND (kds)
          </note>
          <note n="74bda232">
            Anf. 224 KJELL ERICSSON (c)
          </note>
          <note n="fc925fcf">
            Anf. 225 Tredje vice talman CHRISTER
          </note>
          <note n="df1a5562">
            Anf. 226 KJELL ERICSSON (c) replik
          </note>
          <note n="41d5a24e">
            Anf. 227 EVA GOËS (mp) replik
          </note>
          <note n="7c453092">
            Anf. 228 KJELL ERICSSON (c) replik
          </note>
          <note n="2e9fcc3f">
            Anf. 229 EVA GOËS (mp) replik
          </note>
          <note n="39b6e550">
            Anf. 231 GÖRAN HÄGGLUND (kds)
          </note>
          <note n="7d0cabe2">
            Anf. 232 KJELL ERICSSON (c) replik
          </note>
          <note n="0b80bfa8">
            Anf. 233 GÖRAN HÄGGLUND (kds)
          </note>
          <note n="d287a021">
            Anf. 234 KARIN FALKMER (m)
          </note>
          <note n="fb7bafde">
            Anf. 235 EVA GOËS (mp)
          </note>
          <note n="bf025013">
            Anf. 236 REYNOLDH FURUSTRAND (s)
          </note>
          <note n="a46557c2">
            Anf. 237 BENGT HURTIG (v)
          </note>
          <note n="a7b92ae5">
            Under en sexmånadersperiod - från oktober 1995
          </note>
          <note n="d4def265">
            Anf. 238 ULLA HOFFMANN (v)
          </note>
          <note n="b5055130">
            Anf. 239 RAGNHILD POHANKA (mp)
          </note>
          <note n="9c44e9ee">
            Därmed yrkar jag bifall till finansutskottets betänkande.
          </note>
          <note n="d73ae710">
            Anf. 241 BEATRICE ASK (m)
          </note>
          <note n="d3a8ac8d">
            Anf. 242 MARGITTA EDGREN (fp)
          </note>
          <note n="49c1723c">
            Anf. 243 BRITT-MARIE DANESTIG-
          </note>
          <note n="3a7c68f2">
            Anf. 244 BEATRICE ASK (m) replik
          </note>
          <note n="a4d797ab">
            Anf. 245 BRITT-MARIE DANESTIG-
          </note>
          <note n="3af0f116">
            Anf. 246 BEATRICE ASK (m) replik
          </note>
          <note n="de1fdde8">
            Anf. 247 BRITT-MARIE DANESTIG-
          </note>
          <note n="0cc18228">
            Anf. 248 GUNNAR GOUDE (mp)
          </note>
          <note n="65420f65">
            76 mom. 45 men står självfallet bakom Miljöpartiets övriga motioner
            i ärendet.
          </note>
          <note n="4457f676">
            Anf. 249 INGER DAVIDSON (kds)
          </note>
          <note n="2236ef25">
            Jag vill yrka bifall till hemställan i finansutskottets betänkande
            och avslag på reservationerna.
          </note>
          <note n="5b265f44">
            Anf. 251 BEATRICE ASK (m) replik
          </note>
          <note n="83b797d9">
            Anf. 252 JAN BJÖRKMAN (s) replik
          </note>
          <note n="2e18f96d">
            Anf. 253 BEATRICE ASK (m) replik
          </note>
          <note n="487df718">
            Anf. 254 JAN BJÖRKMAN (s) replik
          </note>
          <note n="0ab365c4">
            Anf. 256 JAN BJÖRKMAN (s) replik
          </note>
          <note n="5074aeeb">
            Anf. 257 MARGITTA EDGREN (fp) replik
          </note>
          <note n="d71c9765">
            Anf. 258 JAN BJÖRKMAN (s) replik
          </note>
          <note n="1098ec4f">
            Anf. 259 INGER DAVIDSON (kds) replik
          </note>
          <note n="7f45a581">
            Jan Björkman mot mig, även om inte kristdemokraterna nämndes
            vid namn.
          </note>
          <note n="6a69168d">
            Anf. 261 INGER DAVIDSON (kds) replik
          </note>
          <note n="6cc3d12a">
            Anf. 262 JAN BJÖRKMAN (s) replik
          </note>
          <note n="51bda1eb">
            Anf. 263 BRITT-MARIE DANESTIG-
          </note>
          <note n="fc7e597f">
            Anf. 264 JAN BJÖRKMAN (s) replik
          </note>
          <note n="ec2d2ec5">
            Anf. 265 BRITT-MARIE DANESTIG-
          </note>
          <note n="6b150352">
            Anf. 266 JAN BJÖRKMAN (s) replik
          </note>
          <note n="5fd2071b">
            Anf. 267 KRISTER ÖRNFJÄDER (s)
          </note>
          <note n="aa3fc383">
            Anf. 268 INGER LUNDBERG (s)
          </note>
          <note n="2ced927e">
            Så beskriver Svensk Forms VD Johan Hult i tidningen
          </note>
          <note n="883a819a">
            Fru talman! Den 1 januari startar Ljusåret 1997.
          </note>
          <note n="cac305b6">
            Anf. 269 MARIANNE ANDERSSON (c)
          </note>
          <note n="78778f0b">
            Anf. 271 WIDAR ANDERSSON (s)
          </note>
          <note n="7e0b6839">
            Anf. 272 BIRGITTA HAMBRAEUS (c)
          </note>
          <note n="7f58d2fe">
            Följande står i grundlagen i 1 kap. 2 § regeringsformen, som
            reglerar hur den offentliga makten skall utövas: "Det skall särskilt
            åligga det allmänna att trygga rätten till arbete, bostad och
            utbildning samt att verka för social omsorg och trygghet och för
            en god levnadsmiljö."
          </note>
          <note n="1d6f7f28">
            Överläggningen var härmed avslutad.
          </note>
          <note n="252766ab">
            Beslut
          </note>
          <note n="b5c6db7f">
            1. utskottet
          </note>
          <note n="16507a68">
            2. res. 1 (m, fp, kd)
          </note>
          <note n="03c0915c">
            3. res. 2 (v)
          </note>
          <note n="0576c300">
            4. res. 3 (mp)
          </note>
          <note n="3edec4b4">
            Förberedande votering 1:
          </note>
          <note n="a68df244">
            19 för res. 2
          </note>
          <note n="b6782db1">
            16 för res. 3
          </note>
          <note n="bdc7b3c5">
            286 avstod
          </note>
          <note n="265bb5bf">
            28 frånvarande
          </note>
          <note n="a178a940">
            Kammaren biträdde res. 2
          </note>
          <note n="b77aad3c">
            Förberedande votering 2:
          </note>
          <note n="53483f1c">
            110 för res. 1
          </note>
          <note n="a68df244">
            19 för res. 2
          </note>
          <note n="ea4e557f">
            194 avstod
          </note>
          <note n="4676f488">
            26 frånvarande
          </note>
          <note n="19fec0b5">
            Kammaren biträdde res. 1.
          </note>
          <note n="7aedc5ee">
            Huvudvotering:
          </note>
          <note n="6bf58691">
            178 för utskottet
          </note>
          <note n="01e8f95d">
            109 för res. 1
          </note>
          <note n="67ad065e">
            35 avstod
          </note>
          <note n="aa333d39">
            27 frånvarande
          </note>
          <note n="f86a5edf">
            Kammaren biföll utskottets hemställan.
          </note>
          <note n="5df36fe6">
            Partivis fördelning av rösterna:
          </note>
          <note n="1c4a0914">
            För utskottet: 153 s, 25 c
          </note>
          <note n="660fcbea">
            För res. 1: 71 m, 23 fp, 15 kds
          </note>
          <note n="07eee325">
            Avstod: 19 v, 16 mp
          </note>
          <note n="721e63e3">
            Frånvarande: 8 s, 9 m, 2 c, 3 fp, 3 v, 2 mp
          </note>
          <note n="b5c6db7f">
            1. utskottet
          </note>
          <note n="a579e071">
            2. res. 5 (m, fp, kd)
          </note>
          <note n="84a3fcc4">
            3. res. 6 (v)
          </note>
          <note n="098b1d7c">
            4. res. 7 (mp)
          </note>
          <note n="3edec4b4">
            Förberedande votering 1:
          </note>
          <note n="057ddd97">
            20 för res. 6
          </note>
          <note n="79a71aa9">
            16 för res. 7
          </note>
          <note n="cbc695a9">
            287 avstod
          </note>
          <note n="4676f488">
            26 frånvarande
          </note>
          <note n="629f7f45">
            Kammaren biträdde res. 6
          </note>
          <note n="b77aad3c">
            Förberedande votering 2:
          </note>
          <note n="0efa290d">
            111 för res. 5
          </note>
          <note n="7faab3b6">
            19 för res. 6
          </note>
          <note n="a77287c3">
            193 avstod
          </note>
          <note n="4676f488">
            26 frånvarande
          </note>
          <note n="33a200d8">
            Kammaren biträdde res. 5
          </note>
          <note n="7aedc5ee">
            Huvudvotering:
          </note>
          <note n="6bf58691">
            178 för utskottet
          </note>
          <note n="3d0d36c5">
            110 för res. 5
          </note>
          <note n="67ad065e">
            35 avstod
          </note>
          <note n="4676f488">
            26 frånvarande
          </note>
          <note n="f86a5edf">
            Kammaren biföll utskottets hemställan.
          </note>
          <note n="5df36fe6">
            Partivis fördelning av rösterna:
          </note>
          <note n="1c4a0914">
            För utskottet: 153 s, 25 c
          </note>
          <note n="22653587">
            För res. 5: 72 m, 23 fp, 15 kds
          </note>
          <note n="07eee325">
            Avstod: 19 v, 16 mp
          </note>
          <note n="840ff915">
            Frånvarande: 8 s, 8 m, 2 c, 3 fp, 3 v, 2 mp
          </note>
          <note n="36eed9fa">
            Mom. 4 (utgiftstak och fördelning på utgiftsområden)
          </note>
          <note n="b5c6db7f">
            1. utskottet
          </note>
          <note n="aa12e80a">
            2. res. 8 (m)
          </note>
          <note n="bf7d7a2c">
            Votering:
          </note>
          <note n="1a9ba554">
            204 för utskottet
          </note>
          <note n="4a459294">
            72 för res. 8
          </note>
          <note n="b2dbfef6">
            45 avstod
          </note>
          <note n="265bb5bf">
            28 frånvarande
          </note>
          <note n="f86a5edf">
            Kammaren biföll utskottets hemställan.
          </note>
          <note n="5df36fe6">
            Partivis fördelning av rösterna:
          </note>
          <note n="10439e09">
            För utskottet: 152 s, 25 c, 1 v, 16 mp, 10 kds
          </note>
          <note n="c27bb081">
            För res. 8: 72 m
          </note>
          <note n="7ea3e29b">
            Avstod: 23 fp, 18 v, 4 kds
          </note>
          <note n="6f7d5f2d">
            Frånvarande: 9 s, 8 m, 2 c, 3 fp, 3 v, 2 mp, 1 kds
          </note>
          <note n="53ea2b30">
            Mom. 9 (tillfällig nedsättning av stämpelskatt i vissa fall)
          </note>
          <note n="b5c6db7f">
            1. utskottet
          </note>
          <note n="2fbc962b">
            2. res. 15 (mp,v)
          </note>
          <note n="bf7d7a2c">
            Votering:
          </note>
          <note n="09c0881c">
            216 för utskottet
          </note>
          <note n="9d5aad32">
            35 för res. 15
          </note>
          <note n="3230623d">
            72 avstod
          </note>
          <note n="4676f488">
            26 frånvarande
          </note>
          <note n="f86a5edf">
            Kammaren biföll utskottets hemställan.
          </note>
          <note n="5df36fe6">
            Partivis fördelning av rösterna:
          </note>
          <note n="25cf1407">
            För utskottet: 153 s, 25 c, 23 fp, 15 kds
          </note>
          <note n="f4eca4f2">
            För res. 15: 19 v, 16 mp
          </note>
          <note n="660c87e7">
            Avstod: 72 m
          </note>
          <note n="840ff915">
            Frånvarande: 8 s, 8 m, 2 c, 3 fp, 3 v, 2 mp
          </note>
          <note n="59301825">
            Mom. 21 (nedsättning av socialavgifter)
          </note>
          <note n="b5c6db7f">
            1. utskottet
          </note>
          <note n="693a80e0">
            2. res. 34 (fp)
          </note>
          <note n="cfa9e934">
            3. res. 35 (v)
          </note>
          <note n="7439897e">
            Förberedande votering:
          </note>
          <note n="1c2b421d">
            23 för res. 34
          </note>
          <note n="737c21e0">
            19 för res. 35
          </note>
          <note n="2bc5a9e3">
            280 avstod
          </note>
          <note n="aa333d39">
            27 frånvarande
          </note>
          <note n="b4569bd4">
            Kammaren biträdde res. 34.
          </note>
          <note n="bf7d7a2c">
            Votering:
          </note>
          <note n="049865bf">
            180 för utskottet
          </note>
          <note n="1c2b421d">
            23 för res. 34
          </note>
          <note n="8b68e128">
            120 avstod
          </note>
          <note n="4676f488">
            26 frånvarande
          </note>
          <note n="f86a5edf">
            Kammaren biföll utskottets hemställan.
          </note>
          <note n="5df36fe6">
            Partivis fördelning av rösterna:
          </note>
          <note n="04891c04">
            För utskottet: 153 s, 25 c, 1 v, 1 kds
          </note>
          <note n="5e2bd428">
            För res. 34: 23 fp
          </note>
          <note n="017eb45f">
            Avstod: 72 m, 18 v, 16 mp, 14 kds
          </note>
          <note n="840ff915">
            Frånvarande: 8 s, 8 m, 2 c, 3 fp, 3 v, 2 mp
          </note>
          <note n="0e34fb4a">
            Mom. 26 (skatteavdrag för yrkesfiskare)
          </note>
          <note n="b5c6db7f">
            1. utskottet
          </note>
          <note n="4b4dc497">
            2. res. 46 (m, kd)
          </note>
          <note n="bf7d7a2c">
            Votering:
          </note>
          <note n="e3848e72">
            211 för utskottet
          </note>
          <note n="5a54f223">
            110 för res. 46
          </note>
          <note n="13145e6e">
            2 avstod
          </note>
          <note n="4676f488">
            26 frånvarande
          </note>
          <note n="f86a5edf">
            Kammaren biföll utskottets hemställan.
          </note>
          <note n="5df36fe6">
            Partivis fördelning av rösterna:
          </note>
          <note n="0971686c">
            För utskottet: 152 s, 25 c, 19 v, 15 mp
          </note>
          <note n="aadaa267">
            För res. 46: 72 m, 23 fp, 15 kds
          </note>
          <note n="12f042ce">
            Avstod: 1 s, 1 mp
          </note>
          <note n="840ff915">
            Frånvarande: 8 s, 8 m, 2 c, 3 fp, 3 v, 2 mp
          </note>
          <note n="6feda05a">
            Mom. 27 (program för småföretagsutveckling, förnyelse och tillväxt)
          </note>
          <note n="b5c6db7f">
            1. utskottet
          </note>
          <note n="5adabb11">
            2. res. 49 (mp)
          </note>
          <note n="bf7d7a2c">
            Votering:
          </note>
          <note n="5bba6adc">
            194 för utskottet
          </note>
          <note n="b885279c">
            15 för res. 49
          </note>
          <note n="4471c5e1">
            112 avstod
          </note>
          <note n="265bb5bf">
            28 frånvarande
          </note>
          <note n="f86a5edf">
            Kammaren biföll utskottets hemställan.
          </note>
          <note n="5df36fe6">
            Partivis fördelning av rösterna:
          </note>
          <note n="e68a5260">
            För utskottet: 152 s, 24 c, 1 fp, 17 v
          </note>
          <note n="562fab7e">
            För res. 49: 15 mp
          </note>
          <note n="fd4a14a4">
            Avstod: 1 s, 72 m, 1 c, 22 fp, 1 v, 15 kds
          </note>
          <note n="9e994791">
            Frånvarande: 8 s, 8 m, 2 c, 3 fp, 4 v, 3 mp
          </note>
          <note n="64be51f9">
            Mom. 28 (översyn av reglerna inom tjänstesektorn)
          </note>
          <note n="b5c6db7f">
            1. utskottet
          </note>
          <note n="1d6c0d2e">
            2. res. 51 (m, fp, kd)
          </note>
          <note n="bf7d7a2c">
            Votering:
          </note>
          <note n="429f359b">
            196 för utskottet
          </note>
          <note n="33d92cea">
            110 för res. 51
          </note>
          <note n="a8c7df40">
            15 avstod
          </note>
          <note n="265bb5bf">
            28 frånvarande
          </note>
          <note n="f86a5edf">
            Kammaren biföll utskottets hemställan.
          </note>
          <note n="5df36fe6">
            Partivis fördelning av rösterna:
          </note>
          <note n="bce8dfc2">
            För utskottet: 153 s, 24 c, 19 v
          </note>
          <note n="ac6033c3">
            För res. 51: 72 m, 23 fp, 15 kds
          </note>
          <note n="1cb98d79">
            Avstod: 15 mp
          </note>
          <note n="5f1e52b7">
            Frånvarande: 8 s, 8 m, 3 c, 3 fp, 3 v, 3 mp
          </note>
          <note n="b5c6db7f">
            1. utskottet
          </note>
          <note n="c8ca0040">
            2. res. 64 (v)
          </note>
          <note n="bf7d7a2c">
            Votering:
          </note>
          <note n="cd9017fa">
            210 för utskottet
          </note>
          <note n="4f79d45d">
            20 för res. 64
          </note>
          <note n="28e47fdc">
            93 avstod
          </note>
          <note n="4676f488">
            26 frånvarande
          </note>
          <note n="f86a5edf">
            Kammaren biföll utskottets hemställan.
          </note>
          <note n="5df36fe6">
            Partivis fördelning av rösterna:
          </note>
          <note n="983a819a">
            För utskottet: 153 s, 25 c, 1 fp, 16 mp, 15 kds
          </note>
          <note n="0b12f037">
            För res. 64: 1 m, 19 v
          </note>
          <note n="f4e7d214">
            Avstod: 71 m, 22 fp
          </note>
          <note n="840ff915">
            Frånvarande: 8 s, 8 m, 2 c, 3 fp, 3 v, 2 mp
          </note>
          <note n="d9a720d5">
            Mom. 35 (kretsloppsanpassade system)
          </note>
          <note n="b5c6db7f">
            1. utskottet
          </note>
          <note n="bbd35cec">
            2. res. 65 (mp)
          </note>
          <note n="bf7d7a2c">
            Votering:
          </note>
          <note n="eb5bb37b">
            304 för utskottet
          </note>
          <note n="eedbfa4d">
            16 för res. 65
          </note>
          <note n="9eed5d6f">
            1 avstod
          </note>
          <note n="265bb5bf">
            28 frånvarande
          </note>
          <note n="f86a5edf">
            Kammaren biföll utskottets hemställan.
          </note>
          <note n="5df36fe6">
            Partivis fördelning av rösterna:
          </note>
          <note n="0948c1c1">
            För utskottet: 152 s, 71 m, 25 c, 23 fp, 18 v, 15
          </note>
          <note n="0fb63c67">
            kds
          </note>
          <note n="76160718">
            För res. 65: 16 mp
          </note>
          <note n="397e3079">
            Avstod: 1 v
          </note>
          <note n="196c6a06">
            Frånvarande: 9 s, 9 m, 2 c, 3 fp, 3 v, 2 mp
          </note>
          <note n="6e79525d">
            Mom. 42 (övriga kommunala frågor)
          </note>
          <note n="b5c6db7f">
            1. utskottet
          </note>
          <note n="099f200c">
            2. res. 73 (mp)
          </note>
          <note n="bf7d7a2c">
            Votering:
          </note>
          <note n="97f53766">
            302 för utskottet
          </note>
          <note n="dbf37f9d">
            16 för res. 73
          </note>
          <note n="9eed5d6f">
            1 avstod
          </note>
          <note n="5012e880">
            30 frånvarande
          </note>
          <note n="f86a5edf">
            Kammaren biföll utskottets hemställan.
          </note>
          <note n="5df36fe6">
            Partivis fördelning av rösterna:
          </note>
          <note n="da332712">
            För utskottet: 150 s, 71 m, 24 c, 23 fp, 19 v, 15
          </note>
          <note n="0fb63c67">
            kds
          </note>
          <note n="8e18ac24">
            För res. 73: 16 mp
          </note>
          <note n="14c89a4e">
            Avstod: 1 m
          </note>
          <note n="9ca9e744">
            Frånvarande: 11 s, 8 m, 3 c, 3 fp, 3 v, 2 mp
          </note>
          <note n="b5c6db7f">
            1. utskottet
          </note>
          <note n="31d52b7a">
            2. res. 76 (mp)
          </note>
          <note n="bf7d7a2c">
            Votering:
          </note>
          <note n="7eb0c2aa">
            306 för utskottet
          </note>
          <note n="3187b355">
            16 för res. 76
          </note>
          <note n="aa333d39">
            27 frånvarande
          </note>
          <note n="f86a5edf">
            Kammaren biföll utskottets hemställan.
          </note>
          <note n="5df36fe6">
            Partivis fördelning av rösterna:
          </note>
          <note n="7e35e6fe">
            För utskottet: 153 s, 71 m, 25 c, 23 fp, 19 v, 15
          </note>
          <note n="0fb63c67">
            kds
          </note>
          <note n="9996ed8b">
            För res. 76: 16 mp
          </note>
          <note n="721e63e3">
            Frånvarande: 8 s, 9 m, 2 c, 3 fp, 3 v, 2 mp
          </note>
          <note n="b5c6db7f">
            1. utskottet
          </note>
          <note n="43f432df">
            2. res. 77 (mp)
          </note>
          <note n="bf7d7a2c">
            Votering:
          </note>
          <note n="7241d67f">
            307 för utskottet
          </note>
          <note n="d15181e5">
            16 för res. 77
          </note>
          <note n="4676f488">
            26 frånvarande
          </note>
          <note n="f86a5edf">
            Kammaren biföll utskottets hemställan.
          </note>
          <note n="5df36fe6">
            Partivis fördelning av rösterna:
          </note>
          <note n="02586e1a">
            För utskottet: 153 s, 72 m, 25 c, 23 fp, 19 v, 15
          </note>
          <note n="0fb63c67">
            kds
          </note>
          <note n="efb26adf">
            För res. 77: 16 mp
          </note>
          <note n="840ff915">
            Frånvarande: 8 s, 8 m, 2 c, 3 fp, 3 v, 2 mp
          </note>
          <note n="99ac9cbf">
            Mom. 47 (lärlingsutbildningen)
          </note>
          <note n="b5c6db7f">
            1. utskottet
          </note>
          <note n="28d8faf5">
            2. res. 78 (m, fp, mp, kd)
          </note>
          <note n="bf7d7a2c">
            Votering:
          </note>
          <note n="b6822bb1">
            197 för utskottet
          </note>
          <note n="de691574">
            126 för res. 78
          </note>
          <note n="4676f488">
            26 frånvarande
          </note>
          <note n="f86a5edf">
            Kammaren biföll utskottets hemställan.
          </note>
          <note n="5df36fe6">
            Partivis fördelning av rösterna:
          </note>
          <note n="bc80e0a3">
            För utskottet: 153 s, 25 c, 19 v
          </note>
          <note n="e26580e9">
            För res. 78: 72 m, 23 fp, 16 mp, 15 kds
          </note>
          <note n="840ff915">
            Frånvarande: 8 s, 8 m, 2 c, 3 fp, 3 v, 2 mp
          </note>
          <note n="8f7167d2">
            Mom. 49 (särskilt utbildningsbidrag)
          </note>
          <note n="b5c6db7f">
            1. utskottet
          </note>
          <note n="3f3885b1">
            2. res. 81 (v)
          </note>
          <note n="bf7d7a2c">
            Votering:
          </note>
          <note n="8d2fa755">
            286 för utskottet
          </note>
          <note n="6ee1a163">
            19 för res. 81
          </note>
          <note n="2cd5f9c1">
            18 avstod
          </note>
          <note n="4676f488">
            26 frånvarande
          </note>
          <note n="f86a5edf">
            Kammaren biföll utskottets hemställan.
          </note>
          <note n="5df36fe6">
            Partivis fördelning av rösterna:
          </note>
          <note n="eeac73d7">
            För utskottet: 153 s, 70 m, 25 c, 23 fp, 15 kds
          </note>
          <note n="312e4520">
            För res. 81: 19 v
          </note>
          <note n="35013baf">
            Avstod: 2 m, 16 mp
          </note>
          <note n="840ff915">
            Frånvarande: 8 s, 8 m, 2 c, 3 fp, 3 v, 2 mp
          </note>
          <note n="8383794b">
            Mom. 52 (kvalitet i utbildningen)
          </note>
          <note n="b5c6db7f">
            1. utskottet
          </note>
          <note n="06be9fa8">
            2. res. 85 (m, fp, kd)
          </note>
          <note n="bf7d7a2c">
            Votering:
          </note>
          <note n="2b8f416d">
            213 för utskottet
          </note>
          <note n="d973698e">
            110 för res. 85
          </note>
          <note n="4676f488">
            26 frånvarande
          </note>
          <note n="f86a5edf">
            Kammaren biföll utskottets hemställan.
          </note>
          <note n="5df36fe6">
            Partivis fördelning av rösterna:
          </note>
          <note n="d7a382b8">
            För utskottet: 153 s, 25 c, 19 v, 16 mp
          </note>
          <note n="b587db2c">
            För res. 85: 72 m, 23 fp, 15 kds
          </note>
          <note n="840ff915">
            Frånvarande: 8 s, 8 m, 2 c, 3 fp, 3 v, 2 mp
          </note>
          <note n="f1155e9d">
            Mom. 63 (arbetsmarknadspolitikens inriktning)
          </note>
          <note n="b5c6db7f">
            1. utskottet
          </note>
          <note n="8075f463">
            2. res. 97 (v)
          </note>
          <note n="a5dd8ae4">
            3. res. 98 (mp)
          </note>
          <note n="7439897e">
            Förberedande votering:
          </note>
          <note n="278d681d">
            20 för res. 97
          </note>
          <note n="50ebc652">
            18 för res. 98
          </note>
          <note n="cd3b0615">
            285 avstod
          </note>
          <note n="4676f488">
            26 frånvarande
          </note>
          <note n="d2dbd950">
            Kammaren biträdde res. 97.
          </note>
          <note n="7aedc5ee">
            Huvudvotering:
          </note>
          <note n="6bf58691">
            178 för utskottet
          </note>
          <note n="fa8f96a4">
            19 för res. 97
          </note>
          <note n="dba70f85">
            126 avstod
          </note>
          <note n="4676f488">
            26 frånvarande
          </note>
          <note n="5df36fe6">
            Partivis fördelning av rösterna:
          </note>
          <note n="1c4a0914">
            För utskottet: 153 s, 25 c
          </note>
          <note n="5b5bd80c">
            För res. 97: 19 v
          </note>
          <note n="d881adc3">
            Avstod: 72 m, 23 fp, 16 mp, 15 kds
          </note>
          <note n="840ff915">
            Frånvarande: 8 s, 8 m, 2 c, 3 fp, 3 v, 2 mp
          </note>
          <note n="64819935">
            Mom. 64 (uppföljning av arbetsmarknadspolitiken)
          </note>
          <note n="b5c6db7f">
            1. utskottet
          </note>
          <note n="4813cf16">
            2. res. 102 (mp)
          </note>
          <note n="bf7d7a2c">
            Votering:
          </note>
          <note n="5e53e67b">
            192 för utskottet
          </note>
          <note n="465ebb4d">
            16 för res. 102
          </note>
          <note n="92b5a930">
            115 avstod
          </note>
          <note n="4676f488">
            26 frånvarande
          </note>
          <note n="f86a5edf">
            Kammaren biföll utskottets hemställan.
          </note>
          <note n="5df36fe6">
            Partivis fördelning av rösterna:
          </note>
          <note n="7af62c21">
            För utskottet: 153 s, 25 c, 14 v
          </note>
          <note n="8a713f7e">
            För res. 102: 16 mp
          </note>
          <note n="fc91dfeb">
            Avstod: 72 m, 23 fp, 5 v, 15 kds
          </note>
          <note n="840ff915">
            Frånvarande: 8 s, 8 m, 2 c, 3 fp, 3 v, 2 mp
          </note>
          <note n="b5c6db7f">
            1. utskottet
          </note>
          <note n="bc0fe213">
            2. res. 104 (v)
          </note>
          <note n="bf7d7a2c">
            Votering:
          </note>
          <note n="8d2fa755">
            286 för utskottet
          </note>
          <note n="07bc050e">
            19 för res. 104
          </note>
          <note n="2cd5f9c1">
            18 avstod
          </note>
          <note n="4676f488">
            26 frånvarande
          </note>
          <note n="f86a5edf">
            Kammaren biföll utskottets hemställan.
          </note>
          <note n="5df36fe6">
            Partivis fördelning av rösterna:
          </note>
          <note n="167509b7">
            För utskottet: 153 s, 70 m, 25 c, 22 fp, 16 mp
          </note>
          <note n="9bd8448f">
            För res. 104: 19 v
          </note>
          <note n="5d3beb28">
            Avstod: 2 m, 1 fp, 15 kds
          </note>
          <note n="840ff915">
            Frånvarande: 8 s, 8 m, 2 c, 3 fp, 3 v, 2 mp
          </note>
          <note n="b5c6db7f">
            1. utskottet
          </note>
          <note n="8fe70180">
            2. res. 126 (v)
          </note>
          <note n="bf7d7a2c">
            Votering:
          </note>
          <note n="abd2f562">
            179 för utskottet
          </note>
          <note n="61dcf3ea">
            19 för res. 126
          </note>
          <note n="b9b398ab">
            124 avstod
          </note>
          <note n="aa333d39">
            27 frånvarande
          </note>
          <note n="f86a5edf">
            Kammaren biföll utskottets hemställan.
          </note>
          <note n="5df36fe6">
            Partivis fördelning av rösterna:
          </note>
          <note n="83d09e21">
            För utskottet: 153 s, 25 c, 1 fp
          </note>
          <note n="70f85aa7">
            För res. 126: 19 v
          </note>
          <note n="2335083c">
            Avstod: 72 m, 21 fp, 16 mp, 15 kds
          </note>
          <note n="4dd0e1c2">
            Frånvarande: 8 s, 8 m, 2 c, 4 fp, 3 v, 2 mp
          </note>
          <note n="9f0a2bb2">
            Mom. 81 (arbetshandikappade på arbetsmarknaden)
          </note>
          <note n="b5c6db7f">
            1. utskottet
          </note>
          <note n="4339b995">
            2. res. 130 (v)
          </note>
          <note n="bf7d7a2c">
            Votering:
          </note>
          <note n="5bba6adc">
            194 för utskottet
          </note>
          <note n="5f2ac3c6">
            19 för res. 130
          </note>
          <note n="941c3078">
            109 avstod
          </note>
          <note n="aa333d39">
            27 frånvarande
          </note>
          <note n="f86a5edf">
            Kammaren biföll utskottets hemställan.
          </note>
          <note n="5df36fe6">
            Partivis fördelning av rösterna:
          </note>
          <note n="dc90bdf9">
            För utskottet: 152 s, 25 c, 1 fp, 16 mp
          </note>
          <note n="6be2fbf9">
            För res. 130: 19 v
          </note>
          <note n="fe854f4c">
            Avstod: 72 m, 22 fp, 15 kds
          </note>
          <note n="cd71b189">
            Frånvarande: 9 s, 8 m, 2 c, 3 fp, 3 v, 2 mp
          </note>
          <note n="6c72ac19">
            Mom. 85 (arbetsrätten)
          </note>
          <note n="b5c6db7f">
            1. utskottet
          </note>
          <note n="11346a36">
            2. res. 141 (m, fp, kd)
          </note>
          <note n="a6c2376b">
            3. res. 142 (v)
          </note>
          <note n="c14d8a44">
            4. res. 143 (mp)
          </note>
          <note n="3edec4b4">
            Förberedande votering 1:
          </note>
          <note n="4e7067cc">
            19 för res. 142
          </note>
          <note n="95f4b88d">
            17 för res. 143
          </note>
          <note n="cbc695a9">
            287 avstod
          </note>
          <note n="4676f488">
            26 frånvarande
          </note>
          <note n="9a1bceb9">
            Kammaren biträdde res. 142.
          </note>
          <note n="b77aad3c">
            Förberedande votering 2:
          </note>
          <note n="a4962b8c">
            110 för res. 141
          </note>
          <note n="4e7067cc">
            19 för res. 142
          </note>
          <note n="ea4e557f">
            194 avstod
          </note>
          <note n="4676f488">
            26 frånvarande
          </note>
          <note n="d7b46ec0">
            Kammaren biträdde res. 141.
          </note>
          <note n="7aedc5ee">
            Huvudvotering:
          </note>
          <note n="6bf58691">
            178 för utskottet
          </note>
          <note n="a4962b8c">
            110 för res. 141
          </note>
          <note n="67ad065e">
            35 avstod
          </note>
          <note n="4676f488">
            26 frånvarande
          </note>
          <note n="f86a5edf">
            Kammaren biföll utskottets hemställan.
          </note>
          <note n="5df36fe6">
            Partivis fördelning av rösterna:
          </note>
          <note n="1c4a0914">
            För utskottet: 153 s, 25 c
          </note>
          <note n="8955b6f6">
            För res. 141: 72 m, 23 fp, 15 kds
          </note>
          <note n="07eee325">
            Avstod: 19 v, 16 mp
          </note>
          <note n="840ff915">
            Frånvarande: 8 s, 8 m, 2 c, 3 fp, 3 v, 2 mp
          </note>
          <note n="c6445d23">
            Mom. 86 (lagen om anställningsskydd, m.m.)
          </note>
          <note n="b5c6db7f">
            1. utskottet
          </note>
          <note n="4010938e">
            2. res. 144 (m)
          </note>
          <note n="bf7d7a2c">
            Votering:
          </note>
          <note n="1a04ebd5">
            251 för utskottet
          </note>
          <note n="b96845ff">
            72 för res. 144
          </note>
          <note n="4676f488">
            26 frånvarande
          </note>
          <note n="f86a5edf">
            Kammaren biföll utskottets hemställan.
          </note>
          <note n="5df36fe6">
            Partivis fördelning av rösterna:
          </note>
          <note n="c584b8f7">
            För utskottet: 153 s, 25 c, 23 fp, 19 v, 16 mp, 15
          </note>
          <note n="0fb63c67">
            kds
          </note>
          <note n="7d60e9e0">
            För res. 144: 72 m
          </note>
          <note n="840ff915">
            Frånvarande: 8 s, 8 m, 2 c, 3 fp, 3 v, 2 mp
          </note>
          <note n="a33386e4">
            Mom. 87 (arbetstidsfrågor)
          </note>
          <note n="b5c6db7f">
            1. utskottet
          </note>
          <note n="c10559bf">
            2. res. 145 (v)
          </note>
          <note n="93900599">
            3. res. 146 (mp)
          </note>
          <note n="7439897e">
            Förberedande votering:
          </note>
          <note n="f93adbe5">
            21 för res. 145
          </note>
          <note n="8f0e78a2">
            16 för res. 146
          </note>
          <note n="cd3b0615">
            285 avstod
          </note>
          <note n="aa333d39">
            27 frånvarande
          </note>
          <note n="6832de87">
            Kammaren biträdde res. 145.
          </note>
          <note n="7aedc5ee">
            Huvudvotering:
          </note>
          <note n="8d2fa755">
            286 för utskottet
          </note>
          <note n="7be4b990">
            20 för res. 145
          </note>
          <note n="fb12730f">
            16 avstod
          </note>
          <note n="aa333d39">
            27 frånvarande
          </note>
          <note n="f86a5edf">
            Kammaren biföll utskottets hemställan.
          </note>
          <note n="5df36fe6">
            Partivis fördelning av rösterna:
          </note>
          <note n="8dde2863">
            För utskottet: 152 s, 71 m, 25 c, 23 fp, 15 kds
          </note>
          <note n="72cd8e85">
            För res. 145: 1 m, 19 v
          </note>
          <note n="c218f93b">
            Avstod: 16 mp
          </note>
          <note n="cd71b189">
            Frånvarande: 9 s, 8 m, 2 c, 3 fp, 3 v, 2 mp
          </note>
          <note n="86b95759">
            Mom. 88 (sabbatsår)
          </note>
          <note n="b5c6db7f">
            1. utskottet
          </note>
          <note n="9ec40b39">
            2. res. 147 (mp, kd)
          </note>
          <note n="bf7d7a2c">
            Votering:
          </note>
          <note n="02c64377">
            288 för utskottet
          </note>
          <note n="bc4aced4">
            31 för res. 147
          </note>
          <note n="9eed5d6f">
            1 avstod
          </note>
          <note n="134131dd">
            29 frånvarande
          </note>
          <note n="f86a5edf">
            Kammaren biföll utskottets hemställan.
          </note>
          <note n="5df36fe6">
            Partivis fördelning av rösterna:
          </note>
          <note n="1bcf22f3">
            För utskottet: 152 s, 70 m, 24 c, 23 fp, 19 v
          </note>
          <note n="743eeee7">
            För res. 147: 16 mp, 15 kds
          </note>
          <note n="14c89a4e">
            Avstod: 1 m
          </note>
          <note n="029ec5bc">
            Frånvarande: 9 s, 9 m, 3 c, 3 fp, 3 v, 2 mp
          </note>
          <note n="9f72ca8c">
            Mom. 91 (avslag på föreslagna ändringar i lagen om arbetslöshetsförsäkringen
            och lagen om kontant arbetsmarknadsstöd)
          </note>
          <note n="93c816e2">
            Propositioner ställdes först beträffande utskottets hemställan
            och därefter i fråga om motiveringen.
          </note>
          <note n="944480d3">
            Hemställan:
          </note>
          <note n="f8bb678d">
            1. utskottets hemställan
          </note>
          <note n="ea634ca9">
            2. hemställan i res. 153 (v) och res. 154 (mp). Yrkandet innefattade
            även bifall till res. 152 (m)
          </note>
          <note n="bf7d7a2c">
            Votering:
          </note>
          <note n="c89b00b6">
            203 för utskottet
          </note>
          <note n="7574ebe1">
            107 för res. 153, 154 och 152
          </note>
          <note n="fe2b41eb">
            13 avstod
          </note>
          <note n="4676f488">
            26 frånvarande
          </note>
          <note n="f86a5edf">
            Kammaren biföll utskottets hemställan.
          </note>
          <note n="5df36fe6">
            Partivis fördelning av rösterna:
          </note>
          <note n="a29c795b">
            För utskottet: 153 s, 24 c, 23 fp, 3 kds
          </note>
          <note n="fda24b1a">
            För res.: 72 m, 19 v, 16 mp
          </note>
          <note n="88836a65">
            Avstod: 1 c, 12 kds
          </note>
          <note n="840ff915">
            Frånvarande: 8 s, 8 m, 2 c, 3 fp, 3 v, 2 mp
          </note>
          <note n="41bc7568">
            Motiveringen:
          </note>
          <note n="793def0e">
            Kammaren godkände utskottets motivering.
          </note>
          <note n="5e875120">
            Mom. 102 (finansiering av höjningen av ersättningsnivån)
          </note>
          <note n="b5c6db7f">
            1. utskottet
          </note>
          <note n="9fbbb70a">
            2. res. 161 (v)
          </note>
          <note n="bf7d7a2c">
            Votering:
          </note>
          <note n="d035c712">
            284 för utskottet
          </note>
          <note n="d7e8313b">
            19 för res. 161
          </note>
          <note n="cb8bd0a1">
            20 avstod
          </note>
          <note n="4676f488">
            26 frånvarande
          </note>
          <note n="f86a5edf">
            Kammaren biföll utskottets hemställan.
          </note>
          <note n="5df36fe6">
            Partivis fördelning av rösterna:
          </note>
          <note n="453d918e">
            För utskottet: 152 s, 69 m, 25 c, 23 fp, 15 kds
          </note>
          <note n="cd8c401a">
            För res. 161: 19 v
          </note>
          <note n="5eb0aef1">
            Avstod: 1 s, 3 m, 16 mp
          </note>
          <note n="840ff915">
            Frånvarande: 8 s, 8 m, 2 c, 3 fp, 3 v, 2 mp
          </note>
          <note n="e871cbe0">
            Mom. 103 (arbetsgivarperioden i sjukförsäkringen)
          </note>
          <note n="b5c6db7f">
            1. utskottet
          </note>
          <note n="b1e5eeeb">
            2. res. 165 (m, fp, kd)
          </note>
          <note n="4d95d9c1">
            3. res. 166 (v)
          </note>
          <note n="7439897e">
            Förberedande votering:
          </note>
          <note n="43d2d145">
            110 för res. 165
          </note>
          <note n="a2dbc602">
            19 för res. 166
          </note>
          <note n="ea4e557f">
            194 avstod
          </note>
          <note n="4676f488">
            26 frånvarande
          </note>
          <note n="b46efcfd">
            Kammaren biträdde res. 165.
          </note>
          <note n="7aedc5ee">
            Huvudvotering:
          </note>
          <note n="2842be88">
            191 för utskottet
          </note>
          <note n="8b0a0bb4">
            127 för res. 165
          </note>
          <note n="eb4c1998">
            4 avstod
          </note>
          <note n="aa333d39">
            27 frånvarande
          </note>
          <note n="f86a5edf">
            Kammaren biföll utskottets hemställan.
          </note>
          <note n="5df36fe6">
            Partivis fördelning av rösterna:
          </note>
          <note n="a25d06f8">
            För utskottet: 153 s, 25 c, 13 mp
          </note>
          <note n="a012a0c1">
            För res. 165: 72 m, 23 fp, 17 v, 15 kds
          </note>
          <note n="61be8117">
            Avstod: 2 v, 2 mp
          </note>
          <note n="d3208f78">
            Frånvarande: 8 s, 8 m, 2 c, 3 fp, 3 v, 3 mp
          </note>
          <note n="31cef822">
            Övriga moment
          </note>
          <note n="f86a5edf">
            Kammaren biföll utskottets hemställan.
          </note>
          <note n="5ff26f9d">
            2 § Meddelande om protokollsjustering
          </note>
          <note n="493d25b2">
            Talmanne meddelade att statistiken för riksmötet
          </note>
          <note n="b1466f86">
            1995/96 skulle fogas till dagens protokoll.
          </note>
          <note n="46f89e22">
            3 § Meddelande om protokollsjustering
          </note>
          <note n="06e91e5e">
            Talmannen meddelade att de av kammarens protokoll som återstod
            ojusterade efter dagens plenum skulle framläggas till godkännande
            onsdagen den 24
          </note>
          <note n="a940efb4">
            juli kl. 12.00 i talmanskonferensens sammanträdesrum.
          </note>
          <note n="e4922a2c">
            4 § Anmälan om skriftliga frågor
          </note>
          <note n="576ef9af">
            Anmäldes att följande skriftliga frågor framställts
          </note>
          <note n="8f8df9e3">
            den 11 juli
          </note>
          <note n="601f45fc">
            1995/96:596 av Widar Andersson (s) till socialministern
          </note>
          <note n="8cf96f8f">
            1995/96:597 av Annika Nordgren (mp) till försvarsministern
          </note>
          <note n="6dce4311">
            Vapenfri tjänst
          </note>
          <note n="a51537e0">
            1995/96:598 av Chatrine Pålsson (kds) till finansministern
          </note>
          <note n="8b54ce99">
            1995/96:599 av Göte Jonsson (m) till jordbruksministern
          </note>
          <note n="270314e0">
            Frågorna redovisas i bilaga som fogas till riksdagens snabbprotokoll
            tisdagen den 17 september.
          </note>
          <note n="b6f38811">
            5 § Anmälan om svar på skriftliga frågor
          </note>
          <note n="3d676197">
            Anmäldes att följande svar på skriftliga frågor inkommit
          </note>
          <note n="8f8df9e3">
            den 11 juli
          </note>
          <note n="73814773">
            1995/96:565 av Margitta Edgren (fp) till arbetsmarknadsministern
            Lönebidragsanställningar
          </note>
          <note n="df8e993c">
            1995/96:566 av Eskil Erlandsson (c) till näringsministern
          </note>
          <note n="c017363f">
            1995/96:570 av Eva Goës (mp) till näringsministern
          </note>
          <note n="4ec9a7c0">
            Svaren redovisas i bilaga som fogas till riksdagens snabbprotokoll
            tisdagen den 17 september.
          </note>
          <note n="1c5239e0">
            6 § Slutord
          </note>
          <note n="5da619d1">
            Anf. 274 TALMANNEN
          </note>
          <note n="6f394cae">
            (Applåder)
          </note>
          <note n="231bc836">
            7 § Kammaren åtskildes kl. 22.51.
          </note>
          <note n="f33eb67b">
            Förhandlingarna leddes
          </note>
          <note n="3d9f65d4">
            av talmannen från sammanträdets början t.o.m. 1 §
          </note>
          <note n="b7a3995b">
            anf. 47 (delvis),
          </note>
          <note n="e6a12925">
            av förste vice talmannen därefter t.o.m. anf. 77
          </note>
          <note n="3ffffb94">
            (delvis),
          </note>
          <note n="2a0b98ad">
            av andre vice talmannen därefter t.o.m. anf. 114
          </note>
          <note n="3ffffb94">
            (delvis),
          </note>
          <note n="e34f3937">
            av tredje vice talmannen därefter t.o.m. anf. 158
          </note>
          <note n="3ffffb94">
            (delvis),
          </note>
          <note n="af5329c3">
            av talmannen därefter t.o.m. anf. 202 (delvis),
          </note>
          <note n="e08d18e0">
            av förste vice talmannen därefter t.o.m. anf. 248
          </note>
          <note n="3ffffb94">
            (delvis),
          </note>
          <note n="76703d44">
            av andre vice talmannen därefter t.o.m. anf. 270
          </note>
          <note n="1b317f84">
            (delvis) och
          </note>
          <note n="7d0a5322">
            av talmannen därefter till sammanträdets slut.
          </note>
        </div>
      </body>
    </text>
  </TEI>
</teiCorpus>
